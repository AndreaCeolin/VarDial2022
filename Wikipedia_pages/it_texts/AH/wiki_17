{"id": "670255", "revid": "1573940", "url": "https://it.wikipedia.org/wiki?curid=670255", "title": "Panthera pardus pardus", "text": "Il leopardo africano (Panthera pardus pardus ) \u00e8 la sottospecie pi\u00f9 comune del leopardo: abita infatti tutta l'Africa.\nSi tratta di animali molto adattabili, infatti se ne trovano nelle regioni montuose come nelle praterie e nella savana alberata. I leopardi africani possono vivere anche in zone desertiche e nelle aree ricoperte da foresta pluviale.\n\u00c8 probabile che un ristretto numero di leopardi africani possa trovarsi anche nell'isola di Zanzibar (l'ultimo esemplare \u00e8 stato filmato nel 2017, a distanza di circa vent'anni dall'ultimo avvistamento).\nPrima di un'analisi di genetica molecolare del 1996, si credeva che gli esemplari di leopardo africano presenti nello Zanzibar fossero una diversa sottospecie di leopardo, ovvero \"Panthera pardus adersi\".\nDescrizione.\nI leopardi maschi sono pi\u00f9 grandi e pi\u00f9 pesanti delle femmine. Il loro peso varia tra i 24 e i 90\u00a0Kg e la lunghezza dei maschi \u00e8 di 110-160\u00a0cm (pi\u00f9 85-100\u00a0cm di coda), mentre le femmine sono lunghe 200-225\u00a0cm coda compresa. Gli artigli del leopardo sono retrattili e ricurvi e vengono usati per arrampicarsi sugli alberi e per colpire le prede.\nIl leopardo africano ha zampe proporzionalmente corte e robuste, orecchie corte e arrotondate e lunghe vibrisse. I leopardi hanno lunghe code, utili per tenersi in equilibrio sugli alberi.\nIl leopardo africano varia di colorazione nelle varie regioni africane, a seconda del luogo e dell'habitat che colonizza: il colore del mantello pu\u00f2 variare dal bruno rossastro al crema e al giallo scuro.\nI leopardi africani sono ricoperti da rosette nere. All'interno delle rosette generalmente non sono presenti delle macchie (tipiche invece del congenere giaguaro). Le macchie hanno un disegno ed una disposizione unica e sono spesso utilizzate dagli studiosi e dai guardiani degli zoo per riconoscere i vari individui.\nPantera nera.\nNon \u00e8 infrequente (in particolare in regioni tropicali ricoperte da foresta pluviale) trovare leopardi che hanno come colore di base il nero: questa condizione \u00e8 nota come melanismo. All'osservatore attento, tuttavia, riesce facile notare che le famigerate \"pantere nere\" hanno in realt\u00e0 anch'esse le caratteristiche macchie sul mantello, che possono essere viste con un'adeguata illuminazione e mantenendo la giusta angolazione rispetto all'animale.\nBiologia.\nAlimentazione.\nI leopardi africani preferiscono andare a caccia di notte, ma questo non \u00e8 vero in assoluto perch\u00e9 un leopardo tende a cacciare quando \u00e8 affamato, quindi anche sotto la luce del sole.\nI leopardi hanno una dieta che si basa generalmente sulla carne dei mammiferi erbivori di taglia medio-grande, come gazzelle, babbuini, facoceri, oritteropi e tragelafi striati; la sua preda preferita resta comunque l'impala: un leopardo affamato, tuttavia, non esiter\u00e0 a cibarsi di insetti, roditori, iraci e rettili, attaccando occasionalmente il bestiame domestico. Se messo alle corde, attacca prede molto grandi, come zebre e altri grossi animali (gnu, orici, gerenuk, antilopi alcine, ippopotami pigmei, alcelafi, kudu maggiori, damalischi, cuccioli di giraffa) e gorilla. Non sono state filmate uccisioni di questi ultimi, ma sono stati trovati esemplari morti con ferite riconducibili ad un attacco di un leopardo che, con il favore delle tenebre, li getta a terra e li azzanna alla gola. I leopardi cacciano anche molte altre specie di scimmia, come cercopitechi, mandrilli e scimpanz\u00e9. Altre prede del leopardo africano sono carnivori pi\u00f9 piccoli, ad esempio gli sciacalli, i tassi del miele, i caracal e i servali, nonch\u00e9 i cuccioli dei grandi predatori come leoni, iene maculate, ghepardi e licaoni. Va detto, infine, che il leopardo \u00e8 un abile pescatore. \n\u00c8 una realt\u00e0, seppure non comune, quella dei leopardi mangiatori di uomini, anche intrufolandosi di notte nelle abitazioni per predare esseri umani, inclusi uomini adulti. Invece \u00e8 abbastanza comune che i leopardi nei pressi dei centri rurali entrino nottetempo nei recinti del bestiame per razziarli. In queste incursioni spesso rivela incredibile ferocia, ammazzando indiscriminatamente animali senza poi neppure mangiarli tutti.\nTecniche di caccia.\nCome la maggior parte dei felini, il leopardo si avvicina silenziosamente alla preda nascosto controvento fra l'erba alta: quando si trova a una distanza di circa 2-3\u00a0m, spicca un balzo in modo da atterrare la preda e soffocarla con un potente morso alla gola.\nNelle aree boschive e forestali, spesso i leopardi africani si appostano sui rami pi\u00f9 bassi, lanciandosi dall'alto sulle ignare vittime che passano.\nSe il primo assalto va a vuoto e la preda riesce a fuggire, il leopardo la insegue solo per un breve tratto.\nSubito dopo aver ucciso la preda, per evitare che qualche altro predatore (come leoni o iene maculate) possa sottrargliela con la forza, il leopardo la porta con s\u00e9 su un albero.\nIn questo frangente, i leopardi danno prova di incredibile forza e resistenza, trascinando ben salde fra le mascelle su alberi quasi verticali alti fino ad oltre 20 m prede pesanti anche 200kg (come gli gnu). Ci\u00f2 succede per\u00f2 solo nelle zone dove sono presenti predatori pi\u00f9 forti: nella foresta africana, nel bush e nel deserto infatti, leoni e iene sono assenti e il leopardo diventa il superpredatore; dunque, non avendo pi\u00f9 nemici che possono rubargli le prede, portarle in alto sugli alberi diventa inutile e il felino perde questa abitudine. Inoltre, con l'effetto della sorpresa e del balzo, pu\u00f2 gettare a terra animali nove volte il suo peso.\nRiproduzione.\nDurante il periodo degli accoppiamenti, i leopardi maschi si azzuffano furiosamente per conquistare le femmine, lanciando urla rabbiose e soffi, mentre per il resto dell'anno il leopardo \u00e8 un animale silenzioso (eccetto in situazioni di pericolo o di eccitazione, quando pu\u00f2 ringhiare, ruggire ed emettere suoni simili a colpi di tosse).\nIl periodo di gestazione del leopardo \u00e8 solitamente di 90-112 giorni e ogni figliata \u00e8 composta normalmente di 2-4 cuccioli. I cuccioli di leopardo rimangono con la loro madre per circa 2 anni. Intorno a questa et\u00e0 raggiungono la maturit\u00e0 sessuale.\nI leopardi maschi si aggirano in un vasto territorio e cos\u00ec di solito un leopardo maschio divide il proprio territorio con varie femmine. Il maschio marca il suo territorio con le feci, l'urina, le secrezioni delle ghiandole facciali o graffiando dei tronchi."}
{"id": "670263", "revid": "2028514", "url": "https://it.wikipedia.org/wiki?curid=670263", "title": "Segnali di indicazione nella segnaletica verticale italiana", "text": "I segnali di indicazione sono segnali stradali verticali che forniscono agli utenti della strada informazioni necessarie o utili.\nAi sensi dell'articolo 39 del codice della strada si suddividono in:\nColori di sfondo e caratteri.\nNei segnali di indicazione, preavviso, conferma, direzione ed itinerario vengono impiegati sei colori di sfondo.\nI segnali di indicazione di identificazione strada sono a sfondo verde se indicano itinerari europei o autostrade, a sfondo blu per strade statali, regionali o provinciali o comunali extraurbane cos\u00ec come i segnali di indicazione di progressiva chilometrica con la progressiva sempre a sfondo bianco.\nI segnali di localit\u00e0 (centro abitato, provincia, regione) hanno le scritte bianche su sfondo blu o verde (a seconda del tipo di itinerario in cui \u00e8 installata, rispettivamente strada extraurbana o autostrada) se indicano l'inizio della provincia o della regione amministrativa, scritte nere su fondo bianco per indicare l'inizio dei centri abitati (o localit\u00e0 o frazioni), scritte bianche su sfondo marrone per indicare l'inizio del territorio comunale.\nIl segnale nome strada \u00e8 a sfondo bianco con scritte nere.\nI segnali che indicano installazioni o servizi sono a sfondo blu (per alcuni di questi segnali \u00e8 prevista anche la versione a sfondo verde se l'installazione o il servizio si trova lungo la viabilit\u00e0 autostradale o a sfondo bianco se l'installazione o il servizio si trova lungo la viabilit\u00e0 comunale) o a sfondo marrone per installazioni o servizi prettamente turistici con il simbolo a sfondo bianco; fanno eccezione i segnali \"taxi\" (sempre a sfondo arancione) e \"polizia\" (sempre a sfondo bianco).\nNella segnaletica d'indicazione vengono utilizzati i caratteri maiuscoli solamente per la composizione di nomi propri di regioni, province, citt\u00e0, centri abitati, comuni, frazioni o localit\u00e0. In tutti gli altri casi, quindi con iscrizione di natura differente da quella dei nomi propri, vengono usati i caratteri minuscoli. Nello specifico: per la composizione dei nomi comuni riguardanti punti di pubblico interesse urbano come ad es. strade urbane ed extraurbane; quartieri, parchi, stazioni, porti, aeroporti, uffici, enti, posta, comandi, amministrazioni, centro della citt\u00e0, nomi di strade, ospedali. Per i nomi propri diversi da quelli sopra specificati l'iniziale, di norma, \u00e8 maiuscola.\nDi norma devono essere usati i caratteri \"normali\". I caratteri \"stretti\" sono impiegati solo in presenza di parole o gruppi di parole non abbreviabili o comunque quando l'uso dei caratteri normali comporta iscrizioni eccessivamente lunghe rispetto alla grandezza del segnale. I nomi di localit\u00e0 composti o molto lunghi possono essere abbreviati per evitare una lunghezza eccessiva delle iscrizioni. Secondo il Codice della strada, nessun segnale pu\u00f2 contenere iscrizioni in pi\u00f9 di due lingue.\nNelle tabelle che seguono:\nSegnali di preavviso e direzione.\nAi sensi degli articoli 127 e 128 del \"Regolamento di Attuazione del Codice della Strada\".\nSegnali di identificazione strade e progressive distanziometriche.\nAi sensi dell'articolo 129 del \"Regolamento di Attuazione del Codice della Strada\".\nSegnale di itinerario.\nAi sensi dell'articolo 130 del \"Regolamento di Attuazione del Codice della Strada\".\nSegnali di localit\u00e0 e localizzazione.\nAi sensi dell'articolo 131 del \"Regolamento di Attuazione del Codice della Strada\".\nSegnali di conferma e di localizzazione di punti di pubblico interesse.\nAi sensi dell'articolo 132 del \"Regolamento di Attuazione del Codice della Strada\".\nSegnale di nome strada.\nAi sensi dell'articolo 133 del \"Regolamento di Attuazione del Codice della Strada\".\nSegnali turistici e di territorio.\nAi sensi dell'articolo 134 del \"Regolamento di Attuazione del Codice della Strada\".\nSegnali utili per la guida.\nIn questa lista vengono riprodotti i segnali di indicazione del tipo \"altri segnali che danno informazioni necessarie per la guida dei veicoli\" ai sensi dell'articolo 135 del \"Regolamento di Attuazione del Codice della Strada\".\nSegnali che forniscono indicazioni di servizi utili.\nAi sensi dell'articolo 39 del Codice della Strada e dell'art. 136 del \"Regolamento di Attuazione del Codice della Strada\"."}
{"id": "670274", "revid": "281901", "url": "https://it.wikipedia.org/wiki?curid=670274", "title": "Carena", "text": "La carena (dal latino \"car\u012bna\") \u00e8 la parte dello scafo di un'imbarcazione o nave che pu\u00f2 essere immersa. Se si trova al di sotto della linea di galleggiamento prende il nome di opera viva. Quando non immersa e quindi al di sopra della linea di galleggiamento viene impropriamente chiamata \"opera morta\", ma la sua corretta denominazione rimane invariata cio\u00e8 carena. Esistono vari tipi di carena: \"tonda\", tipo \"Hunt\", \"a spigolo\", ad \"ala di gabbiano\", \"a catamarano\", \"ad aliscafo\". Tuttavia secondo il profilo che assume la sezione maestra della carena, distinguiamo il tipo \"Dislocante\", \"Dislocante veloce\", \"semiplanante\" e quello \"Planante.\" Acquistando una barca usata \u00e8 la cosa pi\u00f9 importante da valutare, perch\u00e9 a seconda del materiale di cui \u00e8 costruita pu\u00f2 avere pi\u00f9 o meno criticit\u00e0 e costi di manutenzione.\nTipi di carene.\nCarena dislocante.\nLa carena dislocante \u00e8 generalmente del tipo tondo ed \u00e8 caratteristica degli scafi di pescherecci, barche a vela (escluse le derive) ed in generale della maggior parte del naviglio mercantile; ha una maggiore stabilit\u00e0 rispetto alla carena planante. \nLa peculiarit\u00e0 di questo tipo di scafo \u00e8 che esso presenta una \"velocit\u00e0 teorica massima\" di avanzamento, detta anche critica o \"velocit\u00e0 della carena\", data dalla formula\nformula_1 dove L \u00e8 la lunghezza al galleggiamento dello scafo espressa in piedi e Vm la velocit\u00e0 espressa in nodi.\nI valori di Tq sono 1,35 per carene dislocanti, 1,56 dislocanti veloci, 1,8 semiplananti, 3 ed oltre plananti.\nLa \"velocit\u00e0 della carena\", soprattutto nel caso di propulsione a vela, \u00e8 spesso considerata come la pi\u00f9 alta velocit\u00e0 che uno scafo dislocante pu\u00f2 raggiungere. Questo non \u00e8 rigorosamente vero. \nTale valore indica solo una velocit\u00e0 teorica alla quale lo scafo raggiunge la propria scia: superata tale velocit\u00e0, la resistenza all'avanzamento di uno scafo dislocante cresce in modo esponenziale, anzich\u00e9 quadratico, con la velocit\u00e0.\nDunque, in generale, superare la \"velocit\u00e0 critica\" dello scafo significa avere maggiore velocit\u00e0, ma con efficienza sempre minore e consumi sempre maggiori.\nTuttavia, esistono diverse opzioni per battere il muro crescente di acqua e guadagnare maggiore velocit\u00e0 contenendo i consumi. \nLa moderna ingegneria navale, infatti, non fa pi\u00f9 uso del concetto di \"velocit\u00e0 critica\", che \u00e8 stato soppiantato da considerazioni pi\u00f9 precise riguardo alla forma dello scafo ed al numero di Froude.\nCarena planante.\nLa carena planante \u00e8 generalmente la carena di mezzi progettati per raggiungere elevate velocit\u00e0. Viene chiamata planante perch\u00e9, oltre la velocit\u00e0 critica che le \u00e8 propria, la carena si solleva dall'acqua grazie alla sua particolare forma (o particolari appendici alari), riducendo la sua parte immersa e conseguentemente la resistenza all'avanzamento. \nIn questi tipi di carena la quantit\u00e0 di spinta di Archimede che si perde per l'effetto della diminuita immersione viene sostituita da una nuova forza detta portanza (\"lift\").\nCarena a V.\nDifferenti sono le soluzioni adottate dai progettisti nel corso degli anni, oltre alle carene di R. Hunt a V profonda (deep-Vee), agli inizi degli anni '60 un altro progettista e innovatore, Renato \"Sonny\" Levi mise a punto in Italia le carene \"a Delta\". Le caratteristiche principali di queste carene sono avere un perfetto assetto e un'ottima tenuta di mare in condizioni limite grazie anche ad un ampio angolo di diedro (deadrise) allo specchio di poppa."}
{"id": "670277", "revid": "1442080", "url": "https://it.wikipedia.org/wiki?curid=670277", "title": "Concepci\u00f3n", "text": ""}
{"id": "670283", "revid": "768068", "url": "https://it.wikipedia.org/wiki?curid=670283", "title": "Cassandra Peterson", "text": "Biografia.\nCassandra Peterson \u00e8 un'attrice, nota al pubblico di film horror con il nome d'arte Elvira, Padrona dell'Oscurit\u00e0: una \"dark lady\" gotica che presentava una rubrica di film horror alla televisione KHJ di Los Angeles, attiva principalmente tra il 1974 e il 1998 sia al Cinema che in Televisione. Il suo aspetto da vamp malvagia \u00e8 controbilanciato da una spiccata nota di comicit\u00e0. Anche se indossa una grande parrucca nera, la Peterson \u00e8 in realt\u00e0 una donna dai capelli rossi.\nPrimi anni.\nNata a Manhattan, Kansas (USA), la Peterson pass\u00f2 la giovinezza a Colorado Springs, in Colorado e si diplom\u00f2 nel 1967 alla General William J. Palmer High School. Alcuni giorni dopo aver conseguito il diploma, divenne una showgirl al casin\u00f2-albergo \"The Dunes\" di Las Vegas (Nevada).\nIn Italia divenne cantante in una rock-band e poco dopo, grazie ad un incontro casuale con il regista Federico Fellini, ottenne una piccola parte nel film \"Roma\" (1972). Nel 1975 pos\u00f2, assieme a Paul Barresi, per la rivista \"Playgirl\", in un servizio fotografico dalle ambientazioni futuristiche. Tornata negli Stati Uniti, si iscrisse nella compagnia di recitazione di Los Angeles The Groundlings, dove invent\u00f2 il personaggio di Elvira, che l'avrebbe resa celebre.\nAnni recenti.\nLa Peterson fece da comparsa alcune volte (sia nei panni di Elvira che di se stessa) sulla TV via cavo VH1 nello spettacolo \"I Love the 80s 3-D\". Negli anni ottanta divenne una sostenitrice per i diritti degli animali della PETA. Nel 2005 la Peterson (nel ruolo di Elvira) realizz\u00f2 uno spettacolo sulla TV via cavo australiana TV1; il format era molto simile a quello del suo vecchio show. Il 13 gennaio 2006 vendette la sua propriet\u00e0 terriera sulla collina di Hollywood che includeva diverse abitazioni. La vendita della sua propriet\u00e0 era dovuta al fatto che stava per trasferirsi nella sua nuova residenza di Santa Barbara (California).\nIl 19 aprile 2006, diede l'annuncio di non voler pi\u00f9 vestire i panni del personaggio Elvira e disse di voler indire un reality-show televisivo per cercare un successore adatto ad interpretare questo ruolo, \"The Search for the Next Elvira\" (2007), ma torn\u00f2 comunque nel ruolo in \"Elvira's Movie Macabre\" (2010 - 2011) e in \"13 Nights of Elvira\" (2014). Diversi episodi della serie televisiva \"Elvira's Movie Macabre (1981 - 1985)\" vennero pubblicati su DVD a settembre del 2006.\nNel 2021, all'et\u00e0 di settant'anni, ha pubblicato il libro autobiografico \"Yours Cruelly, Elvira: Memoirs of the Mistress of the Dark\", in cui ha fatto coming out e reso noto di intrattenere una relazione sentimentale con Teresa Wierson da diciannove anni.\nDoppiatrici italiane.\nNelle versioni in italiano delle opere in cui ha recitato, Cassanda Peterson \u00e8 stata doppiata da:\nRiferimenti.\nIl personaggio di Elvira ha ispirato anche tre videogiochi, sviluppati negli anni novanta per varie piattaforme (Commodore 64, Amiga, Atari ST, MS-DOS):\nI videogame del 1990 e del 1992 sono avventure grafiche in prima persona, in cui il giocatore lavora per Elvira al fine di toglierla dai guai, mentre il gioco del 1991 \u00e8 un platform in cui si controlla Elvira stessa. L'ambientazione \u00e8 chiaramente di stampo horror.\nA Elvira \u00e8 dedicato un modello di flipper della Bally Midway:\nNel 2017 Activision ha aggiunto il personaggio di Elvira nel gioco di Call of Duty-Infinite Warfare come comparsa in uno dei film del multigiocatore Zombi"}
{"id": "670284", "revid": "287204", "url": "https://it.wikipedia.org/wiki?curid=670284", "title": "Goldmark", "text": "Goldmark (tedesco per \"marco-oro\") era il nome usato per la valuta dell'Impero tedesco dal 1873 al 1918. In senso stretto il nome era quello delle monete auree, ma in generale fu attribuito alla valuta nell'insieme. Il nome ufficiale tuttavia era: \"Mark\" (abbreviazione: \"M\" oppure \"Mk\"). L'espressione \"Goldmark\" fu usata dopo il 1914 per distinguerlo dal Papiermark (marco di carta) che fu emesso a causa dell'inflazione.\nGeneralit\u00e0.\nIl marco dell'Impero tedesco era una valuta basata sul sistema aureo. Le monete di maggior valore (20 e 10 marchi) erano di conseguenza coniate anche in oro. In alcuni periodi furono emessi in oro anche i pezzi da 5 marchi.\nIl contenuto in oro fu determinato in base al rapporto oro-argento del 1871 che era di 1: 15,5. Di conseguenza il pezzo da 10 marchi valeva esattamente 3 1/3 Vereinstaler, la moneta in uso fino al periodo. Il Vereinstaler era infatti coniato su un piede di 30 talleri, cio\u00e8 con una libra (Pfund) da 500 g di argento fino si coniavano 30 talleri. Con l'introduzione della nuova moneta\nfu determinato il rapporto tra gold standard e silver standard\nUna moneta con nome simile, il markka, esisteva gi\u00e0 in Finlandia dal 1864. Il markka usava per\u00f2 monete d'oro da 10 e 20 markka secondo lo standard dell'Unione monetaria latina e valeva un franco francese o una lira italiana oppure un 1/4 di Rublo.\nCon la fiducia nella riserva aurea \"garantita\" dei principali paesi industrializzati, si ebbe dal 1871 al 1914 un tasso di cambio delle valute che era fissato dal peso delle monete che seguivano la parit\u00e0 aurea. La fiducia si estese anche alle banconote ed ai conti correnti delle pi\u00f9 importanti imprese industriali e ditte dei paesi industrializzati. Si poteva parlare di una valuta mondiale fondata sull'oro. Esempio:\nPrecedenti.\nGi\u00e0 nelle discussioni per il Trattato di Dresda (Dresdner M\u00fcnzvertrag) nel luglio 1838 la Sassonia aveva presentato una proposta per creare una nuova moneta pari ad un terzo del Tallero sassone, suddivisa in 10 nuovi Groschen e 100 nuovi Pfennig.\nQuesta proposta fu per\u00f2 rifiutata dagli altri stati e si arriv\u00f2 solo alla risoluzione che i 2 Talleri coniati secondo il piede prussiano fossero pari a 3 1/2 fiorini coniati dagli stati tedeschi meridionali, e che questo nuovo Tallero fosse la nuova moneta degli \"Stati aderenti\" con il nome di Vereinstaler.\nDa una libra (Pfund) di 500 grammi di argento fino venivano coniate trenta monete. Il Vereinstaler era quindi una moneta d'argento che conteneva 16 2/3 grammi di argento fino. Recava la scritta \"EIN VEREINSTHALER - XXX EIN PFUND FEIN\" (\"Un tallero federale - 30 pezzi per ogni libra di fino\"). Il diametro era di 33\u00a0mm ed il peso complessivo era di 18,52 grammi.\nVereinstaler furono coniati anche in Italia dal governo austro-ungarico nelle zecche di Milano e Venezia dal 1857 al 1865.\nRimaneva comunque il problema della convertibilit\u00e0 delle monete frazionarie che cambiavano da stato a stato.\nAlla conferenza tedesca sui commerci del 1869 fu presentato un memorandum di Adolf Soetbeer che chiedeva la creazione di una \"valuta unitaria tedesca, decimale in marchi e Pfennig\", come porzione di una \"moneta nazionale aurea\", che aderisse all'Unione Monetaria Latina. Metri, grammi (1 nuova libra = 500 grammi) e litri erano gi\u00e0 stati accettati in Germania per l'influenza della Francia. La guerra franco-prussiana del 1870-71 inib\u00ec tuttavia l'introduzione di un \"franco tedesco\", cos\u00ec che la nuova valuta, il \"Marco\" prese il valore di un terzo del Vereinstaler.\nAnche se il marco era basato sull'oro anzich\u00e9 sull'argento, nella conversione fu usato un tasso fisso di cambio tra il Vereinstaler ed il Marco pari a 3 Marchi = 1 Vereinstaler. La Germania meridionale aveva usato come unit\u00e0 di conto standard il Gulden, che valeva 4/7 del Vereinstaler e di conseguenza nel passaggio alla nuova valuta fu valutato 1.71 Mark.\nBrema usava un Tallero locale basato sull'oro che fu convertito direttamente al Marco ad un tasso di 1 Tallero d'oro = 3.32 Marchi. Amburgo aveva usato il suo marco (Hamburg Mark prima del 1873 che fu sostituito dal Goldmark ad un tasso di 1 Hamburg Mark = 1.2 Goldmark.\nDal 1\u00ba gennaio 1876 in poi il marco divenne l'unica moneta legale in Germania. Il nome \"Goldmark\" fu creato pi\u00f9 tardi per distinguerlo dal \"Papiermark\" (marco di carta) che fu soggetto ad una elevata perdita di valore a causa dell'inflazione che segu\u00ec la Prima guerra mondiale.\nIl valore delle monete dell'Impero tedesco era determinato dal loro contenuto in metallo prezioso e non erano di biglione. Le monete di valore maggiore erano battute in oro; 2790 marchi equivalevano ad 1 kg di oro puro.\nStoria.\nI pezzi in oro da 10 e 20 marchi furono immessi in circolazione con la legge monetaria del 1873 in sostituzione di otto diverse divise locali per un totale di 119 diversi tipi di monete come tallero, Gulden, Kreuzer, ecc. Un Vereinstaler d'argento, come gi\u00e0 detto, valeva esattamente 3 marchi.\nCon l'eccezione, fino al 1907, del tallero, il marco oro dal 1\u00ba gennaio 1876 fu l'unico mezzo legale di pagamento. Le prime emissioni ci furono gi\u00e0 dal 1871 con l'emissione della moneta prussiana da 20 marchi. Fu anche usato l'oro dato dalla Francia in riparazione delle spese della guerra franco-prussiana del 1870-71.\nLe banconote dal 1\u00ba gennaio 1910 divennero mezzi di pagamento legali e dovevano essere considerate esattamente come le monete cio\u00e8 con \"illimitato obbligo di accettazione liberatoria del debito\".\nFino al 1910 nessuno, almeno teoricamente, era obbligato ad accettare moneta cartacea. Un obbligo limitato di accettazione era esistito dal 1871 solo per le monete frazionarie d'argento fino ad una somma massima di 20 marchi e, per le monete in leghe di rame, fino al valore di 1 marco. Nel commercio al dettaglio questa libert\u00e0 non aveva comunque nessun uso pratico.\n\u00c8 interessante notare che il Vereinstaler d'argento, in corso fino al 1907, nel Konversationslexikon di Brockhaus dell'anno 1906 era ancora definito \"Moneta corrente\" (con illimitato obbligo di accettazione), anche se da molto tempo era di fatto una moneta frazionaria, poich\u00e9 il valore d'argento, in confronto con il 1871, era molto diminuito. Il valore intrinseco in argento del tallero che nel 1871 era di 3 marchi, nel 1905 con un rapporto oro/argento di ca. 1: 34 era pi\u00f9 che dimezzato a 1,37 marchi.\nL'entrata in corso obbligatorio della nuova valuta (marco e Pfennig) fu fissato al 1\u00ba gennaio 1876 da un'ordinanza imperiale del 22 settembre 1875. Tuttavia fino al 1878 parallelamente al nuovo marco rimase in corso una serie di vecchie monete, ad es. 1/6 di tallero della Sassonia che valeva 50 nuovi Pfennig, oppure il Vereinsgulden delle Germania meridionale che valeva 1,71 M e che fu in corso fino al 31 dicembre 1875.\nDal 1873 con diverse leggi imperiali fu deliberato di porre fuori corso le precedenti monete dei singoli stati ed anche la valuta francese che circolava nell'\"Alsazia-Lorena\". Alla met\u00e0 del 1876 la nuova valuta imperiale era praticamente, con poche eccezioni, utilizzata ovunque in Germania. Rimanevano solo i suddetti talleri e alcune vecchie monete coniate in argento dal 1750 (!).\nTra le curiosit\u00e0 c'era anche che il tallero austriaco degli anni 1857-67 fu accettato fino al 1900 alla pari con un valore di 3 marchi. Le vecchie monete bavaresi da 1 Heller (1/8 Kreuzer), legate alla vecchia monetazione in fiorini, rimasero valide in Baviera fino al 1878, con un valore di 1/2 Pfennig per limitare il \"caro-birra\". L'uscita di corso dello Heller bavarese fu oggetto di una nota pubblicata sulla gazzetta ufficiale imperiale del 10 dicembre 1875.\nAll'inizio uno degli obbiettivi finanziari di base del nuovo Impero tedesco era mantenere le monete d'oro emesse quanto pi\u00f9 possibile nelle proprie casse o in quelle della Banca Imperiale e cos\u00ec prevenire la fuga verso una tesaurizzazione privata o all'estero. D'altronde le norme di copertura per le banconote fissavano i termini delle riserve auree. Il passaggio a un Gold standard puro, che tuttavia non avesse in corso monete d'oro accessibili a tutti, sarebbe stato nocivo per la reputazione internazionale dei marco\nBanconote.\nOvviamente uno stato industrializzato non poteva sopravvivere solo con monete d'oro, cosicch\u00e9 la Reichsbank, l'Amministrazione imperiale dei debiti ed altre banche private emisero anche banconote.\nInoltre tutto la massa d'oro disponibile non sarebbe stata sufficiente per produrre tutti i mezzi di pagamento legali solo con l'oro. Le banconote della Reichsbank furono stampate con i valori di 20, 50, 100 e 1000 marchi; i certificati di cassa del Dipartimento Imperiale del Debito (Reichsschuldenverwaltung) avevano tagli da 5, 10, 20 e 50 marchi con un numero di emissioni relativamente basso. La Reichsbank era formalmente una banca d'emissione privata, ma \"de facto\" era una \"Banca di Stato\" che, a differenza delle altre banche private \"normali\", aveva una serie di diritti preferenziali e il Cancelliere imperiale spesso ne controllava direttamente l'attivit\u00e0.\nFino al 1914 le banconote furono emesse non solo dalla Reichsbank, ma, nei vari stati, inizialmente da 32 banche private (ad es. a Dresda la S\u00e4chsische Bank, a Monaco di Baviera la Bayerische Bank) ed anche dal Reichsschuldenverwaltung sotto forma di certificati imperiali di cassa (Reichskassenscheine) e, con l'inizio della guerra, dalle cosiddette Darlehnskassen sotto forma di certificati non convertibili.\nLe banconote emesse dalla banca Imperiale o dalle banche private dovevano avere una copertura aurea pari almeno ad un terzo del loro valore. In seguito fu possibile utilizzare, tra i beni di copertura, anche i certificati della Cassa Imperiale. Ci\u00f2 significava che, almeno in parte, le banconote erano coperte dai certificati e cio\u00e8 che la carta era garantita da altra carta.\nI certificati di cassa imperiali (Reichskassenscheine) erano carta-moneta di stato senza corso obbligatorio ed inizialmente ideati per la conversione della vecchia banconote degli stati federati emesse in precedenza in talleri o fiorini. Inizialmente furono collegati a pagamenti tra istituzioni statali, ma pi\u00f9 tardi furono usati per gli stipendi degli impiegati pubblici e quindi entrarono nelle sistema generale dei pagamenti e furono di fatto equiparati alla banconote imperiale e private.\nPoich\u00e9 i certificati di cassa imperiali erano accettati, ad esempio come mezzi di pagamento delle tasse allo stato, in quantit\u00e0 illimitata, furono accettati anche dal pubblico, anche se non c'era un corso obbligatorio. Non era \"formalmente\" valido fare lo stesso nei pagamenti allo stato con le banconote imperiali e private, ma non fu sempre cos\u00ec.\nLe banconote delle banche private furono stampate gi\u00e0 dal 1873 con biglietti dal valore minimo di 100 marchi. Con la legge bancaria del 1875 dovettero subordinare la loro attivit\u00e0 alle direttive dello Stato federale in cui agivano oppure a quelle della Reichbank. Solo nel 1\u00ba gennaio del 1939 persero finalmente il diritto ad emettere le loro banconote.\nLe monete d'oro dal 1871 fino a circa il 1900 erano relativamente comuni e le banconote al contrario relativamente rare nella circolazione ordinaria di tutti i giorni, ma dal 1906 la situazione inizi\u00f2 a cambiare gradualmente con l'aumento delle banconote da 20 e 50 marchi emesse in grande quantit\u00e0 dalla Reichsbank. Inoltre inizi\u00f2 ad aumentare la creazione di denaro creditizio e la circolazione di denaro contabile (vedi anche fiat money).\nQuesti nuovi, per l'epoca, tipi di denaro soppiantarono sempre pi\u00f9 le monete d'oro dalla circolazione. Se si aveva la possibilit\u00e0 di scelta del mezzo di pagamento, veniva usato preferibilmente moneta di carta, moneta spicciola o altro anzich\u00e9 il \"buon\" denaro d'oro (legge di Gresham). Le monete d'oro dal 1910 circa cominciarono ad essere tesaurizzate sempre pi\u00f9 dal pubblico. Un secondo fine della Reichbank, sostituire nella circolazione monetaria i pezzi da 20 e 10 marchi con l'emissione di banconote da 20 e 50 marchi ed immagazzinarli per il tesoro di guerra imperiale, riusc\u00ec solo in parte. Tuttavia le banconote corrisposero ad un'esigenza generalizzata di mezzi di pagamento di media grandezza cui le emissioni relativamente limitate fino al momento di certificati da 5 a 50 marchi non avevano potuto dare risposta. L'aumento generale del prodotto interno lordo comunque assorb\u00ec le Reichsbanknoten senza un apprezzabile aumento dell'inflazione.\nTutte le banconote, sia quelle emesse dalla Reichsbank che quelle emesse dalle banche private (al contrario dei certificati imperiale e dei successivi certificati di debito) furono fino al 1914 corredati della garanzia che in ogni momento potessero essere cambiati in moneta corrente tedesca (\"coursf\u00e4higes\"), anche in monete d'oro, secondo la legge bancaria \u00a718 del 14 marzo 1875.\nCi\u00f2 avveniva fino al 1907 comunque per il Vereinstaler, per le monete frazionali, ed anche per i certificati della cassa imperiale (Reichskassenscheine). Nei documenti dell'epoca non si trova un \"espresso obbligo di conversione, per le banconote imperiali, in monete d'oro\". Solo per le monete frazionali d'argento a partire dall'importo minimo di 200 marchi o per i Pfennig da 50 marchi esiste una circolare del Cancelliere imperiale del 19 dicembre 1875, che indicava che era possibile su richiesta la conversione nelle casse principali della Reichsbank di Berlino, K\u00f6nigsberg, Francoforte e Monaco.\nAltrimenti si ricevevano monete d'oro solo su espressa richiesta agli sportelli delle Banche e dalle Casse di risparmio \u2013in accordo comunque alle singole situazioni di cassa\u2013 cambiate contro banconote, oppure dalla generale circolazione monetaria. Quando uscivano nuove emissioni di monete d'oro o argento si formavano davanti agli sportelli bancari lunghe code di collezionisti di monete e c'era la possibilit\u00e0 di ricevere una moneta d'oro nuova di zecca per una banconota al cambio di uno ad uno. Gi\u00e0 nel 1893 ci furono lamentele del pubblico a causa delle enorme quantit\u00e0 di monete sussidiarie, cio\u00e8 in conclusione, che le monete d'oro in questo periodo non erano pi\u00f9 disponibili nella circolazione monetaria generale, il che invece non accadeva nel 1871\u201380.\nFine del Goldmark.\nAgli inizi del settembre 1914, poco dopo lo scoppio della Prima guerra mondiale (4 agosto), inizi\u00f2 l'emissione di un nuovo tipo di banconota, le Darlehenskassenscheinen (Buoni delle casse di prestito) della Reichsschuldenverwaltung (Amministrazione imperiale del debito).\nQuesti certificati erano \"non convertibili in moneta metallica\" ed erano basati concettualmente sul fatto che lo stato poteva ora garantire invece che con l'oro, anche con beni e certificati (Wertpapieren) d'impegno dei propri possessi, cio\u00e8 di debito, che le casse di debito all'interno della Reichsbank avrebbero controllato.\nComunque gi\u00e0 dagli inizi di luglio molti cittadini sospettavano che la guerra sarebbe iniziata e cominciarono a cambiare le loro banconote e conti il pi\u00f9 in fretta possibile in monete d'oro o almeno d'argento. Cos\u00ec la Reichsbank dall'inizio di luglio fino al giorno 13, il giorno della dichiarazione dello \"stato dell'incombente pericolo di guerra\" (\"drohenden Kriegsgefahr\"), quando la conversione delle banconote e delle monete di piccolo taglio in monete d'oro ed argento fu immediatamente sospesa, dovette registrare una considerevole uscita delle monete in metallo prezioso. La \"convertibilit\u00e0 in moneta metallica\" tuttavia sarebbe dovuta rimanere sospesa solo durante la durata della guerra e ripristinata alla sua fine, il che tuttavia non \u00e8 mai accaduto.\nPi\u00f9 tardi l'\"abolizione della convertibilit\u00e0 delle banconote\" gi\u00e0 in atto dal 13 luglio del 1914 fu sanzionata il 14 agosto con una modificazione della legge monetaria e da ulteriori leggi finanziarie di guerra.\nL'uscita di denaro in metallo prezioso di luglio e le monete d'oro e d'argento tesaurizzate dai cittadini dovevano essere recuperati con l'operazione \u201eGold gab ich f\u00fcr Eisen\u201c (\"ho dato l'oro per il ferro\") e con i certificati di guerra, che ebbero successo solo in parte. Dall'agosto del 1914 quasi d'improvviso non ci furono pi\u00f9 monete d'argento in circolazione, cosicch\u00e9 furono sostituite da certificati da 1 e 2 marchi stampati in fretta, di cui non era previsto un cambio in denaro metallico. Quando poi verso la fine della guerra nel 1918 perfino le monete in Pfennig furono battute su ferro o alluminio, inizi\u00f2 il periodo della monetazione cittadina di necessit\u00e0, con la creazione di \"Notgeld\", durante il quale si ebbe perfino il certificato da 1 Pfennig, tuttora ricercato dai collezionisti.\nDopo la bancarotta dello stato e la conseguente riforma monetaria del novembre 1923, le monete d'oro dell'Impero tedesco con la legge del 30 agosto 1924 furono esplicitamente ammesse di nuovo come mezzo di pagamento legale nell'ambito dei nuovi Rentenmark o Reichsmark, poich\u00e9 se ne voleva ovviamente incentivare la circolazione. Da parte dello stato tuttavia non si pens\u00f2 mai di emettere nuove monete d'oro. Si pensava invece di poterle ritirare ed usare l'oro per il pagamento delle spese di guerra (Trattato di Versailles). Ma il tentativo non ebbe successo. Rimasero solo formalmente mezzi di pagamento legali fino al 1938, quando il governo li colloc\u00f2 fuori corso e prescrisse esplicitamente di offrirli in acquisto alla Reichsbank, prescrizione che con l'inizio della Seconda guerra mondiale fu estesa anche alle monete d'argento da 5 e 2 marchi. Dall'agosto del 1914 le monete d'oro erano gi\u00e0 sparite completamente dalla circolazione monetaria e in molte famiglie erano conservate, assieme a quelle d'argento, come ricordo di tempi migliori.\nConsiderazioni.\nIl periodo del \u201eGoldmark\u201c dal 1871 alla fine del luglio 1914 deve essere considerato, rispetto ad oggi, come un periodo di relativa stabilit\u00e0 monetaria, stabilit\u00e0 che ebbe le sue cause nel fatto che l'inflazione del denaro cartaceo era frenata regolando le riserve auree.\nCon la creazione del denaro creditizio da parte delle banche e l'aumento del denaro contabile l'inflazione cominci\u00f2 ad aumentare lentamente a partire da ca. il 1900. Da 1871 al 1895 l'indice medio di inflazione rimase vicino allo zero (!) per cento, anche in presenza di fluttuazioni relativamente rilevanti dei prezzi ed alla crisi del Gr\u00fcnderzeit.\nSolo dal 1896 al 1914 i prezzi crebbero lentamente ma costantemente. Le cause vanno cercate nelle crescente formazione di monopoli e trust, che erano collegati tramite accordi sui prezzi nelle industrie e nel commercio, e nel riarmo militare della Germania con l'aumento costante delle tasse, nuove tasse speciali ed il loro incremento strisciante di anno in anno. Inoltre ci fu dal 1900 circa un'ampia domanda di materie prime sui mercati mondiali, che influenz\u00f2 la industrializzazione e l'armamento dell'esercito e della flotta.\nInoltre bisognava mantenere alcuni incrementi della tassazione per applicare gli interessi al crescente aumento del debito dello stato e questi aumenti in ogni caso fecero aumentare tendenzialmente l'indice dei prezzi. La letteratura dell'epoca tent\u00f2 di attribuire il fenomeno dell'aumento dei prezzi, specie quelli alimentari, che ebbe inizio verso il 1896, al fatto che la produzione di beni alimentari ed in particolare di carne, che veniva sempre pi\u00f9 richiesta, non poteva seguire l'esplosione demografica, il che almeno in parte era probabilmente vero. Si pensi anche solo all'aumento demografico nelle grandi citt\u00e0 tedesche con i loro nuovi quartieri. Secondo un'altra teoria la produzione di oro era aumentata troppo e conseguentemente anche la circolazione monetaria generale, senza che per\u00f2 praticamente ci fosse un conseguente incremento sostanziale della quantit\u00e0 delle monete in oro; con l'immissione delle piccole Reichsbanknoten da 20 e 50 marchi dal 1906 avvenne addirittura quasi il contrario.\nCon l'ottica moderna al proposito i colpevoli furono piuttosto l'incremento del denaro contabile, non legato ad una regolazione di riserve auree ed anche i gi\u00e0 citati accordi per il controllo dei prezzi e l'aumento della tasse. Anche la quantit\u00e0 di contante in monete frazionali per abitante con diverse modificazioni di legge fu innalzata da 10 marchi a 20 marchi, che altrettanto aument\u00f2 la domanda di beni aumentandone il costo. Si pu\u00f2 tuttavia affermare che l'aumento dello standard generale di vita in ampi strati della popolazione, che fino alla Prima guerra mondiale fu indubbio, viaggiava sulle spalle dell'inflazione. Ci\u00f2 tuttavia non esclude sacche di dura indigenza nelle aree rurali \u2013 ad esempio il Meclemburgo \u2013 che port\u00f2 alla fuga dalle campagna alle grandi citt\u00e0, fino alla emigrazione oltreoceano. Nella letteratura specialistica secondo J\u00fcrgen Kuczynski l'aumento dei prezzi dal 1871 al 1914 pu\u00f2 essere valutatio di un valore che varia dal 100% al 145%. Questo aumento dei prezzi tuttavia non fu circoscritto alla sola Germania.\nRiguard\u00f2 infatti anche quei paesi che basavano la loro moneta sul gold standard come Francia, Italia, Gran Bretagna e Usa, con cause simili. \u00c8 interessante il fatto che tendenze inflazionistiche si espressero ad es. in Francia quando le monete da 1 e 2 centime, a causa del loro alto costo di coniazione, sparirono quasi completamente dalla circolazione verso il 1900 e molti prezzi al dettaglio furono perci\u00f2 arrotondati ai 5 centesimi. In Germania tuttavia con le monete da 1 e 2 Pfennig non si ebbe lo stesso fenomeno. In Germania crebbero in modo percentualmente maggiore \u2013 come gi\u00e0 detto\u00a0\u2013 i prezzi dei generi alimentari ed in particolare la carne, gli affitti ma d'altra parte i prodotti industriale divennero pi\u00f9 economici. Si confronti il prezzo di un piatto di stagno del 1875 con quello di un piatto di porcellana o smaltato del 1910. Con i rapporti annuali delle Associazioni tedesche dei consumatori ci\u00f2 pu\u00f2 essere ricostruito con precisione. Qui si parlava di regola di un \"rincaro\" a partire dal 1896 circa, da quando i prezzi durante la recessione non calarono pi\u00f9, anzi aumentarono come nelle fasi congiunturali, anche se di poco; esattamente come oggi.\nMonete dell'Impero tedesco.\nSulle monete dai 2 ai 20 marchi ci furono molte immagini diverse, come attualmente sulle monete in euro. Ogni Stato dell'Impero tedesco aveva il diritto di scegliere che immagine mettere sul proprio lato. Negli stati retti da un monarca fu usato il ritratto di questi mentre le citt\u00e0 libere di Brema, Amburgo e Lubecca usarono gli stemmi civici. Sull'altra faccia delle monete era raffigurata la \"Reichsadler\" (Aquila imperiale), cio\u00e8 l'aquila che rappresentava l'insegna dell'Impero tedesco. Molti degli stati pi\u00f9 piccoli emisero monete solo in piccole quantit\u00e0 che ora sono particolarmente rare e ricercate. Il principato di Lippe fu l'unico stato a non coniare nessuna moneta d'oro in questo periodo. La monete fino ad 1 marco erano uguali in tutto l'Impero.\nMonete d'oro (900/1000 oro).\nMonete d'oro con un titolo del 900/1000 di fino. Il metallo della lega era il rame, da cui il colore rosso delle monete (oro rosso):\nLa denominazione \"Corona\" fu introdotta per il pezzo da 10 marchi con disposizione imperiale del 27 febbraio 1875.\nLa quantit\u00e0 di pezzi delle monete d'oro e d'argento (da 2 a 5 marchi) coniati dai singoli Stati federati dipendeva dalla popolazione, cos\u00ec che gli stati grandi come Prussia, Baviera, Sassonia emettevano una quantit\u00e0 di pezzi sostanzialmente pi\u00f9 alta di stati piccoli come ad esempio i principati di Reuss.\nMolti degli stati pi\u00f9 piccoli emisero monete solo in piccole quantit\u00e0 che ora sono particolarmente rare e ricercate. Il principato di Lippe fu l'unico stato a non coniare nessuna moneta d'oro in questo periodo.\nOgni Stato federato aveva la possibilit\u00e0 di disegnare il dritto e di coniare le monete. Di regola c'era l'effigie dei vari monarchi che regnavano sui vari stati. Le libere citt\u00e8 Brema, Amburgo e Lubecca coniarono sulle loro monete gli stemmi civici.\nIl rovescio al contrario era uguale e vi era raffigurata la \"Reichsadler\" (Aquila imperiale), cio\u00e8 l'aquila che rappresentava l'insegna dell'Impero tedesco.\nIl disegno dell'aquila fu variato due volte. La prima (1874) l'abbreviazione \"M.\" (per Mark) fu sostituita con la parola \"Mark\", per consolidare la conoscenza della nuova moneta nella popolazione. Poi nel 1890 la piccola Aquila imperiale con un grande scudo degli Hohenzollern \u2013 indicativo della supremazia della Prussia\u00a0\u2013 fu sostituita da una grande aquila con uno scudo piccolo. Guglielmo II, salito al trono nel 1888, l'anno dei tre imperatori, voleva con questo cambiamento mostrare un segno che indicasse il rafforzamento dell'unit\u00e0 tedesca, dopo che l'impero era stato creato e stabilizzato. Il disegno della nuova aquila fu fatto da Otto Schultz, un medaglista della zecca di Berlino.\nPer la storia delle monete sono importanti anche i pezzi d'oro da 5 marchi coniati nel 1877 e nel 1878. Queste monete furono poste fuori corso gi\u00e0 dal 1\u00ba ottobre 1900, poich\u00e9 a causa delle loro piccole dimensioni (17\u00a0mm di diametro e 2 g scarsi di peso) non erano ben accettati dalla popolazione. Perci\u00f2 ritornavano sempre indietro alla Reichsbank. Le monete da 5 marchi d'oro emesse a Berlino nel 1877 sono quelle coniate nel maggior numero di esemplari, superando il milione di pezzi. Si stima che esista ancora il 10% delle monete da 5 marchi coniate inizialmente. .\n\u00c8 interessante notare che le emissioni da 20 e 10 marchi avevano un rapporto di 3: 1, il che spiega il maggior valore dei secondi al mercato dei collezionisti. Ci\u00f2 porta alla conclusione che lo stato riteneva che i semplici cittadini potevano pi\u00f9 facilmente pensare di mettere da parte un pezzo da 10 piuttosto che uno da 20 marchi. Per rendere questo accaparramento pi\u00f9 difficile il numero delle monete da 10 marchi emesse era notevolmente minore di quello da 20 marchi. Ci\u00f2 rese tuttavia pi\u00f9 difficile l'accumolo di capitale da parte dei semplici cittadini per mancanza degli scarsi pezzi da 10. Le monete da 20 marchi prussiane di Guglielmo II coniate dal 1888 al 1913 .\nMonete sussidiarie.\nA differenza del periodo antecedente alla creazione dell'Impero, le monete di valore pi\u00f9 basso erano d'argento con un titolo del 900/1000, ed il loro valore in metallo era inferiore al valore nominale. Un marco conteneva esattamente 5 g di argento fino. Il pezzo da 20 Pfennig d'argento conteneva solo 1 grammo d'argento ed era molto sottile, quasi una filigrana e di conseguenza si rompeva spesso e dopo alcuni anni fu sostituito da una moneta senza metallo prezioso. Tuttavia era comunque molto apprezzato tra la popolazione ed aveva il nomignolo di \"Siebnerl\" (dal tedesco \"sieben\", sette) perch\u00e9 il valore corrispondeva a circa 7 Kreuzer delle precedenti valute della Germania meridionale.\nI pezzi da due, tre e cinque marchi avevano, come le monete d'oro, un lato specifico per ogni singolo stato. Al contrario le monete di valore inferiore al marco avevano tutte lo stesso disegno. I pezzi da tre e cinque marchi portano sul bordo la scritta \"GOTT MIT UNS\" (Dio con noi), la stessa che era stata sul bordo del Vereinstaler, mentre i nominali pi\u00f9 piccoli avevano un semplice bordo scanalato. Dal 1901 per specifiche occasioni furono coniate anche monete commemorative.\nIl Vereinstaler, con 16,67 g, corrispondeva inizialmente esattamente a tre marchi e fino al 1907 fu in circolazione come moneta da 3 marchi. Nel 1908 furono introdotte le monete da 3 marchi e contemporaneamente il tallero fu posto fuori corso. Molti talleri erano gi\u00e0 notevolmente molto consumati dalla circolazione poich\u00e9 erano stati coniati solo fino al 1871.\nIl nome di Tallero rimase comunque al pezzo da tre marchi fino alla Repubblica di Weimar.\nNella zona di Berlino il pezzo da 5 Pfennig fu chiamato fino a tempi recenti \"Sechser\" (dal tedesco \"sechs\", sei), perch\u00e9 il mezzo-Groschen d'argento della precedente valuta prussiana valeva 6 Pfennig. Il nome \"Groschen\" per il pezzo da 10 Pfennig pu\u00f2 essere sentito ancora attualmente.\nMonete sussidiarie in argento.\nI valori minori erano battuti in argento (900/1000), con 1 marco che conteneva 5 g d'argento puro.\nLa moneta da 3 Marchi fu introdotta per sostituire il Vereinstaler, che era stato usato in precedenza ed il cui contenuto in argento era solo di poco superiore alla moneta da 3 Marchi.\nMonete sussidiarie senza metallo prezioso.\nProdotte in Bronzo e lega di Nickel:\nDurante la Prima guerra mondiale furono coniate monete in alluminio, zinco, ferro ed acciaio."}
{"id": "670292", "revid": "320578", "url": "https://it.wikipedia.org/wiki?curid=670292", "title": "Ujung Kulong National Park", "text": ""}
{"id": "670298", "revid": "767487", "url": "https://it.wikipedia.org/wiki?curid=670298", "title": "Pulsar (programma televisivo)", "text": "Pulsar: storia della scienza e della tecnica del XX secolo \u00e8 un programma televisivo italiano di divulgazione scientifica realizzato da Quadro Film e trasmesso nel 2002 da Rai 3 negli spazi di Rai Educational. \"Pulsar\" \u00e8 stato trasmesso in 20 puntate cronologiche e alcuni speciali su importanti scienziati del secolo scorso fra cui: Alfred Wegener, Alan Turing, Niels Bohr, Max Planck, Albert Sabin e Jonas Salk, Marie Curie e Alexander Fleming. Ha collaborato al programma la rivista Le Scienze.\nIl programma \u00e8 stato poi raccolto in 10 DVD e pubblicato nel 2007 allegato alla rivista Le Scienze con il titolo: Novecento - Il secolo della scienza.\nEcco il piano dell'opera:"}
{"id": "670309", "revid": "729019", "url": "https://it.wikipedia.org/wiki?curid=670309", "title": "Philip Henry Sheridan", "text": "Ufficiale di carriera dell'esercito statunitense, divenne generale dell'Unione nella Guerra di secessione americana. La sua carriera merita di essere ricordata per la rapida promozione al grado di Maggior Generale e per la sua stretta connessione con quella del Generale in capo Ulysses S. Grant, che trasfer\u00ec Sheridan dal comando di una divisione operativa nel teatro bellico occidentale per affidargli il comando dei corpi di cavalleria dell'Armata del Potomac nell'Est. Nel 1864 sconfisse le forze confederate nella Campagna della Valle dello Shenandoah del 1864. Per aver distrutto le infrastrutture economiche della Valle dello Shenandoah, fu chiamato dai suoi abitanti \"The Burning\" (l'incendiario), distinguendosi per essere stato il primo a far uso della tattica della \"terra bruciata\" nel corso della guerra. Nel 1865, la sua cavalleria incalz\u00f2 il generale Robert E. Lee e fu determinante per indurlo alla resa presso Appomattox Court House.\nDopo la Guerra di Secessione, Sheridan condusse nelle Grandi Pianure operazioni belliche contro i nativi americani, le cosiddette Guerre indiane, secondo alcuni storici infangando la propria reputazione a causa del suo razzismo e per certe sue azioni definibili come genocidio vero e proprio.\nCome soldato e privato cittadino fu fondamentale per lo sviluppo e la protezione dello Yellowstone National Park.\nGiovent\u00f9.\nSheridan affermava di essere nato ad Albany, New York, terzo figlio di sei di John e Mary Meenagh Sheridan, immigrati dalla parrocchia di Killinkere, County Cavan, Irlanda. Crebbe a Somerset, Ohio. Diventato adulto era alto appena 5 piedi e 5 pollici (1,65\u00a0m), una statura che gli procur\u00f2 il soprannome spregiativo di Little Phil (Piccolo Philip). Abraham Lincoln descrisse il suo aspetto in un famoso aneddoto: \"Un ragazzo bruno, tozzo e piccolo, con un tronco lungo e gambe corte, senza abbastanza collo per impiccarlo, con lunghe braccia che, se gli fosse venuto il prurito alle caviglie, avrebbe potuto grattarsele senza piegarsi\".\nSheridan lavor\u00f2 come garzone presso un emporio della sua cittadina e infine come capo degli impiegati e contabile per un grossista di vestiario. Nel 1848 ottenne una nomina per accedere all'Accademia Militare da uno dei suoi clienti, il congressista Thomas Ritchey; Il primo candidato di Ritchey per la nomina fu escluso per aver fallito nella prova di matematica e per la sua \"scarsa attitudine\". Nel suo terzo anno di permanenza a West Point, Sheridan fu sospeso per un anno per essersi battuto col compagno di classe, William R. Terrill, originario della Virginia. Il giorno prima, Sheridan era stato offeso dal tono usato da Terrill nella piazza d'armi e la sua impulsiva replica fu \"Dio di maledica, signore, vi sfido!\". Si diplom\u00f2 nel 1853, 34\u00b0 nella sua classe di 49 (o 52) cadetti.\nA Sheridan fu assegnato un brevetto di sottotenente e fu assegnato al 1\u00ba Reggimento Fanteria a Fort Duncan, Texas, quindi al 4\u00ba Reggimento Fanteria a Fort Reading, California. La maggior parte del suo servizio col 4\u00b0 R.F. fu prestata nel NO del Pacifico, a cominciare da una missione di rilevamento topografico nella Valle di Willamette nel 1855, durante la quale fu coinvolto nella Guerra dei Yakima e nella Guerra del fiume Rogue, cumulando esperienza nel condurre piccole unit\u00e0 di combattimento, venendo ferito (un proiettile gli procur\u00f2 un'escoriazione al naso il 28 marzo 1857 a Middle Cascade, Territorio dell'Oregon), e mettendo a frutto alcune abilit\u00e0 diplomatiche necessarie per i negoziati con le trib\u00f9 dei nativi. Visse con una compagna durante una parte del suo giro per motivi di servizio: una nativa di nome Sidnayoh (chiamata Frances dalle sue amiche bianche), figlia del capo della trib\u00f9 dei Klickitat. Sheridan trascur\u00f2 di ricordare questa relazione nelle sue memorie. Fu promosso tenente nel marzo del 1861, proprio prima della guerra civile, e capitano in maggio, immediatamente dopo Fort Sumter.\nGuerra di secessione.\nFronte occidentale.\nNell'autunno del 1861 a Sheridan fu ordinato di spostarsi a Jefferson Barracks, Missouri, perch\u00e9 assegnato al 13\u00ba Fanteria. Part\u00ec dal suo comando di Fort Yamhill, Oregon, in direzione di San Francisco, passando per l'Istmo di Panama e attraverso New York, fermandosi a casa per una breve licenza. Lungo la strada verso il suo nuovo posto, egli fece una chiamata di cortesia al magg. gen. Henry W. Halleck a St. Louis, che lo trattenne per sfruttarne i servigi e rivedere le registrazioni di carattere finanziario del suo immediato predecessore, il magg. gen. John C. Fr\u00e9mont, la cui gestione del Dipartimento era macchiato da imputazioni di esborsi eccessivi e di frode che avevano lasciato un buco contabile di $12 milioni.\nIn dicembre, Sheridan fu nominato ufficiale commissario capo dell'Armata del Missouri Sud-Occidentale, ma convinse ilo comandante del Dipartimento, Halleck, di attribuirgli anche la qualifica di Quartiermastro Generale. Nel gennaio 1862, dovette prendere servizio col magg. gen. Samuel Curtis e serv\u00ec ai suoi ordini nella battaglia di Pea Ridge prima di essere rimpiazzato nella sua posizione presso lo Stato Maggiore di Curtis da un assistente di questo generale. Tornato al QG di Halleck, accompagn\u00f2 il suo esercito prendendo parte all'Assedio di Corinth e serv\u00ec come assistente presso il Genio Topografico del Dipartimento, entrando in contatto col brig. gen. William T. Sherman, che gli offr\u00ec il grado di colonnello comandante un reggimento di fanteria dell'Ohio. Questa nomina si realizz\u00f2, ma Sheridan fu poi aiutato da amici (incluso il futuro Segretario di Stato Russell A. Alger), che fece istanza affinch\u00e9 il governatore del Michigan, Austin Blair, intervenisse in suo favore. Sheridan fu nominato cos\u00ec colonnello del 2\u00ba Cavalleria del Michigan il 27 maggio 1862, malgrado la sua carenza d'esperienza nell'arma di cavalleria.\nUn mese pi\u00f9 tardi, Sheridan condusse le sue prime forze in battaglia, guidando una piccola brigata che includeva il suo reggimento. Nella battaglia di Boonville, 1\u00ba luglio 1862, blocc\u00f2 numerosi reggimenti di cavalleria confederata del brig. gen. James R. Chalmers, deviando un consistente attacco di fianco con una vistosa diversione e riferendo con intelligenza critica quali fossero le disposizioni del nemico. Le sue azioni impressionarono talmente i comandanti di divisione, incluso il brig. gen. William S. Rosecrans, che essi raccomandarono la promozione di Sheridan a brigadier generale. Scrissero ad Halleck, \"Brigadieri scarsi; quelli buoni scarsi... I sottoscritti rispettosamente chiedono che si ottenga la promozione di Sheridan. Egli \u00e8 persona che vale e vale tanto oro quanto pesa\". La promozione fu approvata in settembre ma fu datata effettivamente 1\u00ba luglio, come ricompensa per le sue azioni a Boonville. Fu proprio dopo Boonville che uno dei suoi ufficiali sottoposti gli dette il cavallo che egli chiam\u00f2 Rienzi (a causa dello scontro di Rienzi, Mississippi), che avrebbe cavalcato nel corso della guerra.\nSheridan fu assegnato al comando dell'11\u00aa Divisione, III Corpo, nell'Armata dell'Ohio del magg. gen. Don Carlos Buell. L'8 ottobre 1862, Sheridan condusse la sua divisione nella battaglia di Perryville. Malgrado l'ordine ricevuto di non provocare un impegno generale delle forze unioniste finch\u00e9 l'Armata al completo non dosse stata presente, Sheridan nondimeno spinse i suoi uomini molto al di l\u00e0 della linea di fuoco unionista per occupare le disputate scorte idriche a Doctor's Creek. Sebbene gli fosse ordinato di arretrare dal comandante del III Corpo, il magg. gen. Charles Gilbert, i confederati furono spinti dall'imprudente movimento di Sheridan a iniziare la battaglia, un sanguinoso stallo in cui entrambe le parti soffrirono pesanti perdite.\nIl 31 dicembre 1862, il primo giorno della battaglia di Stones River, Sheridan anticip\u00f2 un assalto confederato e posizion\u00f2 la sua divisione perch\u00e9 fosse preparata. La sua divisione trattenne l'assalto confederato sul suo fronte fino a che le sue munizioni non si esaurirono e furono obbligate ad arretrare. Questa azione fu strumentale per dare all'esercito unionista il tempo di radunarsi in una forte posizione difensiva. Per la sua azione, fu promosso Maggior Generale il 10 aprile 1863 (con ingresso nel rango 31 dicembre 1862) e gli fu attribuito il comando della 2\u00aa Divisione, IV Corpo, Armata del Cumberland. In sei mesi egli ascese dal grado di Capitano a quello di Maggior Generale.\nL'Armata del Cumberland si riordin\u00f2 dopo lo shock subito a Stones River e si prepar\u00f2 per la sua offensiva estiva contro il generale confederato Braxton Bragg. Fu quella di Sheridan la divisione che per prima avanz\u00f2 contro Bragg nella brillante Campagna di Tullahoma di Rosecrans. Il secondo giorno della battaglia di Chickamauga, 20 settembre 1863, la divisione di Sheridan effettu\u00f2 una valorosa resistenza a Lytle Hill contro un attacco dei corpi confederati del ten. gen. James Longstreet, ma fu soverchiata. Il comandante dell'Armata, William S. Rosecrans, fugg\u00ec verso Chattanooga senza lasciare ordini ai suoi subordinati, e Sheridan, incerto sul da farsi, ordin\u00f2 alla divisione di arretrare col resto dell'Armata. Solo la divisione del magg. gen. George H. Thomas oppose una salda resistenza. Ricevuta una missiva da Thomas circa la disperata resistenza che i suoi uomini stavano compiendo da soli sul campo di battaglia, Sheridan ordin\u00f2 alla sua divisione di tornare a combattere, ma essa effettu\u00f2 un giro vizioso tale da non arrivare prima che la formazione unionista fosse annichilita. Nondimeno il tentativo di Sheridan di tornare in prima linea gli salv\u00f2 probabilmente la carriera, al contrario di quella di Rosecrans e di alcuni pari grado di Sheridan.\nDurante la battaglia di Chattanooga, a Missionary Ridge il 25 novembre 1863, la divisione di Sheridan e quella di Hood, entrambe del IV Corpo d'Armata di George Thomas, infransero le linee confederate in una selvaggia carica che and\u00f2 oltre gli ordini impartiti e le aspettative di Thomas e di Ulysses S. Grant. Proprio poco prima che i suoi uomini iniziassero a marciare, Sheridan disse loro, \u00ab\"Remember Chickamauga!\"\u00bb (\"Ricordate Chickamauga!\") e molti gridarono il suo nome mentre avanzavano, come era stato ordinato loro, contro una linea di fucili puntati contro di loro. Affrontando il fuoco nemico che pioveva loro addosso dall'alto, tuttavia, essi continuarono a salire verso la cresta dell'altura da conquistare. Sheridan vide un gruppo di ufficiali confederati che si stagliavano contro il profilo della cresta e grid\u00f2 \u00abEccomi!\u00bb (\"Here's at you!\"). Una granata esplose, lo infang\u00f2 ed egli aggiunse: \u00ab\"Questo \u00e8 dannatamente ingeneroso! M'impadronir\u00f2 di quei cannoni per questo!\"\u00bb La carica unionista ruppe le linee confederate sulla cresta e l'esercito di Bragg dovette precipitosamente ritirarsi. Sheridan impulsivamente ordin\u00f2 ai suoi uomini d'inseguire Bragg fino al deposito di rifornimenti di Chickamauga Station, ma li richiam\u00f2 indietro quando cap\u00ec che il suo era stato l'unico comando impartito in tal senso. Il generale Grant riport\u00f2 dopo la battaglia: \"La nazione e l'Armata del Cumberland sono in debito nei confronti del pronto movimento di Sheridan, cos\u00ec come per il gran numero di prigionieri, di artiglierie e di armamento individuale presi in quella giornata. Se non fosse stato per il suo rapido movimento, non cos\u00ec tanto sarebbe stato realizzato\".\nCampagna Terrestre.\nIl gen. Ulysses S. Grant, da poco promosso Comandante Generale di tutti gli eserciti dell'Unione, convoc\u00f2 Sheridan dal fronte orientale d'operazioni perch\u00e9 assumesse il comando dei Corpi di cavalleria dell'Armata del Potomac.\nSenza che Sheridan lo sapesse, egli era al momento la seconda scelta di Grant, dopo il magg. gen. William B. Franklin, ma Grant accolse un suggerimento circa Sheridan datogli dal Capo di Stato Maggiore Henry W. Halleck. Dopo la guerra, e nelle sue memorie, Grant rivel\u00f2 che Sheridan era stato l'uomo giusto che egli voleva per il compito da assegnargli. Sheridan giunse nel QG dell'Armata del Potomac il 5 aprile 1864, meno di un mese prima della partenza della massiccia Campagna Terrestre di Grant contro Robert E. Lee.\nNelle prime battaglie della Campagna, la cavalleria di Sheridan fu relegata dal comandante dell'Armata, il magg. gen. George G. Meade al suo ruolo tradizionale \u2014 protezione, esplorazione e scorta dei convogli e della retroguardia \u2014 per la comprensibile frustrazione di Sheridan. Nella Battaglia del Wilderness (5 e 6 maggio 1864), il terreno densamente forestato imped\u00ec ogni significativo ruolo svolgibile da parte della cavalleria. Non appena l'Armata si mosse attorno al fianco destro confederato in direzione di Spotsylvania Court House, gli uomini di Sheridan non riuscirono a liberare la strada che partiva dal Wilderness, perdendo gli ingaggi lungo la Plank Road il 5 maggio e la Todd's Tavern dal 6 maggio all'8 maggio, permettendo ai confederati d'impadronirsi dei cruciali incroci stradali, prima che le fanterie unioniste potessero arrivare.\nQuando Meade rimprover\u00f2 Sheridan per non aver adempiuto ai suoi doveri di garantire una schermatura e di non aver condotto l'esplorazione come gli era stato ordinato, Sheridan and\u00f2 direttamente dal superiore di Meade, il gen. Grant, chiedendogli che i suoi corpi fossero assegnati a missioni strategiche in profondit\u00e0. Grant concord\u00f2 con lui e dal 9 maggio al 24 maggio lo invi\u00f2 a compiere un'incursione verso Richmond, sfidando direttamente la cavalleria confederata. L'incursione ebbe meno successo di quanto non si sperasse; tuttavia i suoi soldati ebbero l'occasione di uccidere il comandante della cavalleria confederata, il mag. gen. J.E.B. Stuart a Yellow Tavern l'11 maggio. Il raid non minacci\u00f2 seriamente Richmond e lasci\u00f2 Grant senza informazioni provenienti dalla cavalleria per Spotsylvania e North Anna. Lo storico Gordon C. Rhea scrisse, \"Impegnando la sua cavalleria lontano da Spotsylvania Court House, Sheridan svantaggi\u00f2 severamente Grant nelle sue battaglie contro Lee. L'esercito unionista fu privato dei suoi occhi e delle sue orecchie durante i momenti decisivi della Campagna.\"\nRiunendosi all'Armata del Potomac, la cavalleria di Sheridan consegu\u00ec una vittoria tecnica a Haw's Shop (28 maggio), ma per un verso le perdite furono pesanti e per un altro ci\u00f2 consent\u00ec alla cavalleria confederata di ottenere un'apprezzabile conoscenza della disposizione tattica delle forze unioniste. S'impadron\u00ec degli incroci stradali pi\u00f9 critici che scatenarono la battaglia di Cold Harbor (1\u00ba giugno \u2014 12 giugno) e resist\u00e9 a un certo numero di assalti finch\u00e9 non giunsero rinforzi. Sheridan poi organizz\u00f2 un'incursione a NO per danneggiare la ferrovia Virginia Central e per collegarsi con l'esercito del mag. gen. David Hunter della Valle dello Shenandoah. Fu per\u00f2 intercettato dalla cavalleria confederata del mag. gen. Wade Hampton e sconfitto nella battaglia di Trevilian Station, fallendo tutti gli obiettivi della sua incursione.\nLa storia circa il ruolo avuto nella Campagna Terrestre da Sheridan \u00e8 ampiamente discusso, in parte non esigua a causa della netta vittoria unionista a Yellow Tavern, resa ancor pi\u00f9 nitida dalla morte di Jeb Stuart ma offuscata a causa di altre azioni e di altri fatti d'arme. Nel rapporto di Sheridan sulle azioni dei Corpi di cavalleria nella Campagna, discutendo della strategia della cavalleria combattente, egli scrive: \"Il risultato fu un costante successo e nella stragrande maggioranza dei casi l'annichilimento totale della cavalleria ribelle. Siamo andati quando e dove volevamo; eravamo sempre all'offensiva, e sempre con successo\". Un'opinione diversa \u00e8 stata espressa nella pubblicazione dello storico Eric J. Wittenberg, che nota che le quattro principali incursioni strategiche (Richmond, Trevilian, Wilson-Kautz e First Deep Bottom) e che dei tredici principali impegni di cavalleria della Campagna, solo Yellow Tavern pu\u00f2 essere considerato una vittoria dell'Unione, con le incursioni di Haw's Shop, Trevilian Station, Meadow Bridge, Samaria Church e Wilson-Kautz che in realt\u00e0 furono sconfitte in cui alcune forze di Sheridan chiaramente evitarono di misura la distruzione.\nArmata dello Shenandoah.\nNel corso della guerra, la Confederazione invi\u00f2 eserciti dalla Virginia all'interno della Valle dello Shenandoah per invadere il Maryland e la Pennsylvania, minacciando in tal modo Washington. Il ten. gen. Jubal A. Early, seguendo lo stesso disegno nella Campagna della Valle del 1864, e sperando di distrarre Grant dall'Assedio di Petersburg, attacc\u00f2 le forze unioniste presso Washington ed effettu\u00f2 numerose incursioni contro citt\u00e0 della Pennsylvania. Grant, reagendo all'emozione politica originata dall'invasione, organizz\u00f2 la \"Middle Military Division\", le cui truppe combattenti erano note come Armata dello Shenandoah. Grant prese in considerazione vari candidati per il comando, inclusi George Meade, William B. Franklin e David Hunter, con gli ultimi due in veste di comandanti divisionali mentre Sheridan come comandante dell'Armata. Tutte le sue opzioni furono abbandonate sia da Grant sia dal Dipartimento di Guerra e, superando l'obiezione del Segretario di Stato alla Guerra Edwin M. Stanton che Sheridan fosse troppo giovane per un incarico cos\u00ec elevato, Sheridan assunse il comando in entrambi i ruoli di comandante divisionale e dell'Armata ad Harpers Ferry il 7 agosto 1864. La sua missione era non solo quella di sconfiggere l'esercito di Early e di sbarrare la strada dell'invasione da nord, ma d'impedire che la Valle dello Shenandoah rimanesse una regione produttiva sotto un profilo agricolo per la Confederazione.\nGrant disse a Sheridan: \u00abLe persone devono essere informate che, quanto pi\u00f9 a lungo un esercito permarr\u00e0 fra di loro, tanto pi\u00f9 si dovr\u00e0 attendere che siano organizzate incursioni e che noi siamo determinati a bloccarle a tutti i costi... Non date tregua al nemico .. Infliggete ogni guasto possibile alle ferrovie e ai raccolti. Portate via ogni genere di approvvigionamento e la gente di colore ( \"negroes\" ), cos\u00ec da impedire ogni ulteriore coltivazione. Se la guerra durer\u00e0 un altro anno, vogliamo che la Valle dello Shenandoah rimanga una plaga desolata\u00bb.\nSheridan si mise in moto lentamente, avendo bisogno di tempo per organizzare e reagire ai rinforzi che raggiungevano intanto Early; Grant gli ordin\u00f2 di non lanciare un'offensiva che fosse \"uno svantaggio per noi\", e nondimeno Grant espresse la propria frustrazione per la mancanza di progresso di Sheridan. I contingenti militari non furono impegnati per oltre un mese, causando costernazione politica nel Nord, dal momento che si approssimavano le elezioni presidenziali. Grant e Sheridan conferirono il 16 settembre a Charles Town e concordarono circa l'entrata in azione di Sheridan entro quattro giorni.\nIl 19 settembre Sheridan sconfisse l'assai pi\u00f9 piccolo esercito di Early nella Terza Winchester, cui segu\u00ec il 22 settembre la vittoria di Fisher's Hill. Appena Early tent\u00f2 di riorganizzarsi, Sheridan cominci\u00f2 le operazioni punitive della sua missione, spedendo la sua cavalleria molto pi\u00f9 a sud a Waynesboro per impadronirsi o distruggere accantonamenti e rifornimenti, e bruciare granai, mulini, fattorie e ferrovie. Gli uomini di Sheridan assolsero al loro lavoro senza requie e coscienziosamente, rendendo pi\u00f9 di 400 miglia\u00b2 inabitabili. La distruzione presag\u00ec la tattica della \"terra bruciata\" messa in atto da Sherman nella sua micidiale Marcia verso il mare attraverso lo Stato della Georgia \u2014 addossando alla popolazione civile l'intero peso d'un esercito che operava in armi nella regione. I residente della Valle si riferirono al responsabile di queste devastazioni definendolo \"L'incendiario\". I confederati non rimasero inerti durante questo periodo e gli uomini di Sheridan furono tormentati da incursioni di tipo guerrigliero dei seguaci del colonnello dei commando John S. Mosby.\nSebbene Sheridan partisse dall'assunto che Jubal Early era effettivamente fuori gioco e pensasse di ritirare il suo esercito per congiungersi a Grant a Petersburg, Early ricevette rinforzi e, il 19 ottobre a Cedar Creek, lanci\u00f2 un attacco di sorpresa ben eseguito mentre Sheridan era lontano dall'esercito unionista, a 16\u00a0km circa, a Winchester. Udendo il rombo in lontananza dell'artiglieria, cavalc\u00f2 decisamente per riprendere il suo comando. Raggiunse il campo di battaglia all'incirca alle 10,30 del mattino e prese a radunare i suoi uomini. Fortunatamente per Sheridan, gli uomini di Early erano troppo occupati per rendersene conto; erano affamati ed esausti e si erano abbandonati al saccheggio degli accampamenti unionisti. Si pensa che le azioni di Sheridan abbiano salvato la situazione quel giorno ma il mag. gen. Horatio G. Wright, comandante del VI Corpo di Sheridan, aveva in realt\u00e0 gi\u00e0 radunato gli uomini e bloccato la loro ritirata. Early fronteggi\u00f2 la sua pi\u00f9 significativa sconfitta, rendendo il suo esercito per lo pi\u00f9 incapace di riprendere in futuro l'iniziativa. Sheridan ricevette una lettera personale di ringraziamento da Abraham Lincoln e una promozione a maggior generale dell'esercito regolare (cosa che lo rese l'8 novembre 1864, il quarto generale pi\u00f9 elevato in grado dell'Esercito unionista, dopo Grant, Sherman e Meade. Un famoso poema, \"La cavalcata di Sheridan\", fu composto da Thomas Buchanan Read per commemorare il ritorno del generale sul campo di battaglia. Sheridan mostr\u00f2 la fama che il poema di Read gli aveva procurato, ribattezzando il suo cavallo Rienzi \"Winchester\", prendendo spunto dal ritornello del poema, \"Winchester, twenty miles away.\" Il poema fu ampiamente usato nella campagna del Partito Repubblicano per le presidenziali e alcuni attribuiscono ad esso una parte non del tutto trascurabile dei meriti per la vittoria di stretto margine con cui Abraham Lincoln ebbe un nuovo mandato dagli elettori.\nSheridan pass\u00f2 i diversi mesi successivi a combattere gli schermagliatori e i guerriglieri confederati. Malgardo Grant continuasse a esortare Sheridan a muoversi verso sud e a tagliare la ferrovia Virginia Central che permetteva il rifornimento di Petersburg, Sheridan mostr\u00f2 tutta la sua riluttanza ad obbedire. Il VI Corpo di Wright torn\u00f2 a confluire sotto il comando di Grant in novembre. I restanti uomini di Sheridan, innanzi tutti la cavalleria e l'artiglieria, si mossero infine fuori dai loro quartieri invernali il 27 febbraio 1865 e si diressero verso est. Gli ordini ricevuti dal gen. Grant erano ampiamente discrezionali ed erano quelli di distruggere la Virginia Central Railroad e il Canale del fiume James, di conquistare Lynchburg se possibile e quindi di unirsi a William T. Sherman in Carolina del Nord o di ritornare a Winchester.\nCampagna di Appomattox.\nSheridan interpret\u00f2 gli ordini di Grant in modo libero e, invece di dirigersi alla volta della Carolina del Nord nel marzo 1865, si mosse per congiungersi all'Armata del Potomac a Petersburg. Scrisse nelle sue memorie: \"Intuendo che la guerra era vicina al suo termine, desideravo essere con la mia cavalleria fino alla morte\". Il suo eccellente servizio nel corso della Guerra di secessione fu dimostrato dal suo instancabile tallonamento dell'Armata di Robert E. Lee, che in effetti costitu\u00ec uno dei momenti maggiormente cruciali della Campagna di Appomattox che Grant stava perseguendo.\nSul cammino di Petersburg, nella battaglia di Waynesboro, il 2 marzo, intrappol\u00f2 ci\u00f2 che restava dell'esercito di Early e 1.500 soldati sudisti si arresero. Il 1\u00ba aprile, tagli\u00f2 le linee di rifornimento del gen. Lee a Five Forks, obbligando Lee a evacuare Petersburg. Durante questa battaglia rovin\u00f2 la carriera militare del mag. gen. Gouverneur K. Warren rimuovendolo dal comando del V Corpo, in circostanze che una corte d'inchiesta pi\u00f9 tardi stabil\u00ec essere non giustificate.\nLa condotta aggressiva e ben eseguita di Sheridan nella battaglia di Sayler's Creek il 6 aprile suggell\u00f2 di fatto il destino dell'esercito di Lee, dal momento che egli riusc\u00ec a catturare il 20% degli uomini che gli rimanevano. Il Presidente Lincoln sped\u00ec a Grant un telegramma il 7 aprile in cui disse: \"Il gen. Sheridan afferma: 'Se si effettueranno pressioni sulla cosa, penso che Lee si arrender\u00e0'. Fate che sulla cosa vi sia pressione\". Ad Appomattox Court House, il 9 aprile 1865, Sheridan blocc\u00f2 la fuga di Lee, forzandolo alla resa l'Armata della Virginia Settentrionale pi\u00f9 avanti in quella giornata. Grant riassumer\u00e0 la performance di Little Phil in quei giorni finali: \"Credo che il generale Sheridan non abbia chi sia meglio di lui fra i generali, sia vivo sia morto, e forse neppure qualcuno uguale a lui\".\nRicostruzione.\nDopo la resa di Lee e del gen. Joseph E. Johnston in Carolina del Nord, l'unica significativa forza sul terreno restante era in Texas col gen. Edmund Kirby Smith. Grant nomin\u00f2 Sheridan comandante del Distretto Militare del Sud-Ovest il 17 maggio 1865, con l'ordine di sconfiggere Smith senza concedergli requie e riportare il Texas e la Louisiana sotto il controllo dell'Unione. Tuttavia Smith si arrese prima che Sheridan raggiungesse New Orleans. Grant si occup\u00f2 anche della situazione nel confinante Messico, dove 40.000 soldati francesi sostenevano il regime fantoccio dell'arciduca austriaco Massimiliano I, e dette a Sheridan il permesso di organizzare un'ampia forza d'occupazione in Texas. Sheridan radun\u00f2 50.000 uomini su tre corpi, occup\u00f2 rapidamente le citt\u00e0 costiere del Texas, li dispieg\u00f2 all'interno e cominci\u00f2 a pattugliare la frontiera col Messico. La presenza delle forze armate unioniste, le pressioni di Washington e la crescente resistenza di Benito Ju\u00e1rez indussero i francesi ad abbandonare le loro pretese sul Messico e Napoleone III ritir\u00f2 le sue truppe nel 1866. Sheridan pi\u00f9 tardi ammise nelle sue memorie di aver spedito armi alle forze di Ju\u00e1rez: \".. [lo abbiamo] rifornito con armi e munizioni, che noi lasciavamo in posti idonei dalla nostra parte del fiume perch\u00e9 cadessero nelle loro mani\".\nIl 30 luglio 1866, mentre Sheridan era in Texas, una folla sediziosa di uomini bianchi si scaten\u00f2 nella Convenzione Costituzionale dello Stato a New Orleans. Trentaquattro uomini di colore furono trucidati. Poco dopo essere tornato Sheridan cos\u00ec rassicur\u00f2 Grant, \"Pi\u00f9 informazioni ottengo sulla faccenda del 30 luglio in questa citt\u00e0 e pi\u00f9 questa diventa ributtante. Non \u00e8 stata una rivolta; \u00e8 stato un massacro assoluto.\" Nel marzo 1867, a ricostruzione appena avviata, Sheridan fu nominato governatore militare del V Distretto Militare (Texas e Louisiana). Pose forti limiti alle operazioni di registrazione per esercitare il proprio diritto di elettore ai vecchi Confederati e impose poi che solo gli elettori registrati (compresi gli uomini di colore) potessero essere eletti per operare nelle giurie.\nUn'inchiesta circa i mortali moti del 1866 implic\u00f2 numerosi funzionari locali e Sheridan dimission\u00f2 il sindaco di New Orleans, il Procuratore Generale della Louisiana e un giudice distrettuale. Pi\u00f9 tardi rimosse il Governatore della Louisiana James M. Wells, accusandolo di essere \"un imbroglione politico e un uomo disonesto\". Dimise anche il Governatore del Texas James W. Throckmorton, un ex-Confederato, perch\u00e9 costituiva un \"impedimento alla ricostruzione dello Stato\", sostituendolo com il repubblicano che era stato sconfitto nelle precedenti elezioni. Sheridan era stato in contrasto col Presidente degli USA Andrew Johnson per mesi circa l'interpretazione degli Atti della Ricostruzione Militare Acts e sul problema dei diritti, ed entro un mese dal secondo siluramento, il Presidente rimosse Sheridan, affermando a un offeso gen. Grant che: \"Il suo governo, di fatto, \u00e8 stata un'assoluta tirannia, senza rispetto per i principi del nostro governo e per la natura delle nostre libere istituzioni\".\nDurante l'amministrazione Grant, mentre Sheridan era assegnato ai suoi compiti nel West, fu inviato in Louisiana in due ulteriori occasioni per affrontare problemi perduranti nel processo di ricostruzione dello Stato. Nel gennaio 1875, truppe federali intervennero nell'Assemblea Legislativa della Louisiana a seguito di tentativi messi in atto da repubblicani e democratici per impadronirsi con mezzi illegali del potere. Sheridan sostenne il politicante Governatore repubblicano William P. Kellogg, vincitore delle contestate elezioni dello Stato del 1872, e dichiar\u00f2 che tutti gli oppositori del suo regime erano \"banditi\" che sarebbero stati trascinati davanti a corti militari ed avrebbero perduto il loro diritto all'habeas corpus. L'amministrazione Grant rinunci\u00f2 a proseguire su quella linea dopo un enorme protesta pubblica. Un titolo del giornale \"New York World\" fu \"Tirannia! Uno Stato sovrano assassinato!\". Nel 1876, Sheridan fu inviato a New Orleans per assumere il comando delle truppe incaricate di mantenere la pace l'indomani delle contestate elezioni presidenziali del 1876.\nGuerre indiane.\nLe popolazioni di nativi americani delle Grandi Pianure erano generalmente rimaste pacifiche durante la Guerra di secessione. Nel 1864, il maggiore John Chivington, un ufficiale della milizia del Colorado, attacc\u00f2 un pacifico villaggio degli Arapaho e dei Cheyenne meridionali a Sand Creek in Colorado, trucidando pi\u00f9 di 150 Nativi. Tale attacco innesc\u00f2 un conflitto generale coi nativi. La protezione delle Grandi Pianure cadde sotto la giurisdizione del Dipartimento Militare del Missouri, un'area amministrativa di oltre 1.700.000\u00a0km\u00b2, abbracciante tutti i territori fra il fiume Mississippi e le Montagne Rocciose. Il mag. gen. Winfield S. Hancock fu assegnato al Dipartimento nel 1866, ma condusse malamente la sua campagna, col risultato che i Sioux e Cheyenne condussero incursioni di rappresaglia. I nativi continuarono ad aggredire diligenze postali, a incendiare le stazioni di posta e a ucciderne gli impiegati. Essi stuprarono, assassinarono e rapirono un numero considerevole di contadini di frontiera. Sotto la pressione dei vari Governatori della Grandi Pianure, il generale Grant si rivolse a Phil Sheridan.\nNell'agosto 1867, Grant nomin\u00f2 Sheridan responsabile del Dipartimento Militare del Missouri incaricandolo di pacificare le Grandi Pianure. Le sue truppe, pur incrementate dalle milizie dello Stato, furono sparpagliate eccessivamente per avere qualche effetto reale. Aveva concepito una strategia simile a quella adottata nella Valle dello Shenandoah. Nella Campagna d'inverno del 1868\u201369 attacc\u00f2 le trib\u00f9 dei Cheyenne, dei Kiowa e dei Comanche nelle loro sedi invernali, tagliando loro rifornimenti e bestiame e uccidendo chiunque avesse resistito, conducendo i sopravvissuti indietro nelle loro riserve. Questa strategia prosegu\u00ec finch\u00e9 i Nativi onorarono i Trattati che erano stati costretti a sottoscrivere. Il Dipartimento di Sheridan port\u00f2 a compimento anche la Red River War, la Ute War e la Black Hills War, che provocarono la morte del suo fido subordinato, il ten. col. George Armstrong Custer. Le incursioni dei nativi proseguirono negli anni settanta del XIX secolo e finirono ai primi degli anni Ottanta, allorch\u00e9 Sheridan divenne il Comandante generale dell'esercito statunitense.\nAltri incarichi.\nSheridan fu promosso Tenente Generale il 4 marzo 1869. Nel 1870, il Presidente Grant, su richiesta di Sheridan, lo invi\u00f2 come osservatore per ottenere un rapporto sulla guerra franco-prussiana. In qualit\u00e0 di ospite del re di Prussia, egli era presente quando Napoleone III si arrese ai Tedeschi, e l'imperatore francese ricevette da Sheridan il racconto della sua esperienza con i Francesi in Messico. Pi\u00f9 tardi gir\u00f2 gran parte dell'Europa e torn\u00f2 negli USA per presentare il suo rapporto a Grant in cui affermava che, sebbene i Prussiani fossero \"ottimi coraggiosi camerati [che] erano entrati in ogni battaglia al fine di cogliere la vittoria, .. non c'\u00e8 nulla che da essi possiamo professionalmente imparare\". Critic\u00f2 il loro modo di cavalcare e paragon\u00f2 le loro abitudini al modo in cui Meade aveva tentato di dirigerlo.\nNel 1871, Sheridan era presente a Chicago durante il Grande incendio di Chicago e coordin\u00f2 i soccorsi militari. Il sindaco, per calmare gli animi, pose la citt\u00e0 sotto la legge marziale, ed emise un proclama affidandone l'incarico a Sheridan. Visto che non ci furono grandi problemi, la legge marziale fu abolita in pochi giorni. Sebbene la residenza personale di Sheridan fosse risparmiata dal fuoco, tutte le sue carte professionali e personali furono distrutte.\nSheridan oper\u00f2 come comandante in capo dell'organizzazione dei veterani, la Ordine Militare della Legione Leale degli Stati Uniti (MOLLUS) dal 1886 al 1888.\nIl 1\u00ba novembre 1883, a Sheridan succedette come Comandante Generale William T. Sherman e tenne quella posizione fino a poco prima di morire. Fu promosso il 1\u00ba giugno 1888, poco prima della morte, al rango di Comandante Generale dell'esercito regolare (il rango era quello di \"Comandante Generale dell'Esercito degli Stati Uniti\", definito con atto del Congresso il 1\u00ba giugno 1888: lo stesso precedentemente raggiunto da Grant e Sherman (equivalente a quello di generale a quattro stellette, O-10, nel moderno esercito statunitense).\nYellowstone.\nLa protezione dell'area di Yellowstone fu la personale \"crociata\" di Sheridan. Egli autorizz\u00f2 il ten. Gustavus Doane a scortare la Spedizione Washburn nel 1870 e il cap. John W. Barlow a scortare la Spedizione Hayden nel 1871. Due anni dopo pianific\u00f2 una grande missione esplorativa nella regione di Yellowstone, spedizione guidata da David S. Stanley che aveva anche il compito di supporto agli uomini che stavano lavorando alla costruzione della ferrovia Northern Pacific. Ai primi del 1875, Sheridan promosse il controllo militare dell'area per prevenire la distruzione delle formazioni naturali e della fauna.\nNel 1882, il Dipartimento degli Interni assicur\u00f2 alla Compagnia per il miglioramento del Parco Yellowstone di valorizzare 4.000 acri (16\u00a0km\u00b2) del parco. Il suo piano era quello di costruire una ferrovia nel parco e concedere terreno ai \"valorizzatori\". Sheridan personalmente organizz\u00f2 l'opposizione a siffatto piano e condusse un'attivit\u00e0 di convincimento nei confronti dei Congressisti di Washington per la protezione del Parco; compresa la sua espansione, il controllo militare, la riduzione dell'impatto umano a un'area di 10 acri (40.000\u00a0m\u00b2) e la proibizione di locare attrezzature di richiamo presso il Parco. In aggiunta, organizz\u00f2 una spedizione nel Parco per il Presidente Chester A. Arthur e altri uomini influenti. La sua attivit\u00e0 di \"lobbying\" subito fu pagante. Una clausola fu aggiunta al Sundry Civil Bill del 1883, concedente a Sheridan e ai suoi sostenitori pressoch\u00e9 tutto ci\u00f2 che essi richiedevano. Nel 1886, dopo una serie di inefficaci e spesso criminali sovrintendenti, Sheridan ordin\u00f2 al 1\u00ba Cavalleria degli Stati Uniti di occuparsi del Parco. I militari restarono in esso fino a che il National Park Service subentr\u00f2 loro nel 1916.\nVita personale.\nIl 3 giugno 1875, Sheridan spos\u00f2 Irene Rucker, figlia del Quartiermastro Generale dell'Esercito, Daniel H. Rucker. Aveva 22 anni e lui 44. Ebbero quattro figli: Mary, nata nel 1876; due gemelle, Irene and Louise, nate nel 1877 e and Philip, Jr., venuto alla luce nel 1880. Dopo le nozze, Sheridan e sua moglie si trasferirono a Washington, D.C. Vissero in una casa offerta loro dai cittadini di Chicago, grati per la protezione garantita da Sheridan alla citt\u00e0 dopo il Grande Incendio nel 1871.\nPhilip Sheridan soffr\u00ec una serie di gravi attacchi cardiaci due mesi dopo aver spedito al suo editore le sue memorie. Sebbene avesse solo 57 anni, la vita dura e l'essere stato in campagna in pesanti situazioni, oltre all'amore per il buon cibo e le buone bevande pretesero il loro pedaggio. Magro in giovent\u00f9, egli era giunto a pesare pi\u00f9 di 200 libbre (90 e pi\u00f9 kg). Dopo il suo primo attacco di cuore, il Congresso USA rapidamente approv\u00f2 la misura che lo promuoveva generale ed egli ricevette la notizia da una delegazione congressuale con gioia, malgrado la sua sofferenza. La sua famiglia lo allontan\u00f2 dalle calure di Washington ed egli mor\u00ec nel suo cottage di villeggiatura a Nonquitt, contea di Bristol, Massachusetts. Il suo corpo fu riportato a Washington e fu sepolto nel Cimitero Nazionale di Arlington. Sua moglie Irene non si rispos\u00f2 pi\u00f9, dicendo: \"Preferisco essere la vedova di Phil Sheridan piuttosto che la moglie di qualsiasi uomo vivente\".\nPhilip Sheridan, Jr., seguendo le orme paterne si diplom\u00f2 tra gli ultimi della sua classe del 1902 a West Point. Serv\u00ec come tenente di cavalleria, aiutante militare del Presidente Theodore Roosevelt e a Washington nello Stato Maggiore. Fu anche colpito da un attacco di cuore all'et\u00e0 di 37 anni, nel 1918.\n\"Ad memoriam\".\nLa \"General Philip Sheridan\".\nIl carro armato M551 Sheridan fu cos\u00ec chiamato in onore del Generale Sheridan.\nIl monte Sheridan, nel Parco Nazionale di Yellowstone fu chiamato in tal modo dal cap. John W. Barlow nel 1871.\nSheridan apparve sulle banconote da 10 dollari statunitensi stampate nel 1890 e 1891. Il suo busto ricomparve in seguito sui \"Silver Certificate\" da 5 $ nel 1896. Queste rare banconote sono molto richieste dai collezionisti al giorno d'oggi.\nLa contea Sheridan nel Montana, la contea Sheridan nel Wyoming e la contea Sheridan nel Kansas, sono cos\u00ec denominate in suo onore, come le citt\u00e0 di Sheridan, Wyoming, Sheridan, Arkansas e Sheridan, Oregon.\nSheridan Square nel West Village di New York \u00e8 chiamata in suo ricordo e la statua del generale \u00e8 collocata presso Christopher Street Park. Anche lo Sheridan Circle di Washington, D.C. \u00e8 cos\u00ec chiamato in suo ricordo.\nLa sola statua equestre di Sheridan in Ohio \u00e8 posta al centro della rotonda stradale sulla US Route 22 a Somerset, Ohio, non lontano dalla casa in cui Sheridan crebbe.\nNella II guerra mondiale la nave (tipo Liberty) \"SS Philip H. Sheridan\" ebbe in suo onore tale nome.\nUna frase famigerata.\nA Sheridan \u00e8 stata spesso attribuita la frase: \u00abI soli indiani buoni che ho visto erano morti\u00bb divenuta poi \u00abIl solo indiano buono che conosco \u00e8 l'indiano morto\u00bb ma Sheridan neg\u00f2 di aver mai pronunciato una simile frase, che invece fu pronunciata all'inizio del 1869 in una seduta del Congresso dal deputato James M. Cavanaugh in questi termini:\u00abIo non ho mai visto in vita mia un indiano buono\u2026tranne quando ho visto un indiano morto\u00bb.\nNei \"media\" popolari.\nPhilip Sheridan \u00e8 stato interpretato in vari film di Hollywood e della televisione:\nNella serie TV \"Babylon 5\", il personaggio di fantasia del cap. John Sheridan (interpretato da Bruce Boxleitner) si dice sia direttamente connesso a Philip Sheridan."}
{"id": "670311", "revid": "124228647", "url": "https://it.wikipedia.org/wiki?curid=670311", "title": "Pietro I di Alessandria", "text": "Biografia.\nLa Chiesa copta tramanda la tradizione secondo cui Pietro, appena nato, fu affidato dai genitori al patriarca Teona affinch\u00e9 lo educasse come sacerdote. In questo senso la sua vita ripercorre quella del biblico Samuele, la cui madre Anna consacr\u00f2 il figlio al Signore facendo voto di nazireato.\nStudente della Scuola catechetica di Alessandria, si distinse per la sua profonda conoscenza delle Sacre scritture. \nVenne perseguitato in quanto cristiano sotto Decio (249-251), ma riusc\u00ec a sopravvivere. Grazie alla sua profonda erudizione, nel 295 fu nominato direttore della Scuola.\nNell'anno 300 Teona, sul letto di morte, consigli\u00f2 di farne il proprio successore, come poi avvenne. Eusebio di Cesarea riferisce che fu al vertice della diocesi fino alla morte, avvenuta nel 311.\nUno dei primi atti di Pietro fu la scomunica di Ario, un sacerdote che predicava la non consustanzialit\u00e0 del Figlio di Dio al Padre.\nNel 303 l'imperatore Diocleziano scaten\u00f2 una terribile persecuzione contro i cristiani, proseguita in modo intermittente per dieci anni. Pietro I, temendo per la sua vita come capo della chiesa copta, lasci\u00f2 la cattedra vescovile e si pose al riparo nel deserto. Melezio, vescovo di Assiut (Lycopolis), approfitt\u00f2 della sua assenza per usurparne il potere. Dopo aver preso possesso della diocesi di Alessandria, afferm\u00f2 che coloro che avevano abiurato il Cristianesimo perch\u00e9 perseguitati dovevano ricevere un secondo battesimo per essere riammessi in seno alla Chiesa. I rapporti tra i due vescovi peggiorarono a causa della decisione di Melezio di ordinare di propria iniziativa nuovi vescovi. \nPietro convoc\u00f2 un sinodo in un anno in cui la persecuzione sembrava allentarsi (305 o 306) condannando Melezio per \"molti crimini e anche per il sacrificio di idoli\". Il vescovo usurpatore fu deposto. Da quel momento in poi si svilupp\u00f2 il cosiddetto scisma meliziano, che dur\u00f2 per alcuni secoli.\nAllorch\u00e9 la persecuzione anticristiana riprese, Pietro I fu arrestato per ordine dell'imperatore Massimiano e condannato a morte (311). Quando la notizia della condanna si diffuse tra la popolazione, i fedeli si radunarono davanti alle porte della prigione. L'esecuzione fu rimandata di un giorno. Ma la tensione rimase alta. Pietro, che desiderava evitare il massacro pubblico e lo spargimento di sangue, sugger\u00ec alle autorit\u00e0 di emanare un ordine scritto per sfondare il muro posteriore della prigione e farlo fuoriuscire segretamente dal pubblico per eseguire la condanna capitale. Di notte il patriarca fu condotto attraverso le mura della citt\u00e0 e portato in un luogo segreto, ove fu eseguita la condanna. \nFu giustiziato il 25 novembre del 311 per decapitazione. Dopo l'esecuzione, il suo corpo fu preso dai cristiani e trasferito in una chiesa, dove al momento del funerale fu posto in un luogo di culto elevato.\nPietro I fu l'ultima vittima delle terribili persecuzioni che sconvolsero la cristianit\u00e0 copta per quasi dieci anni, pertanto fu chiamato \"il Sigillo dei Martiri\".\nOpere.\nPietro scrisse diversi trattati ed alcune lettere. L'elenco comprende:\nIl fatto che i 14 canoni del \"Peri metanoias\" siano stati ratificati dal Concilio in Trullo e quindi siano entrati a far parte della legge canonica della Chiesa orientale spiega probabilmente la loro conservazione. Molti manoscritti contengono un quindicesimo canone di un'epistola pasquale.\n\"La venuta del nostro Salvatore\" \u00e8 citata da Leonzio di Bisanzio, teologo bizantino del VI secolo. Leonzio cita anche \"Sulla divinit\u00e0\" ma il passaggio \u00e8 talmente simile a quello della \"Venuta\" che \u00e8 lecito pensare che in realt\u00e0 si tratti della stessa opera.\nIl valore teologico degli scritti del santo \u00e8 confermato anche dal fatto che \"Sul divino\" fu citato (da Cirillo) nei Concili di Efeso (431) e di Calcedonia (451). Le opere di Pietro sono incluse nel XVIII volume della \"Patrologia Graeca\"\nGli \"Atti dei martiri\" di San Pietro di Alessandria (in latino, greco, siriaco e copto) non sono considerati autentici.\nCulto.\nLa Chiesa cattolica lo ricorda il 25 novembre, mentre le Chiese cattoliche orientali di rito bizantino e le Chiese ortodosse il 24 novembre; quella copta il 26 novembre.\nInsieme a Pietro sono ricordati nella stessa data, nel Martirologio Romano, i santi vescovi egiziani, martirizzati nel corso della stessa persecuzione in Alessandria d'Egitto: Esichio, Pacomio e Teodoro."}
{"id": "670312", "revid": "287204", "url": "https://it.wikipedia.org/wiki?curid=670312", "title": "Bongiorno", "text": ""}
{"id": "670313", "revid": "33689", "url": "https://it.wikipedia.org/wiki?curid=670313", "title": "Guild Wars Nightfall", "text": "Guild Wars Nightfall \u00e8 un videogioco MMORPG, il terzo capitolo della saga \"Guild Wars\", pubblicato nel 2006 per Windows dalla NCsoft Corporation. In questo nuovo regno chiamato Elona troviamo diverse migliorie apportate al gioco, oltre alle nuove professioni, nuove armi, nuove armature.\nModalit\u00e0 di gioco.\n\"Nightfall\" \u00e8 una continuazione della serie di \"Guild Wars\" e quindi segue gli stessi principi di gioco. Guild Wars nelle versioni precedenti ha tentato un connubio tra il gameplay PvE (\"Player versur Environment\", ovvero Giocatore contro Ambiente) e PvP (\"Player versus Player\", ovvero Giocatore contro Giocatore), iniziando con il PvP come fine logico per la campagna di \"Prophecies\" e il PvP eventualmente intercalato durante il gioco di \"Factions\". \"Nightfall\" si allontana da questo dato che la trama \u00e8 pi\u00f9 focalizzata sul PvE rispetto alle campagne precedenti.\nNovit\u00e0.\nVengono introdotte due nuove professioni\u02d0 \nInoltre, vengono introdotti nuovi mostri e creature ispirati alla mitologia africana, ad esempio il Boarilla (un mistro tra un cinghiale e un gorilla) e il Grifone.\nLe armature possono essere personalizzate tramite \"insegne\" (oltre alle \"rune\"), mentre le armi vengono personalizzate tramite \"incisioni\" (oltre ad impugnature, corde, etc.). Gli strumenti di \"riciclaggio\" ora sono molto pi\u00f9 efficienti visto che permettono di scegliere quale potenziamento dell'arma o armatura salvare.\nStessa cosa per il sistema delle \"tinture\": una nuova interfaccia ci mostra un'anteprima del colore finale che andremo ad ottenere mescolando le varie fiale.\nPer quanto riguarda il \"PVE\" \u00e8 da segnalare il fatto che per accedere alle missioni cooperative e proseguire con la storia \u00e8 obbligatorio raggiungere un certo livello: oltre a quello da 1 a 20 abbiamo anche i \"Gradi della lancia del sole\" comparabili ai gradi militari (ad esempio Capitano, Colonnello, Generale, etc.).\nAltra novit\u00e0 interessante sono gli \"Eroi\": una versione potenziata dei \"seguaci\". Gli Eroi possono essere attrezzati con le migliori armi in nostro possesso (anche armi uniche) e utilizzeranno una \"build\" creata da noi che comprende anche \"skill \u00e9lite\".\nTutte le build possono ora essere salvate e caricate per un settaggio pre-missione veramente rapido.\nAssieme alla build vengono caricati gli \"attributi\".\nAccoglienza.\nLe recensioni aggregate di \"Guild Wars Nightfall\" sul sito Metacritic hanno assegnato al videogioco un punteggio medio di 84/100 (basato su 30 recensioni di critici professionisti), mentre ha ricevuto una valutazione dell'84,20% su GameRankings.\nIl giornale online italiano Everyeye.it ha definito \"Nightfall\" un \"must have\" per tutti gli appassionati di mondi online, ed un ottimo punto di partenza per i neofiti che vogliano avvicinarvisi:"}
{"id": "670314", "revid": "22475", "url": "https://it.wikipedia.org/wiki?curid=670314", "title": ".45 Colt", "text": "La .45 Colt \u00e8 una cartuccia metallica a percussione centrale usata in rivoltelle e, pi\u00f9 raramente, in fucili o carabine, soprattutto in fucili con azionamento a leva. Essendo stata progettata e messa in commercio nel 1873 \u00e8 una delle munizioni pi\u00f9 antiche tuttora in produzione.\nStoria.\nLa .45 Colt, nell'originaria versione commerciale, fu sviluppata congiuntamente tra la Colt's Patent Firearms Manufacturing Company, di Hartford nel Connecticut, e la Union Metallic Cartridge Company di Bridgeport sempre del Connecticut nel 1873, (dopo una specifica richiesta dei militari) aumentando le dimensioni della cartuccia .44 Colt. La versione prototipale, allestita dalla Colt e presentata per le prove di adozione, aveva dimensioni e prestazioni sovrapponibili a quelle del munizionamento attuale. I militari americani volevano infatti dotarsi di una rivoltella a retrocarica (desiderio del resto comune a quasi tutti gli eserciti di quel periodo) che sparasse una cartuccia con bossolo metallico a percussione centrale e che avesse prestazioni simili o maggiori di quelle di carta ancora ufficialmente in dotazione e usate allora nei revolver ad avancarica del tamburo Colt e Remington. La versione militare di questa cartuccia invece, venne autonomamente progettata (e poi prodotta) dai militari stessi solo dopo l'acquisto della nuova arma, opportunamente dimensionata in questo calibro su loro specifica richiesta.\nLa .45 Colt \u00e8 conosciuta anche come \".45 Colt Revolver\" e soprattutto come \".45 Long Colt\" (anche se non \u00e8 mai esistita una \".45 Short Colt\"), nome che, verosimilmente, nacque commercialmente per distinguerla dalla .45 S&amp;W (detta anche \".45 Schofield\" o \".45 US Government\"), dimensionalmente simile ma leggermente pi\u00f9 corta e meno potente.\nIl rapido sviluppo delle cartucce metalliche alla fine del decennio 1860, (ormai ritenute nettamente superiori a quelle di carta) il cui banco di prova, per quanto riguarda gli Stati Uniti, fu la Guerra Civile, port\u00f2 l\"Ordnance\" a sperimentare armi e munizioni di vario tipo (gi\u00e0 dagli anni immediatamente successivi al conflitto) scegliendo alla fine il sistema pi\u00f9 economico ma dimostratosi assolutamente provvisorio; la conversione a retrocarica dei revolver Colt e Remington e la creazione di una cartuccia dedicata, conosciuta come \"Martin cartridge\", dal nome dell'ideatore del sistema d'innesco (brevettato). Nello stesso periodo lo \"Army Ordnance\" acquist\u00f2 dalla Smith &amp; Wesson un migliaio di revolver in calibro .44, che l'Azienda chiamava \"n\u00ba 3\" (successivamente conosciuti come \"American\"), per i quali, viste alcune piccole differenze dimensionali, ci volle per\u00f2 una seconda cartuccia, molto simile ma non perfettamente uguale a quella appena citata. I militari si trovarono cos\u00ec nella condizione di avere distribuiti tra i vari reparti (soprattutto di cavalleria) tre revolver e due cartucce differenti, entrambe con innesco \"Martin\". Le confezioni pi\u00f9 vecchie che si conoscano di queste cartucce, costruite negli arsenali statali di Frankford e di Springfield, sono dell'aprile del 1871. Queste due cartucce, entrambe a percussione centrale, presero poi, in ambito commerciale, il nome di \".44 s&amp;w\" e di \".44 colt\". I militari le distinguevano invece per la stampigliatura sulle loro confezioni da 12 pezzi; Colt e Remington da una parte e Smith &amp; Wesson dall'altra. Va ricordato che fino all'aprile del 1869 la Smith &amp; Wesson fu assegnataria di un brevetto (il cui titolare era Rollin White) che le consent\u00ec in esclusiva la fabbricazione di revolver con tamburo forato da parte a parte e quindi dell'uso di cartucce caricate dal retro. Questo blocc\u00f2 di fatto (violazioni a parte, e ve ne furono molte) lo sviluppo di questo tipo di armi e di cartucce e anche la sperimentazione da parte dell'Esercito. Per questo motivo il Presidente Grant, nel 1870, pose il suo veto su una richiesta di estensione del brevetto, chiesta da White, sulla quale le rispettive Commissioni della Camera e del Senato avevano gi\u00e0 dato parere favorevole.\nQuando, sul finire del 1872, la Colt propose ai militari la propria nuova rivoltella, l\"Ordnance\" pretese che fosse costruita per sparare la cartuccia in calibro .44 usata dai reparti dall'anno prima nei 1000 revolver Smith &amp; Wesson \"American\". L'Ordnance restitu\u00ec infatti immediatamente la pistola appena arrivata che la Colt aveva stranamente deciso di proporre ai militari (pensando evidentemente di fare cosa gradita) nella cartuccia \".44 russian\", da poco progettata dalla concorrente Smith &amp; Wesson e ritenuta dalla Compagnia pi\u00f9 moderna. E quindi fu proprio con la \"Martin Cartridge\" usata nelle rivoltelle Smith &amp; Wesson gi\u00e0 in mano alla cavalleria, che la prov\u00f2 (insieme ad altre) fino alla primavera del 1873. Il revolver della Colt spedito per le prove, successivamente conosciuto come \"Single Action Army\", era uno degli unici tre esemplari, tutti in calibro .44, prodotti dalla Fabbrica nell'anno 1872. Il nome con cui la Compagnia chiamava allora questo nuovo revolver a telaio chiuso superiormente (per distinguerlo dai modelli con tamburo ad avancarica con telaio aperto superiormente) era \"\"Army Strap Pistol\" e pi\u00f9 avanti \"Army Pistol\"\". Quest'arma (che fu negli anni successivi il prodotto di punta della Colt per diverso tempo e venne prodotta ininterrottamente fino al 1941) ebbe anche un ottimo successo commerciale, dovuto in buona misura alla sua adozione militare, anche se non eccezionale come vorrebbe l'agiografia western. Nel 1900 ne erano stati prodotti circa 200.000 pezzi, 37.500 dei quali comprati dai militari e da quella che allora si chiamava Milizia, poi Guardia Nazionale. In ambito civile venne denominata \"Frontier\" (se in calibro \".44-40 Winchester\") o \"Peacemaker\" se in calibro \".45 Colt\", e con altri soprannomi altisonanti, dovuti soprattutto all'aggressiva politica commerciale dei rivenditori statunitensi dell'epoca.\nStruttura e progettazione.\nLa sua struttura \u00e8 del tipo \"rimmed-straight\", cio\u00e8 con bossolo cilindrico, alla base del quale vi \u00e8 una flangia sporgente (\"rim\"). Nel suo caricamento standard, monta una pallottola \"flat nose\" (letteralmente, \"naso piatto\", cio\u00e8 con l'apice dell'ogiva appiattita) del peso di circa 250 grani (16 grammi) generalmente in piombo nudo.\nImpiego.\nA parte l'uso che ne fece la Cavalleria americana nell'ultimo scorcio delle guerre indiane (confinato comunque all'effettivo impiego dell'arma corta), si potrebbe dire che il suo contributo alla \"conquista del West\" fu abbastanza limitato, se confrontato con quello di altre armi, ben pi\u00f9 diffuse nel mercato (e soprattutto meno costose, in quanto il revolver della Colt alla fine degli anni '70 dell'800 costava mediamente 17 dollari, a seconda del rivenditore). Di fatto, quando questa pistola, con la sua cartuccia, cominci\u00f2 ad avere una discreta diffusione tra i civili, la \"Frontiera\" era praticamente gi\u00e0 un ricordo e la \"questione\" indiana era militarmente risolta.\nIl documento di adozione della cartuccia porta la data del primo contratto firmato dalla Colt e dall'Esercito USA, 23 luglio 1873, per l'acquisto delle prime 8.000 armi, da distribuire ai soli reparti di cavalleria; si trattava del primo revolver della Colt ad essere espressamente progettato per sparare una cartuccia metallica di grosso calibro a percussione centrale. \u00c8 interessante notare che nel momento delle firma del contratto, e quindi con l'inizio della produzione di serie dell'arma, la cartuccia, di fatto, non esisteva ancora. Nella versione commerciale lo sviluppo avvenne poco dopo, quando la UMC Co. ebbe tra le mani il primo esemplare di revolver e pot\u00e9 dimensionare la munizione sulle quote del tamburo e della canna. Nello stesso periodo, estate 1873, all'Arsenale di Frankford cominciarono a progettare la loro versione, distribuita al reparti d cavalleria solo l'anno dopo. La specifica richiesta dell'Ordnance per il calibro \".45\" era del 2 giugno 1873. Il 9 giugno il vicepresidente della Colt, W. B. Franklin, comunic\u00f2 al comandante dell'arsenale di Springfield, J. G. Benton, di aver sparato alcuni colpi con le nuove cartucce calibro \".45\". La Colt, pur non producendo cartucce, era in grado di costruirsi delle campionature in numero limitato per le prove. Nell'inverno 1872-73 l'Ordnance aveva provato intensivamente la nuova \"Colt Strap Pistol\" confrontandola anche con altre armi, tra le quali la \"S&amp;W \"American\"\" in calibro \".44 S&amp;W\" gi\u00e0 in uso, senza raggiungere risultati soddisfacenti. Da qui la richiesta di una maggiorazione del calibro. Dopo venticinque anni l'Esercito americano abbandonava quindi il calibro .44 per le proprie pistole, per sostituirlo col .45. \u00c8 da notare che dalla prima richiesta di maggiorazione del calibro alla firma del contratto erano passati meno di due mesi.\nLa prima versione adottata dall'Esercito americano, prodotta a Frankford, nell'arsenale di Stato situato nei pressi di Philadelphia e chiamata \"\"Cartridge for Colt's Revolver cal .45\",\" aveva un bossolo in rame, l'innesco centrale interno di tipo \"Benet\", una palla dal peso di 250 grani e una carica di 30 grani di polvere. Nell'agosto del 1874 ne venne sospesa la produzione e ne fu approntata una seconda versione, conosciuta successivamente, in ambito civile, come \".45 Government\", o \".45 US Government\" (perch\u00e9 adoperata solo dai militari), del tutto sovrapponibile per dimensioni e prestazioni alla cartuccia \".45 S&amp;W (o .45 Schofield) civile\". La nuova adozione, prodotta anch'essa a Frankford a partire dall'inizio del 1875, aveva il bossolo pi\u00f9 corto (sempre in rame) ed era leggermente depotenziata, (proiettile di 230 grani e carica di 28 grani di polvere). Il nome militare di quest'ultima cartuccia fu \"Revolver Ball Cartridge Calibre .45\". La sostituzione si era resa necessaria per poterla usare anche nel revolver Smith &amp; Wesson n\u00ba 3 \"Schofield\" anch'esso adottato nel frattempo dai militari americani e nel cui tamburo leggermente pi\u00f9 corto non entrava l'originaria .45 long progettata ad Hartford, sede della fabbrica Colt, e prodotta in Arsenale. Il revolver prodotto dalla Smith &amp; Wesson era strutturalmente pi\u00f9 debole del concorrente Colt, essendo il suo telaio incernierato superiormente e dotato di un chiavistello di blocco. La nuova versione della cartuccia dovette subire anche un piccolo incremento dimensionale al diametro del fondello per permettere un'espulsione dei bossoli pi\u00f9 sicura nel revolver della Smith &amp; Wesson, dotato di un espulsore a stella simultaneo.\nLa \"Cartridge for Colt's Revolver\" (gi\u00e0 consegnata in circa tre milioni di pezzi ai depositi e ai reparti di cavalleria, con una stima forse esagerata del comandante dell'Ordnance) non fu per\u00f2 ritirata e queste due cartucce convissero per alcuni anni senza creare grossi problemi logistici. Negli anni '80 del 1900, durante gli scavi archeologici sul luogo della battaglia di Little Big Horn, avvenuta tra il 25 e 26 giugno del 1876, vennero ricuperati bossoli e qualche cartuccia carica appartenenti ad entrambe le versioni, anche se il reparto coinvolto nei combattimenti aveva al fianco solo il revolver della Colt. Questo prova, oltre ogni dubbio, che la Cavalleria teneva ancora immagazzinate, e usava, munizioni del primo tipo dopo oltre due anni dalle prime consegne. Quando si usa il termine \".45 US Government cartridge\", si intende naturalmente la seconda versione della \".45 militare,\" quella col bossolo pi\u00f9 corto, ormai scomparsa, che fu d'ordinanza nell'Esercito, nella Milizia e nella Cavalleria statunitense di quegli anni. L'esercito degli Stati Uniti utilizz\u00f2 la seconda versione della cartuccia dall'inizio del 1875 (quando vi furono le prime consegne ai reparti) fino al 1892, quando venne sostituita dalla \".38 Long Colt\" assieme al revolver \"M1892\" (sempre della Colt) con funzionamento in doppia azione, tamburo basculante ed espulsore a stella simultaneo. Non venne per\u00f2 radiata completamente dal servizio (nei depositi ne rimasero stoccate molte decine di migliaia) e rimase in uso a reparti di seconda linea e alla Guardia Nazionale.\nVa precisato che, al contrario dell'Esercito, la Marina da guerra statunitense (U.S. Navy) non ebbe mai in dotazione il revolver Colt ad azione singola in calibro .45, pur avendone acquistati alcuni esemplari per le prove. Il primo, ancora in calibro .44, fu acquistato nel marzo del 1873 al prezzo di 20 dollari, altri tre vennero comprati negli anni 1874-75 in calibro .45. Anche in questo caso senza nessuna successiva adozione. Sempre nel 1873, per mancanza di fondi, lo US Naval Ordnance (all'epoca la US Navy e lo US Army avevano strutture e finanziamenti per la sussistenza completamente autonomi e separati) fece modificare i propri revolver Colt con tamburo ad avancarica (in dotazione dalla Guerra Civile e conosciuti successivamente dai collezionisti come modello Navy 1861) per l'uso di una cartuccia a percussione centrale in calibro .38, nota col nome di .38 colt navy, poi \".38 long colt\" costruita appositamente dalla Union Metallic Cartridge Co. Successivamente, nel 1889, tre anni prima dello U.S. Army, adott\u00f2 il nuovo revolver della Colt in doppia azione, con espulsore simultaneo a stella e tamburo basculante, insieme alla cartuccia .38 a percussione centrale. La \".45 US Government\" fu ripescata per un breve periodo assieme ai vecchi revolver Colt ad azione singola, nel frattempo smessi ma ancora nei magazzini e ricondizionati in arsenale con l'accorciamento della canna a 5 pollici e mezzo - 13 cm (mentre in origine era lunga 7 pollici e mezzo - 18 cm). Venne usata anche sul revolver a doppia azione M1902, conosciuto col nome commerciale di Modello 1878, sempre della Colt, appositamente acquistato durante le operazioni militari a Cuba e nelle Filippine durante la guerra tra Stati Uniti e Spagna. I militari americani non ebbero per\u00f2 mai al fianco questo revolver, usato solo dalle forze di polizia filippine.\nSostituzione e conseguente uso civile.\nLa cartuccia in calibro .45 venne abbandonata definitivamente dall'Esercito statunitense solo nel 1911 con l'adozione della nuova pistola semiautomatica (anch'essa Colt) camerata per la cartuccia .45 ACP, ufficialmente dismessa solo nel 1985. Gi\u00e0 all'inizio del Novecento per\u00f2, l'Esercito, resosi conto dell'insufficiente resa balistica della cartuccia in calibro .38 in uso, aveva cominciato a pensare ad una nuova adozione, ripristinando il calibro maggiore, spinto anche da un rapporto commissionato dai militari stessi (redattori J.T. Thompson e L.A. LaGarde) dal quale si evinceva che la cartuccia da pistola per uso di servizio doveva montare una palla avente diametro di 45 centesimi di pollice almeno e un peso minimo di 230 grani. Vennero quindi studiate a Frankford alcune versioni della vecchia .45 caricate con le moderne polveri infumi e una di queste venne adottata assieme al revolver a doppia azione della Colt denominato M1909, gi\u00e0 presente sul mercato civile da qualche anno col nome di \"New Service\". Gli studi avevano portato anche, gi\u00e0 nel 1905, alla nascita della cartuccia \".45 ACP\", caricata con polvere infume e provata dai militari congiuntamente ad una pistola semiautomatica di nuovo progetto della Colt, chiamata M1905. Nel 1911 infine, i test sulla munizione e sui prototipi culminarono con l'adozione della pistola semiautomatica modello 1911 e della versione definitiva della cartuccia .45 ACP.\nPochi mesi dopo la firma del contratto con l'Esercito, nel luglio 1873, e proprio sulla scia di questo, la Colt diede il via alle vendite sul mercato civile del nuovo revolver anche se, almeno fino ai primi mesi dell'anno successivo, la produzione fu orientata quasi esclusivamente a soddisfare gli ordini del Governo. La Compagnia non perse l'occasione di sfruttare con metodo l'adozione dell'Esercito per la pubblicit\u00e0 di quest'arma. All'inizio le armi erano solo nel calibro .45. La cartuccia .45 commerciale (sempre molto popolare negli Stati Uniti e la cui produzione continua nel XXI secolo), immessa nel mercato assieme ai primi esemplari di revolver (che solo alla fine del 1800 avrebbero assunto il nome di Single Action Army), ricalcava dimensionalmente la prima versione militare, cio\u00e8 quella abbandonata quasi subito e col bossolo leggermente pi\u00f9 lungo, ma era dotata di una carica di lancio (all'epoca si trattava di polvere nera) che poteva superare abbondantemente i 30 grani e di una palla da 250-255 grani. Aveva inoltre, fin dall'inizio, l'innesco centrale esterno di tipo Berdan, usato ancora da qualche produttore di munizioni, mentre l'Esercito adott\u00f2 questo tipo d'innesco per la propria cartuccia \"Revolver Ball Cartridge Calibre .45\" solo nel 1882. Il primo documento di cui si ha notizia nel quale si parla della cartuccia .45 commerciale \u00e8 del 20 agosto del 1873, si tratta di una lettera tra il vice Presidente Colt e il sovrintendente della Union Metallic Cartridge Co. di Bridgeport conservata ai National Archives di Washington. Fu il primo produttore ad avere in catalogo questa cartuccia (il cui sviluppo avvenne in stretta sinergia con la Colt), seguito subito dopo dalla United States Cartridge Co. di Lowell, dalla Winchester e via via dagli altri. La prima fattura Colt che certifica una spedizione civile di quest'arma, ad un grosso rivenditore di New York, ha la data del 2 settembre 1873 e comprende nove revolver in calibro .45 con matricole comprese tra i numeri 31 e 60. La prima fornitura al governo americano \u00e8 invece del novembre 1873. Si trattava del primo degli otto lotti destinati alla cavalleria: 1000 revolver divisi in 20 casse da 50 pezzi ognuna, pi\u00f9 i ricambi, spediti via ferrovia all'Arsenale di Springfield e poi smistati ai reparti a partire dal marzo del 1874."}
{"id": "670317", "revid": "838137", "url": "https://it.wikipedia.org/wiki?curid=670317", "title": "Bondi", "text": ""}
{"id": "670325", "revid": "1793900", "url": "https://it.wikipedia.org/wiki?curid=670325", "title": "Appomattox Court House", "text": "Appomattox Court House \u00e8 un villaggio storico situato 5\u00a0km a Est di Appomattox, Virginia (poco pi\u00f9 di 40\u00a0km a est di Lynchburg, nella parte meridionale dello Stato della Virginia), famoso per essere stato il luogo della battaglia di Appomattox Court House e per la casa di Wilmer McLean, in cui avvenne il 9 aprile 1865 la resa delle forze armate della Confederazione, guidate dal gen. Robert E. Lee, alle forze armate unioniste guidate dal gen. Ulysses S. Grant, che mise fine alla Guerra di secessione. Il sito \u00e8 attualmente ricordato come Appomattox Courthouse National Historical Park, un Parco Nazionale Storico statunitense.\nStoria.\nMolte citt\u00e0 delle Virginia sono sedi di contee al cui nome segue l'espressione \"court house\". La \"court house\" cittadina contempla la necessit\u00e0 di un cortile (courthouse) su cui s'affaccino altre costruzioni. Nella fattispecie una di queste costruzioni \u00e8 la casa di McLean, che precedentemente era stata una taverna.\nDato che la prima battaglia di Bull Run combattuta il 21 luglio 1861, ebbe luogo in Virginia, un po' pi\u00f9 a settentrione della casa di McLean, si pu\u00f2 affermare che la Guerra di secessione sia partita nel cortile di McLean nel 1861 e sia finita nel suo salone nel 1865.\nWilmer McLean era un Maggiore in pensione della milizia della Virginia. Era troppo anziano per arruolarsi allo scoppio della Guerra Civile e decise cos\u00ec di spostarsi ad Appomattox Court House per sfuggire le ostilit\u00e0 in atto. Nondimeno, il 9 aprile 1865, la guerra tallon\u00f2 McLean allorch\u00e9 il gen. Robert E. Lee si arrese al ten. gen. Ulysses S. Grant nella sua abitazione. La sua casa fu usata anche il 10 aprile per l'incontro dei Commissari della Resa, oltre che nei pochi giorni seguenti, quando funse da Quartier Generale del mag. gen. John Gibbon dell'esercito federale statunitense.\nI termini della resa furono: \"Gli Ufficiali daranno la loro parola d'onore di non impugnare le armi contro il governo degli Stati Uniti fin quando esse non fossero state appropriatamente consegnate, e ogni comandante di compagnia o di reggimento avrebbe dato la sua parola per gli uomini posti ai suoi ordini\", ... come pure non sarebbero state consegnate \"le armi degli Ufficiali e neppure le loro cavalcature o i loro bagagli personali\" e, dal momento che molti cittadini privati della Confederazione possedevano cavalli e muli, tutti i cavalli e i muli di propriet\u00e0 dell'Esercito confederato sarebbero rimasti in loro possesso.\nI McLeans lasciarono Appomattox Court House e tornarono nella propriet\u00e0 della signora McLean a Prince William County, Virginia nell'autunno del 1867. Quando Wilmer McLean manc\u00f2 di restituire alcuni prestiti, la banca di \"Harrison, Goddin e Apperson\" di Richmond intent\u00f2 un procedimento a suo carico e la \"Casa della Resa\" fu messa pubblicamente all'asta il 29 novembre 1869. L'abitazione fu acquistata da John L. Pascoe e apparentemente affittata alla famiglia Ragland, precedentemente abitante a Richmond. Nel 1872 Nathaniel H. Ragland acquist\u00f2 la propriet\u00e0 per $1.250.\nIl 1\u00ba gennaio 1891, la propriet\u00e0 fu venduta dalla vedova Ragland per la somma di $10.000 al capitano Myron Dunlap di Niagara Falls. Myron Dunlap e alcuni speculatori esaminarono due o tre progetti miranti a far fruttare il capitale impegnato sfruttando la notoriet\u00e0 dell'edificio e una di queste idee riguardava lo smantellamento della casa e il suo trasferimento a Chicago, Illinois per esibirla in occasione dell'Esposizione Mondiale Colombiana del 1893. Furono presi in considerazione disegni accuratamente realizzati, compreso il sollevamento dell'abitazione e le specifiche dei materiali coinvolti, e la casa fu smontata e approntata per la spedizione, ma a causa di problemi di liquidit\u00e0 e di problemi legali il piano non divenne mai operativo. L'abitazione rimase smantellata e impacchettata, preda per cinquanta anni di vandali, collezionisti e degli agenti atmosferici.\nIl 10 aprile 1940, l'Appomattox Court House National Historical Monument fu creato dal Congresso statunitense su una superficie di circa 3,9\u00a0km\u00b2. Nel febbraio 1941, l'intervento archeologico fu avviato in sito ma, dopo aver raccolto dati e aver avviato una meticolosa ricostruzione ambientale il progetto si blocc\u00f2 a seguito dell'intervento in guerra degli USA dopo l'attacco giapponese su Pearl Harbor del 7 dicembre 1941.\nDopo la fine della guerra il progetto fu subito ripreso con alta priorit\u00e0. Il 25 novembre 1947, furono aperti i cantieri per i lavori della McLean House e in data 9 aprile 1949, 84 anni dopo lo storico incontro che aveva riunificato il Paese, la McLean House fu aperta per la prima volta al pubblico dal Servizio Nazionale dei Parchi. Robert E. Lee IV e il mag. gen. Ulysses S. Grant III tagliarono il nastro nella cerimonia d'inaugurazione il 16 aprile 1950, dopo un discorso del Premio Pulitzer per la Storia, Douglas Southall Freeman, di fronte a una folla di circa 20.000 persone."}
{"id": "670326", "revid": "6923", "url": "https://it.wikipedia.org/wiki?curid=670326", "title": "ESP (azienda)", "text": "La ESP Guitars (acronimo che sta per \"Electric Sound Products\") \u00e8 un produttore di chitarre e bassi elettrici, originariamente giapponese e con sede negli Stati Uniti a North Hollywood, California.\nStoria.\nL'azienda nacque nel 1975, quando Hisatake Shibuya apr\u00ec a Tokyo un negozio che vendeva parti di ricambio per chitarre, con l'insegna \"Electric Sound Products\" (da cui ESP). L'anno successivo ESP si era gi\u00e0 guadagnata una buona reputazione quale distributore di pezzi di ricambio di alta qualit\u00e0 e, nel frattempo, aveva iniziato anche a produrre chitarre che venivano distribuite sul mercato giapponese con i marchi \"ESP\" e \"Navigator\".\nNel 1983 i prodotti ESP vennero introdotti negli Stati Uniti e l'azienda inizi\u00f2 anche a produrre, tra il 1984 e il 1985, strumenti personalizzati per gli artisti che gravitavano nell'area di New York. Tra questi Page Hamilton degli Helmet, Vernon Reid dei Living Colour, Bruce Kulick dei KISS e Ron Wood dei Rolling Stones. Nello stesso periodo venne presentata la \"Serie 400\", la prima linea di chitarre di serie esportata negli Stati Uniti.\nNel 1986 George Lynch scopr\u00ec la ESP durante una tourn\u00e9e in Giappone: avendo bisogno di un pezzo di ricambio per la chitarra, entr\u00f2 in un negozio dell'azienda e venne a sapere che la stessa produceva anche strumenti su misura e si fece produrre la sua famosa \"ESP Kamikaze\". Intanto la ESP metteva sul mercato i modelli M1 Standard, MI Custom, Horizon Custom, ed il basso Surveyor.\nNel 1987, Kirk Hammett dei Metallica scopr\u00ec gli strumenti ESP e si fece produrre la sua ESP KH-1 (oggi fuori produzione) che successivamente, assieme alla Kamikaze di George Lynch, divenne il primo di una serie di modelli \"griffati\" prodotti dall'azienda. A quel punto ESP stabil\u00ec il proprio quartier generale in un \"loft\" nel centro di New York, sulla 19ma Strada, per trasferirsi poi nel 1989 sulla 48ma Strada, nella zona dei pi\u00f9 famosi negozi musicali.\nNello stesso anno, Shibuya acquista da alcuni investitori Texani il marchio Schecter Guitar Research(che questi ultimi avevano rilevato nell'anno 1983), riportandone la sede primaria in California e ridonandone il ruolo originario di brand dedito al Custom Shop.\nL'azienda verr\u00e0, nel 1996, affidata ad un sottoposto di Shibuya negli USA,Michael Ciravolo, seppur mantenendo legami con la ESP (rapporto evidenziato anche da diversi modelli affini ESP-Schecter, e dalla stessa paletta di queste ultime, visibile anche in modelli della serie-F/Forest ESP).\nTra il 1990 e il 1992 vengono ampliate sia la gamma dei prodotti \"firmati\" sia quella dei prodotti di serie e la parte relativa alla produzione di componenti venne scorporata per focalizzare l'attivit\u00e0 sui soli strumenti.\nNel 1993 la ESP sposta nuovamente il suo quartier generale, stavolta a Los Angeles, dove apre un ufficio sul famoso Sunset Boulevard di Hollywood.\nUn altro momento di svolta \u00e8 il 1996, quando viene creato il marchio LTD, che inizia a produrre gli strumenti in Corea del Sud e Indonesia, abbandonando di fatto la produzione giapponese a causa degli alti costi di produzione e di esportazione. Soltanto le linee firmate mantennero il marchio ESP.\nInizialmente, al pari del suo principale concorrente in Giappone, la Ibanez, ESP fu conosciuta soprattutto per la propria produzione di repliche personalizzate delle pi\u00f9 famose chitarre americane, comprese la Fender Stratocaster e la Gibson Explorer. In particolare quest'ultimo modello divenne famoso soprattutto quando i Metallica raggiunsero l'apice della fama dei primi anni novanta. Ancora oggi i modelli simili alla famosa \"ESP MX-220 eet fuk\" di James Hetfield vengono venduti a prezzi\nben superiori a quello che era il loro originario prezzo di mercato.\nNel 2002, la ESP \u00e8 entrata in graduatoria tra le societ\u00e0 che crescono pi\u00f9 velocemente nell'industria della musica. Questo \u00e8 stato largamente dovuto all'acquisizione da parte della Fender della Jackson Guitars, con la quale la ESP \u00e8 stata in competizione durante tutti gli anni '80 e '90. Dopo l'acquisizione, molti endorsers della Jackson sono passati alla ESP, soprattutto grazie al design incredibilmente simile, alla suonabilit\u00e0 e alla qualit\u00e0 delle sue chitarre e bassi (cosa che ha fatto nascere una rivalit\u00e0 tra i vari musicisti: i fan della Jackson reputano i prodotti ESP inferiori e frutto di copia, mentre i sostenitori della ESP affermano lo stesso per quanto riguarda le Jackson).\nAlcuni degli artisti che hanno lasciato la Jackson per la ESP sono Dave Mustaine dei Megadeth, Adam Darsky dei Behemoth, Alexi Laiho e Roope Latvala dei Children of Bodom, Galder e Silenoz dei Dimmu Borgir.\nRecentemente per\u00f2 chitarristi come Mustaine, Glenn Drover, Darsky, e Rob Barrett dei Cannibal Corpse hanno a loro volta lasciato le ESP per passare ad una nuova compagnia statunitense, la Dean Guitars.\nSempre nel 2002 la ESP ha introdotto nel mercato la linea Xtone, a cominciare dalla serie \"Paramount\". Nel 2005 la ESP ha celebrato il suo 30\u00ba anniversario lanciando la \"Truckster\" di James Hetfield all'interno della serie \"Signature\". Nel 2006 la ESP ha partecipato al Winder NAMM 2006 con 22 dei suoi nuovi modelli delle serie \"Signature\" e \"Standard\". La serie Standard include modelli famose come la ESP LTD EC-500 e la ESP LTD B-500.\nLa ESP ha ufficializzato un modello in edizione limitata ispirato alla copertina di \u201cMaster Of Puppets\u201c, pluripremiato capolavoro dei METALLICA del 1986. La presentazione della chitarra a fine luglio di quest'anno presso il Summer NAMM di Nashville (USA) proporr\u00e0 al pubblico la vendita di 400 esemplari in tutto il mondo."}
{"id": "670329", "revid": "599013", "url": "https://it.wikipedia.org/wiki?curid=670329", "title": "Anna Giordano Bruno", "text": "Biografia.\nGli inizi.\nPratic\u00f2 la ginnastica artistica con la Ginnastica Sanvitese fino all'et\u00e0 di 11 anni, vincendo un titolo regionale nel 1990.\nInizi\u00f2 a praticare l'atletica leggera nel 1992 con la Libertas Sanvitese. La sua prima disciplina atletica non fu l'asta, bens\u00ec le prove multiple, a cui si appassion\u00f2 grazie a Stefania Frisiero che la allen\u00f2 fino al 1996. Pass\u00f2 quindi sotto la guida di Gino Gazziola, che le insegn\u00f2 a saltare con l'asta. Si specializz\u00f2 in questa disciplina solo nel 1998, allenata da Giuliano Merlino. \u00c8 stata anche tra le prime atlete in Italia a gareggiare nel decathlon femminile, con un record personale di 5\u00a0150 punti.\nDal 2005 \u00e8 allenata da Igor Lapajne, grazie al quale \u00e8 riuscita a raggiungere misure di spessore internazionale.\nNel 2004 si \u00e8 laureata in matematica presso l'Universit\u00e0 degli Studi di Udine col massimo dei voti e la lode.\nNel 2008 ha conseguito il dottorato di Ricerca in Matematica presso l'Universit\u00e0 degli Studi di Udine.\nDopo un post-doc di due anni all'Universit\u00e0 degli Studi di Padova, da maggio 2011 \u00e8 ricercatrice universitaria di algebra, presso la facolt\u00e0 di scienze matematiche fisiche e naturali dell'Universit\u00e0 degli Studi di Udine.\nGli anni 2000.\nIl 6 ottobre 2002 stabil\u00ec il record nazionale nella categoria promesse, con la misura di 4,10 m a Sulmona, in occasione dei campionati italiani di societ\u00e0 juniores-promesse.\nFino al 2004 rimase sotto la guida di Merlino poi, dalla fine del 2005, pass\u00f2 allo sloveno Igor Lapajne, gi\u00e0 allenatore dell'olimpionica Teja Melink. Con la nuova guida tecnica miglior\u00f2 le sue prestazioni, ottenendo nel 2006 la convocazione nella nazionale italiana ai Campionati europei di G\u00f6teborg, in cui si ferm\u00f2 nelle qualificazione, ed alla Coppa Europa/B a Praga, dove si classific\u00f2 quinta.\nNello stesso anno, il 24 settembre 2006 ai campionati italiani di societ\u00e0 di Busto Arsizio, miglior\u00f2, per la prima volta, il record nazionale outdoor portandolo a 4,32 m. L'anno successivo, il 15 luglio al meeting internazionale sport e solidariet\u00e0 di Lignano Sabbiadoro lo port\u00f2 a 4,35 m ed una settimana dopo, il 21 luglio al meeting del CUS Trieste, a 4,40 m. Il 26 luglio 2008, ancora a Trieste, ha migliorato ulteriormente il record saltando 4,41 m, superati di un centimetro il 21 settembre dello stesso anno da Arianna Farfaletti Casali.\nIl 14 febbraio 2009 ad Udine saltando 4,40 m ha stabilito il nuovo record nazionale indoor della disciplina, misura raggiunta anche nella fase di qualificazione dei Campionati europei indoor di Torino, che le ha consentito il raggiungimento della finale (a otto atlete), importante traguardo per un'italiana del salto con l'asta in una grande manifestazione.\nTre mesi pi\u00f9 tardi, il 17 maggio 2009 a Vicenza, ha stabilito il nuovo record italiano assoluto, valicando l'asticella a 4,45 m durante i campionati regionali organizzati dall'Atletica Vicentina al campo \"Guido Perraro\". La misura rappresentava anche il lasciapassare previsto dalla FIDAL per i Mondiali di Berlino.\nAl meeting internazionale \"Sport Solidariet\u00e0\" di Lignano Sabbiadoro, vince ed ottiene ancora il record a 4,46 m, un centimetro al di sopra del precedente, alzato ulteriormente di nove centimetri il 25 luglio al meeting del CUS Trieste e di ulteriori cinque centimetri ai campionati italiani di Milano il 2 agosto, portandolo cos\u00ec a 4,60 m.\nIl 30 giugno 2009 si \u00e8 aggiudicata la medaglia di bronzo ai Giochi del Mediterraneo di Pescara. Il 15 agosto 2009 ha partecipato ai Campionati mondiali di Berlino, dove in qualificazione si \u00e8 classificata tredicesima con la misura di 4,50 m, prima delle escluse dalla finale.\nGli anni 2010.\nIl 2010 si apre con un nuovo record: 4,50 m indoor realizzato ad Udine solo un'ora dopo che Elena Scarpellini aveva eguagliato ad Ancona il precedente record italiano della Giordano Bruno di 4,40 m. Entrambe le atlete ottengono cos\u00ec il minimo per partecipare ai Mondiali indoor di Doha di Doha, ma la Giordano Bruno \u00e8 costretta a rinunciare ai mondiali a causa di uno stiramento.\nProblemi ai tendini d'Achille l'hanno tenuta lontana dalle gare anche per la stagione all'aperto.\nNel 2011 \u00e8 tornata a gareggiare, vincendo i campionati italiani indoor ad Ancona con 4,30 m e partecipando ai campionati europei indoor a Parigi, dove il 5 marzo ha saltato 4,45 m. La stagione all'aperto \u00e8 iniziata con un buon 4,40 m che le ha permesso di vincere i campionati italiani a Torino il 26 giugno.\nLa stagione indoor 2012, quella dei Mondiali di Istanbul, si apre subito con il conseguimento del minimo B IAAF di qualificazione ai Giochi olimpici di Londra, il 21 gennaio salta infatti 4,40 m a Udine.\nNel dicembre 2012 annuncia il suo ritiro dall'attivit\u00e0 agonistica."}
{"id": "670330", "revid": "1776051", "url": "https://it.wikipedia.org/wiki?curid=670330", "title": "Rinaldo Orsini (arcivescovo)", "text": "Biografia.\nEra figlio di Jacopo Orsini, signore di Monterotondo e di Maddalena Orsini dei signori di Bracciano.\nEbbe l'arcivescovado di Firenze grazie all'interessamento dei Medici, essendo essi imparentati con gli Orsini con il matrimonio di Lorenzo il Magnifico e Clarice Orsini (1469).\nConcesse le prime Costituzioni a stampa del Capitolo fiorentino nel 1483, confermate nel 1504.\nSebbene l'appartenere agli Orsini l'avesse facilitato nella sua carriera ecclesiastica inizialmente, in un secondo momento a causa dei continui rivolgimenti politici sub\u00ec numerose difficolt\u00e0. Per esempio se Papa Sisto IV gli conferm\u00f2 i privilegi spettati all'arcivescovo fiorentino, Alessandro VI Borgia lo imprigion\u00f2 assieme al fratello, il cardinale Giovanni Battista Orsini, quando il pontefice entr\u00f2 in lotta contro Orsino Orsini, marito della sua amante Giulia Farnese.\nCon Giulio II Rinaldo fu pure deluso per il rifiuto a concedergli la porpora cardinalizia. Amareggiato di essere stato dimenticato rinunci\u00f2 alla sede di Firenze nel concistoro del 5 luglio 1508."}
{"id": "670331", "revid": "228587", "url": "https://it.wikipedia.org/wiki?curid=670331", "title": "Pattuglia", "text": ""}
{"id": "670332", "revid": "838137", "url": "https://it.wikipedia.org/wiki?curid=670332", "title": "Bordiga", "text": ""}
{"id": "670334", "revid": "729019", "url": "https://it.wikipedia.org/wiki?curid=670334", "title": "Materdei (metropolitana di Napoli)", "text": "Materdei \u00e8 una stazione della Linea 1 della Metropolitana di Napoli ed \u00e8 ubicata in Piazza Scipione Ammirato a Napoli.\nSecondo il quotidiano inglese The Daily Telegraph si \u00e8 classificata al sedicesimo posto come stazione della metropolitana pi\u00f9 bella d'Europa.\nDescrizione.\nLa stazione \u00e8 stata progettata da Alessandro Mendini e inaugurata il 5 luglio 2003 alla presenza dei quindici ministri dei trasporti delle nazioni dell'Unione Europea.\nLa sua apertura \u00e8 avvenuta due anni dopo il completamento dell'intera tratta fino a Dante in quanto \u00e8 stata utilizzata come pozzo d'estrazione per il recupero in superficie dei materiali ed i macchinari impiegati durante gli scavi.\nAll'interno dello scalo, che fa parte del circuito delle stazioni dell'arte, c'\u00e8 un mosaico di Sandro Chia, un altorilievo di Luigi Ontani e opere di Sol LeWitt e serigrafie di artisti meno noti. Un particolare della stazione \u00e8 la guglia di vetro che sovrasta il mosaico di Chia ed \u00e8 stata progettata sempre dal Mendini, anche autore della riqualificazione urbanistica della zona circostante la stazione, che ha comportato la pedonalizzazione di parte di piazza Ammirato e di via Leone Marsicano e la conseguente sostanziale variazione della viabilit\u00e0 nella zona.\nLa stazione, a differenza di tutte le altre, non \u00e8 situata in una strada di grande comunicazione, ma si trova nel rione Materdei, a poca distanza dal quartiere Arenella e dal rione Sanit\u00e0..\nServizi.\nLa stazione dispone di:\nInterscambi.\nLa stazione Materdei, come detto in precedenza, si trova in una stradina di quartiere e quindi risulta l'unica stazione della linea 1 a non disporre di interscambi in superficie. Fino al 2016 era attiva una linea navetta dell'ANM denominata \"C53\" che collegava il piazzale esterno alla stazione con Piazza Museo Nazionale e il Cimitero delle Fontanelle. Questa linea, data la poca affluenza, venne dapprima limitata con corse mattutine nei giorni feriali e successivamente soppressa del tutto; per sopperire la mancanza, \u00e8 stata idealizzata nel 2016 e progettata nel 2018 una seconda uscita alla base della scalinata di via Telesino (vicino al suddetto cimitero)."}
{"id": "670337", "revid": "57342", "url": "https://it.wikipedia.org/wiki?curid=670337", "title": "Maurizio Micheli", "text": "Biografia.\nNato a Livorno e cresciuto a Bari, si \u00e8 diplomato alla scuola del Piccolo Teatro di Milano e successivamente laureato al D.A.M.S. dell'Universit\u00e0 di Bologna con Luigi Squarzina. Debutta al Teatro-cabaret Il Refettorio di Milano con \"Madre scoraggio\", di Franco Nebbia. Ha lavorato al \"Piccolo\" con Patrice Ch\u00e9reau e allo \"Stabile dell'Aquila\" con Aldo Trionfo. Dal 1972 ha scritto e interpretato dieci spettacoli tra cui il pi\u00f9 noto \u00e8 \"Mi voleva Strehler\" (1978), un \"one man show\" scritto con Umberto Simonetta e accompagnato al pianoforte da Giovanni Del Giudice (ancora in scena con all'attivo pi\u00f9 di mille repliche e rappresentato anche a Parigi con il titolo \"Strehler voulait me voir\"). Ha partecipato a numerosi variet\u00e0 televisivi (\"A tutto gag\", \"Chewing-gum show\", \"Al Paradise\", ecc.) spesso con la regia di Antonello Falqui, dove ha creato personaggi popolari prevalentemente di estrazione pugliese che lo hanno reso noto al grande pubblico: il \"pazzo\" innamorato della brunetta dei \"Ricchi e Poveri\"; Dino de Nitis, Disc-Jockey di \"Radio Bitonto Libera\"; la \"Signora Anna Rosa di Fonzo\" in arte \"Susy\"; l'\"Avvocato Rocco Tarocco\" del foro di Trani (quest'ultimo all'interno del \"Fantastico\" di Adriano Celentano dell'87-88), e altri.\nNel 1976 recita nel film \"Allegro non troppo\" di Bruno Bozzetto e nell'anno successivo partecipa al variet\u00e0 televisivo \"Scuola serale per aspiranti italiani\". Sul grande schermo Micheli ha lavorato con Sergio Corbucci (\"Sono un fenomeno paranormale\" del 1985, \"Rimini Rimini\" e \"Roba da ricchi\" del 1987) e con Steno (\"Mani di fata\" del 1983, \"Animali metropolitani\" del 1987) ma \u00e8 con \"Il commissario Lo Gatto\" (1986) di Dino Risi che diviene molto popolare. Dall'autunno del 1992 al giugno del 1993 ha condotto su Canale 5 \"Il delitto \u00e8 servito\", un quiz ispirato al gioco \"Cluedo\", trasmesso il venerd\u00ec in seconda serata e successivamente il sabato. Scopo del gioco era quello di scoprire per ciascuna puntata il colpevole tra sei indiziati, attraverso domande e spezzoni di un breve sceneggiato interpretato dagli stessi, fino alla rivelazione dell'autore dell'omicidio.\nParallelamente ha continuato la sua attivit\u00e0 teatrale iniziata nel 1970. Sono da ricordare, fra gli altri \"L'opera dello sghignazzo\" di Dario Fo, \"Buonanotte Bettina\" con Benedicta Boccoli, \"Un paio d'ali\" di Garinei e Giovannini, \"La presidentessa\" con Sabrina Ferilli, \"Il letto ovale\" con Barbara D'Urso. Nel 1996 ha pubblicato la sua autobiografia, \"Sciambagne!\": l'insolito titolo deriva da una scena del film \"Rimini Rimini\" in cui da squattrinato cabarettista, tenta di sedurre la ricca vedova Laura Antonelli cantando proprio la canzone di Peppino Di Capri. Il 27 dicembre 1999 ha ricevuto dal presidente Carlo Azeglio Ciampi l'onorificenza di Ufficiale-Ordine al Merito della Repubblica Italiana.\nNel 2002 ha pubblicato il romanzo \"Garibaldi amore mio\", edito da Baldini Castoldi Dalai, dal quale \u00e8 stata poi tratta una commedia per la stagione teatrale 2003-2004 con la produzione del Teatro Franco Parenti di Milano. Al Teatro Verdi (Trieste) con Elena Rossi e per la regia di Maurizio Nichetti nel 2007 \u00e8 La Gaffe in \"Il paese dei campanelli\" con Silvia Dalla Benetta; nel 2008 \u00e8 Petit-Gris in \"Cin Ci La\", di cui esiste una registrazione in CD e DVD distribuita per la Kikko Music. Nella stagione teatrale 2010-2011, ha portato in tourn\u00e9e in tutta Italia lo spettacolo \"Italiani si nasce (e noi lo nacquimo)\" in coppia con l'attore comico Tullio Solenghi, un'esilarante satira sull'unit\u00e0 d'Italia. Per tutto il 2015 e 2016 \u00e8 impegnato con Sabrina Ferilli e Pino Quartullo nella commedia \"Signori... le pat\u00e9 de la maison, \"tratta da \"le Pr\u00e9nom\" (Cena tra amici) di Matthieu Delaporte e Alexandre De La Patelli\u00e8re.\nVita privata.\n\u00c8 divorziato dall'attrice Daniela Nobili, con cui ha avuto un figlio, Guido. Dal 1996 ha una relazione con l'attrice e showgirl Benedicta Boccoli."}
{"id": "670341", "revid": "224230", "url": "https://it.wikipedia.org/wiki?curid=670341", "title": "Giovane Irlanda", "text": "La Giovane Irlanda (nel nome originale inglese \"Young Ireland\" e gaelico irlandese \"\u00c9ire \u00d3g\") fu un movimento nazionalistico rivoluzionario irlandese che oper\u00f2 intorno alla met\u00e0 degli anni '40 del XIX secolo.\nStoria.\nIl movimento nacque intorno alla rivista settimanale \"The Nation\" nata per promuovere il ritorno dell'autogoverno irlandese e l'abrogazione dell'Act of Union. Il giornale era stato fondato nel 1842 da Charles Gavan Duffy un giovane ed inesperto giornalista cattolico e da Thomas Davis, uno studente di religione protestante del Trinity College di Dublino.\nEssi seguirono inizialmente l'attivista Daniel O'Connell e il suo movimento Repeal Association per l'abrogazione dell'unione tra Irlanda e Gran Bretagna ma se ne separarono presto a causa del rifiuto di O'Connell nell'uso delle armi e per le sue eccessive speranze nel ruolo della Chiesa Cattolica.\nQuando O'Connell decise di proclamare una riunione dei simpatizzanti a Clontarf il governo britannico proib\u00ec la manifestazione ed O'Connel prefer\u00ec annullarla piuttosto che causare episodi di violenza. Questa decisione per\u00f2 fece perdere velocemente credibilit\u00e0 agli occhi degli indipendentisti irlandesi e fu compito degli appartenenti alla Giovane Irlanda prendere il testimone dell'indipendentismo scegliendo nel contempo di abbracciare la strategia della violenza.\nIl loro desiderio di indipendenza e di rivolta venne esacerbato dalla carestia e dalle ondate di movimenti rivoluzionari nazionalistici che avevano scosso tutta l'Europa del tempo.\nLa sollevazione del 1848.\nWilliam Smith O'Brien allora capo della Giovane Irlanda organizz\u00f2 un tentativo di insurrezione nel luglio 1848 che ricevette una immediata risposta repressiva da parte dei britannici.\nLa sommossa fu un autentico disastro, potendo contare solo su 50 simpatizzanti e venne subito ribattezzata ironicamente \"la battaglia del campo di cavoli della Vedova McCormack\", riferendosi all'episodio che vide il capo della sommossa O'Brien cercare di requisire un campo di patate da una vecchia signora McCormack per sfamare i suoi seguaci. \nI poliziotti della Royal Irish Constabulary ebbero facilmente la meglio sui rivoltosi e, sebbene qualche rimasuglio di resistenza si ebbe nel 1849, la rivoluzione pot\u00e9 dichiararsi fallita.\nSi accert\u00f2 successivamente che la maggioranza dei partecipanti alla tentata sommossa era solo gente disperata in cerca di cibo, e quando O'Brien dichiar\u00f2 guerra alla Britannia molti contadini abbandonarono non comprendendo l'entit\u00e0 politica della rivolta.\nLe ragioni del fallimento.\nProbabilmente i tempi non erano ancora propizi per una sommossa, poich\u00e9 la maggioranza degli irlandesi non si era ripresa dalle devastazioni portate dalla carestia, e non era in condizione di sostenere una rivoluzione armata.\nSi aggiunga a ci\u00f2 il mancato appoggio della Chiesa cattolica all'insurrezione che non approvava la leadership protestante della Giovane Irlanda. \nUn'ultima ragione era il fatto che i contadini irlandesi non credettero alla sincerit\u00e0 d'intenti di O'Brien, che era un piccolo proprietario terriero che secondo loro non poteva per questioni di appartenenza sociale comprendere le loro rivendicazioni."}
{"id": "670342", "revid": "1705737", "url": "https://it.wikipedia.org/wiki?curid=670342", "title": "Guerra chimica", "text": "La guerra chimica \u00e8 un tipo di guerra non convenzionale dove s'impiega una tipologia di armi di distruzione di massa sia a scopo tattico (limitatamente al campo di battaglia), che strategico (esteso anche alle retrovie ed ai centri di rifornimento del nemico). Si distingue dalla guerra biologica, che utilizza prevalentemente veleni di origine biologica.\nStoria.\nLa guerra chimica dall'antichit\u00e0 al Medioevo.\nEsistono scritti cinesi risalenti al IV secolo a.C. che descrivono l'uso di soffietti per pompare fumo da fuochi accesi con vegetali tossici (alcune variet\u00e0 di senape, ed altri), nei tunnel scavati dagli assedianti. Scritti cinesi ancora pi\u00f9 antichi, circa del 1000 a.C., contengono centinaia di ricette per la produzione di gas velenosi od irritanti da usare in guerra ed in altre occasioni. Tramite questi reperti siamo venuti a conoscenza delle \u00abnebbie cacciatrici di uomini\u00bb che contenevano arsenico, e dell'uso di calce finemente triturata, dispersa nell'aria per sedare una rivolta popolare nell'anno 178.\nIl cronista polacco Jan D\u0142ugosz narra l'impiego di gas velenosi da parte degli eserciti mongoli nella battaglia di Legnica nel 1241.\nLa testimonianza pi\u00f9 antica dell'uso di gas velenosi in guerra risale al V secolo a.C., durante la guerra del Peloponneso, fra ateniesi e spartani. Le forze di Sparta allestirono durante un assedio una miscela incendiata di legno, resina e zolfo sperando che il fumo velenoso incapacitasse gli ateniesi, in modo da renderli indifesi nell'attacco che sarebbe seguito.\nI persiani ricorsero all'uso di veleni per opporsi all'avanzata di Alessandro Magno (334 - 331 a.C.), i romani contro i sasanidi tra il 247 ed il 363 d.C., i bizantini li utilizzarono contro gli arabi tra il 636 ed il 711.\nLa riscoperta della guerra chimica.\nDurante il Rinascimento si considerarono nuovamente le possibilit\u00e0 della guerra chimica. Uno dei primi riferimenti in tal senso viene da Leonardo da Vinci, il quale nel XV secolo propose l'utilizzo di una polvere di solfuro d'arsenico e acetato di rame (verderame; vedi anche: Realgar):\nNon sappiamo se la polvere in questione sia mai stata usata.\nNel XVII secolo, durante gli assedi, si cerc\u00f2 di provocare incendi col lancio di proiettili di artiglieria riempiti di zolfo, sego, colofonia, trementina, salgemma, e/o antimonio. Anche quando non si appiccava il fuoco, i fumi che si sviluppavano costituivano un notevole disturbo per il nemico. Sebbene la loro funzione primaria non fu mai abbandonata, venne sviluppata una variet\u00e0 di cariche per i proiettili, in modo da massimizzare gli effetti del fumo.\nNel 1672 durante l'assedio alla citt\u00e0 di Groninga, Christoph Bernhard van Galen (vescovo di M\u00fcnster) impieg\u00f2 diversi tipi di congegni esplosivi ed incendiari, alcuni dei quali riempiti con belladonna, studiati per emettere fumi tossici. Solo tre anni dopo, il 27 agosto 1675, i francesi e i tedeschi conclusero il trattato di Strasburgo, il quale includeva un articolo che bandiva l'uso dei \u00abperfidi ed odiosi\u00bb congegni tossici.\nNel 1854, Lyon Playfair, un chimico britannico, propose un proiettile d'artiglieria al cianuro da usarsi contro le navi nemiche per risolvere la situazione di stallo creatasi durante l'assedio di Sebastopoli. La proposta fu respinta dall'ammiraglio Thomas Cochrane della Royal Navy. Venne presa in considerazione dal Primo ministro, Lord Palmerston, ma il \"British Ordnance Department\" respinse la proposta come \u00abun modo pessimo di fare la guerra tanto quanto avvelenare i pozzi del nemico\u00bb.\nLa risposta che Playfair diede venne utilizzata nel secolo successivo per giustificare il ricorso alla guerra chimica:\nPi\u00f9 tardi, durante la guerra civile americana, un insegnante di New York, John Doughty, propose l'uso offensivo del cloro, lanciando sul nemico un proiettile d'artiglieria da 254 mm con 2 - 3 litri di cloro liquido, che avrebbe prodotto qualche metro cubo di gas. Sembra che il piano di Doughty non fu mai realizzato, anche se venne probabilmente presentato al brigadier generale James W. Ripley, descritto come congenitamente refrattario alle idee nuove.\nUn interesse generalizzato sull'uso dei gas velenosi si manifest\u00f2 nel 1899 alla conferenza dell'Aia con la proposta di proibire i proiettili riempiti di gas asfissianti. La proposta fu approvata, nonostante il solo voto contrario degli Stati Uniti. Il rappresentante statunitense, il capitano di marina Alfred Thayer Mahan, giustific\u00f2 il proprio voto col fatto che \u00abL'inventiva degli americani non pu\u00f2 essere limitata nello sviluppo di nuove armi\u00bb.\nLa Prima guerra mondiale.\nI tedeschi furono i primi ad utilizzare armi chimiche durante la prima guerra mondiale, ricorrendo a gas lacrimogeno. Il primo impiego su vasta scala avvenne nella Seconda battaglia di Ypres (22 aprile 1915), quando i tedeschi attaccarono le truppe francesi, canadesi e algerine con gas di cloro. I morti furono pochi, ma gli intossicati furono relativamente numerosi. Un totale di 50.965 tonnellate di agenti polmonari, lacrimogeni e vescicanti furono impiegati dalle due parti su questo fronte, tra cui cloro, fosgene e iprite. I rapporti ufficiali dichiararono circa 1.176.500 casi di intossicazione non letale, e 85.000 vittime direttamente causate da agenti chimici durante la guerra.\nOggigiorno \u00e8 ancora frequente che vengano alla luce munizioni inesplose contenenti agenti chimici, quando si scava nei campi di battaglia o nelle zone di deposito, e ci\u00f2 continua a costituire un rischio per le popolazioni civili soprattutto del Belgio e della Francia (dove l'impiego fu massimo), meno comunemente in altre zone. I governi belga e francese hanno perci\u00f2 dovuto predisporre appositi programmi per il trattamento delle munizioni rinvenute.\nDopo la guerra, molta parte degli agenti chimici rimasti ai tedeschi venne gettata nel mar Baltico, come pure fecero gli altri contendenti in altre zone di mare. Nel corso del tempo l'acqua salata ha corroso gli involucri dei proiettili, e occasionalmente l'iprite fuoriesce dai contenitori raggiungendo la riva sotto forma di una sostanza cerosa simile ad ambra. Anche in forma solida l'agente \u00e8 abbastanza attivo da causare gravi ustioni chimiche a chi lo tocca.\nGli anni fra le due guerre.\nDopo la Prima guerra mondiale, gli Stati Uniti e molte potenze europee tentarono di trarre vantaggio dalla guerra tentando di creare o consolidare un proprio impero coloniale. In questo periodo gli agenti chimici furono occasionalmente utilizzati per sottomettere le popolazioni e reprimere le ribellioni.\nDopo la sconfitta del 1917, l'Impero ottomano collass\u00f2 del tutto, e fu diviso fra le potenze vittoriose, in base al Trattato di S\u00e8vres. La Gran Bretagna occup\u00f2 la Mesopotamia (l'odierno Iraq) e stabil\u00ec un governo coloniale.\nNel 1920 gli arabi e i curdi della Mesopotamia si ribellarono all'occupazione britannica; quando la resistenza guadagn\u00f2 forza i britannici ricorsero a crescenti misure repressive, e lo stesso Winston Churchill, nella sua veste di Segretario per le Colonie, autorizz\u00f2 l'uso di agenti chimici, specie iprite, sui ribelli. Consapevole dei costi finanziari di una repressione, Churchill confidava che le armi chimiche si potevano impiegare con poca spesa contro le trib\u00f9 mesopotamiche, dicendo \u00abNon capisco perch\u00e9 fare tanto gli schizzinosi riguardo all'uso del gas. Sono fortemente a favore dell'impiego di gas velenosi contro trib\u00f9 non civilizzate.\u00bb\nSempre tra le due Guerre Mondiali, secondo voci diffuse, la Gran Bretagna ha fatto uso di armi chimiche anche contro le trib\u00f9 di montanari afghani ostili, cos\u00ec come la Spagna contro i ribelli del Rif.\nL'opposizione interna e difficolt\u00e0 tecniche potrebbero aver impedito l'uso dei gas in Mesopotamia (gli storici sono divisi al riguardo): le armi chimiche avevano causato cos\u00ec tante sofferenze in Europa durante la guerra, che per la gente del tempo il loro uso era sinonimo delle maggiori atrocit\u00e0. I quotidiani, le riviste e i memoriali erano pieni di resoconti di attacchi coi gas. Negli anni venti i generali sostenevano che da solo il gas non aveva mai vinto una battaglia; i soldati lo odiavano, e odiavano le maschere antigas; solo i chimici affermavano che era una buona arma. Nel 1925 sedici delle maggiori nazioni del mondo firmarono, nell'ambito della Terza Convenzione di Ginevra, un protocollo inteso a vietare l'utilizzo dei gas tossici; gli Stati Uniti lo ratificarono solo nel 1975.\nDurante la guerra del Rif, nel Marocco occupato dalla Spagna, fra il 1921 e il 1927 forze congiunte franco-spagnole lanciarono bombe all'iprite nel tentativo di sedare la ribellione berbera.\nNel 1928 l'Italia fascista utilizz\u00f2 gas asfissianti come il fosgene e bombe caricate ad iprite per reprimere i ribelli in Sirtica (Libia). Nel 1935 us\u00f2 l'iprite ed altre armi chimiche durante l'invasione dell'Etiopia nella guerra d'Etiopia* Simone Belladonna, \"Gas in Etiopia,I crimini rimossi dell'Italia coloniale \";Neri Pozza ; 2015. Ignorando il Protocollo di Ginevra firmato il 17 giugno 1925 l'aviazione militare italiana, autorizzata da Mussolini, ha utilizzato ingenti quantit\u00e0 di l'iprite, fosgene, arsine. Una reale stima dei danni provocati dall'impiego di tali armi \u00e8 difficilmente calcolabile perch\u00e9 gli archivi militari sono stati resi inaccessibili dalle autorit\u00e0 italiane per molti anni.\nPer avere un'ammissione formale da parte della Repubblica Italiana dell'impiego di armi proibite nella campagna coloniale in Africa Orientale si dovr\u00e0 attendere il governo tecnico guidato da Lamberto Dini in carica tra il 1995 ed il 1996.\nAnche l'Unione Sovietica impieg\u00f2 gas velenosi nel periodo fra le due guerre: il comandante sovietico Mikhail Tukhachevsky ricorse alle armi chimiche nel 1921 per sopprimere una rivolta di braccianti vicino Tambov.\nLa Seconda guerra mondiale.\nDurante la Seconda guerra sino-giapponese e la seconda guerra mondiale, l'Impero giapponese utilizz\u00f2 iprite e lewisite contro le truppe cinesi. Durante questi attacchi, i giapponesi utilizzarono anche armamenti batteriologici, diffondendo intenzionalmente colera, dissenteria, febbre tifoide, peste bubbonica ed antrace. Agli ordini del generale Shir\u014d Ishii, l'unit\u00e0 731 fu incaricata di studiare e testare armi chimiche e biologiche, violando il protocollo di Ginevra che il Giappone aveva firmato nel 1925, nel quale tali armi vennero messe al bando.\nNel 2005, sessant'anni dopo la fine della guerra sino-giapponese, alcuni contenitori abbandonati dalle truppe giapponesi in ritirata vennero alla luce in siti di costruzione, causando molti morti ed infetti.\nLa guerra chimica fu rivoluzionata dalla Germania nazista, la quale scopr\u00ec gli agenti nervini tabun, sarin e soman. I nazisti svilupparono e produssero grandi quantit\u00e0 di numerose sostanze, ma la guerra chimica non venne utilizzata da nessuna delle potenze belligeranti. Documenti nazisti fecero emergere l'erronea convinzione dell'intelligence tedesca che gli Alleati fossero a conoscenza di queste sostanze, interpretando la mancanza di citazioni sui giornali scientifici americani come una evidenza che l'informazione veniva celata. Alla fine la Germania decise di non usare i gas nervini in combattimento temendo una devastante rappresaglia condotta con le stesse armi da parte degli alleati.\nWilliam L. Shirer scrisse nel libro \"The Rise and Fall of the Third Reich\" che l'alto comando inglese prese in considerazione l'uso di armi chimiche come ultima possibilit\u00e0 difensiva nell'evenienza di un'invasione nazista del suolo britannico.\nSebbene, come sopra detto, le armi chimiche non furono usate su larga scala durante la seconda guerra mondiale, furono registrati sporadici attacchi da parte delle forze dell'Asse quando non c'era timore di una rappresaglia:\nGuerra chimica durante la Guerra Fredda.\nDopo la Seconda guerra mondiale, gli Alleati recuperarono proietti di artiglieria contenenti i tre agenti nervini allora in uso (tabun, sarin e soman), facilitando la ricerca nel campo dei gas nervini da parte di tutte le forze alleate. Nonostante la minaccia di una devastante guerra termonucleare fosse al primo posto nei pensieri di tutti, sia il governo sovietico che quelli occidentali investirono ingenti quantit\u00e0 di risorse nello sviluppo di armi chimiche e batteriologiche.\nSviluppo di armi chimiche da parte dei governi occidentali.\nNel 1952 l'esercito statunitense brevett\u00f2 un processo per la \"Preparazione di ricina tossica\", pubblicando un metodo di produzione di questa potentissima tossina.\nSempre nel 1952, ricercatori inglesi di Porton Down inventarono l'agente nervino VX, abbandonando per\u00f2 subito il progetto. Nel 1958 il governo inglese scambi\u00f2 con gli Stati Uniti la tecnologia del VX per avere informazioni sulle armi termonucleari; entro l'anno 1961 gli Stati Uniti producevano enormi quantit\u00e0 di VX e conducevano ricerche sugli agenti nervini. Questi sforzi portarono alla scoperta di almeno tre altri composti: questi quattro agenti (VE, VG, VM, VX) sono comunemente conosciuti come la classe di agenti nervini della \"Serie V\".\nDurante gli anni sessanta, gli Stati Uniti studiarono l'uso di agenti anticolinergici e induttori del delirio. Uno di questi agenti era conosciuto come arma con il nome BZ e fu utilizzato in via sperimentale durante la guerra del Vietnam.\nFra il 1967 ed il 1968, gli Stati Uniti decisero di distruggere le armi chimiche obsolete in un'operazione chiamata Operazione CHASE, che significava \u00abcut holes and sink 'em\u00bb (bucali ed affondali). Il materiale dell'operazione incluse anche molte navi cariche di munizioni convenzionali. Come il nome implica, le armi furono messe a bordo di vecchie navi che furono poi affondate in mare.\nNel 1969, 23 soldati ed un civile statunitensi di stanza ad Okinawa in Giappone, furono esposti a bassi livelli di agenti nervini durante i lavori di ritintura dei loro depositi. Queste armi furono nascoste al Giappone e quanto accadde caus\u00f2 attriti ed un incidente internazionale. Le munizioni furono spostate nell'atollo di Johnston con l'operazione denominata Operazione Red Hat.\nUn gruppo di lavoro delle Nazioni Unite inizi\u00f2 a lavorare ad un programma di disarmo chimico nel 1980. Il 4 aprile 1984 l'allora presidente degli Stati Uniti Ronald Reagan chiese una moratoria internazionale alle armi chimiche. Il presidente statunitense George H.W. Bush ed il leader dell'allora Unione Sovietica Michail Gorba\u010d\u00ebv firmarono un trattato bilaterale il primo giugno 1990, per terminare la produzione di armi chimiche ed iniziare la distruzione di quelle al momento stoccate. La Convenzione delle Armi Chimiche (Chemical Weapons Convention, CWC) fu firmata nel 1993 ed ebbe effetto a partire dal 1997.\nIl giorno 19 aprile 1993 l'FBI utilizz\u00f2 un alto numero di granate contenenti gas CS durante un assalto alla setta di Waco, Texas. Il gas CS \u00e8 altamente infiammabile ed esplosivo in ambienti confinati. Il successivo uso di dispositivi incendiari lo avrebbe fatto esplodere. Tutti i palazzi che componevano il ranch bruciarono totalmente e molti cadaveri recuperati dopo il raid presentavano dosi letali di cianuri, un prodotto della combustione del gas CS. 75 membri della setta morirono durante l'attacco.\nIndagini del Senato degli Stati Uniti.\nNel 1994, un'indagine del Senato statunitense intitolata \"La ricerca militare \u00e8 pericolosa per la salute dei veterani? Lezioni apprese in mezzo secolo\", prese dettagliatamente in esame gli esperimenti del Dipartimento della Difesa condotte su animali ed umani, spesso senza conoscenza degli effetti o consenso da parte degli interessati.\nSviluppo di armi chimiche da parte del governo sovietico.\nA causa della segretezza mantenuta dal governo dell'Unione Sovietica, le prime informazioni disponibili sui programmi di armamento chimico sovietici sono molto recenti. Dopo la Guerra Fredda (1962-1991) ed il crollo dell'Unione Sovietica, il chimico russo Vil Mirzayanov pubblic\u00f2 degli articoli che rivelarono esperimenti illegali in Russia. Nel 1993 Mirzayanov fu imprigionato e licenziato dall'Istituto Statale di Ricerca sulla Chimica Organica e la Tecnologia, dove aveva lavorato per 26 anni. Nel marzo 1994, dopo una grande campagna svolta a suo favore da scienziati statunitensi, Mirzayanov fu rilasciato.\nFra le informazioni rese pubbliche da Vil Mirzayanov era inclusa la decisione dei sovietici di sviluppare agenti nervini ancora pi\u00f9 tossici. In questo ebbero successo durante la met\u00e0 degli anni ottanta: molti nuovi agenti tossici furono sviluppati in quel periodo e le uniche informazioni note sono il loro nome: \"Foliant\", come il programma per cui vennero creati. Esistevano altre denominazioni in codice, come A-230 ed A-232.\nSecondo Mirzayanov, i sovietici svilupparono agenti pi\u00f9 sicuri da maneggiare, portando alla creazione delle cosiddette \"armi binarie\", dove ad essere contenuti nelle armi (proiettili, bombe, serbatoi ecc) sono non direttamente i tossici ma i loro precursori chimici, in modo da ricostituire l'agente nervino appena prima dell'uso. Essendo i precursori molto pi\u00f9 sicuri da maneggiare, ci\u00f2 semplifica il trasporto e lo stoccaggio delle armi. Inoltre i precursori sono molto pi\u00f9 stabili degli agenti nervini stessi, cos\u00ec fu possibile allungare di molto la naturale scadenza delle armi chimiche. Durante gli anni ottanta e novanta, molte di queste nuove armi vennero sviluppate e designate come agenti \"Novichok\" (russo: \"nuovo arrivato\").\nGuerra chimica nella guerra Iran-Iraq.\nLa guerra fra Iran ed Iraq ebbe inizio nel 1980 quando l'Iraq attacc\u00f2 l'Iran. All'inizio del conflitto, l'Iraq utilizz\u00f2 iprite e tabun tramite bombe lanciate da aeroplani. Approssimativamente il 5% di tutti i caduti iraniani sono attribuibili all'uso di queste sostanze. L'Iraq ed il governo degli Stati Uniti dichiararono che anche l'Iran stava usando armi chimiche, ma fonti indipendenti non furono in grado di verificare queste affermazioni.\nCirca 100.000 soldati iraniani furono vittima degli attacchi chimici iracheni. Molti furono attaccati da iprite. La stima ufficiale non include la popolazione civile contaminata nelle citt\u00e0 di frontiera oppure i parenti dei soldati, molti dei quali, secondo l'Organizzazione dei Veterani, svilupparono complicazioni ematiche, polmonari e cutanee. Il gas nervino uccise, secondo report ufficiali, circa 20.000 soldati iraniani. Degli 80.000 sopravvissuti, circa 5.000 ricevono regolarmente assistenza medica, mentre 1.000 sono ancora ricoverati in ospedale in serie e croniche condizioni.\nNonostante la rimozione di Saddam e del suo regime da parte delle forze della Coalizione, esistono forti sentimenti di rabbia e risentimento in Iran perch\u00e9 fu grazie a compagnie occidentali con sede in Germania Occidentale, Francia e Stati Uniti che l'Iraq pot\u00e9 sviluppare il proprio arsenale chimico.\nPoco dopo la fine della guerra, nel 1988, il villaggio curdo di Halabja, in Iraq, fu esposto a numerosi agenti chimici, uccidendo circa 5.000 dei 50.000 residenti. Dopo l'incidente furono trovate tracce di iprite, sarin, tabun e VX. Sebbene sia chiaro che le forze irachene siano colpevoli, ci sono ancora molte discussioni sulla responsabilit\u00e0 e sull'intenzionalit\u00e0 dell'atto.\nDurante la prima guerra del Golfo, le forze della Coalizione intrapresero una vasta offensiva di terra. L'Iraq non utilizz\u00f2 alcun agente tossico, pur possedendone, contro di loro ed il generale comandante delle forze Alleate, Norman Schwarzkopf, sugger\u00ec che fu per paura di una rappresaglia con armi atomiche.\nGuerra chimica nella Guerra delle Falkland.\nTecnicamente, l'uso di gas lacrimogeno da parte delle forze argentine durante l'invasione delle Isole Falkland nel 1982 costitu\u00ec un atto benevolo di guerra chimica. Le granate di questo gas furono per\u00f2 usate come armi non letali per evitare vittime britanniche e spesso gli edifici nei quali venivano lanciate erano deserti.\nArmi chimiche e terrorismo.\nPer molte organizzazioni terroristiche, le armi chimiche sono la scelta ideale per un attacco, ammesso che siano disponibili: sono economiche, relativamente accessibili e facili da trasportare. Qualunque chimico abbastanza esperto pu\u00f2 facilmente sintetizzare la maggior parte degli agenti chimici necessari se in possesso dei relativi precursori.\nAlcuni commentatori politici discutono sulla vera efficacia delle armi chimiche e biologiche, sostenendo che siano pi\u00f9 difficili da usare delle armi convenzionali, sebbene creino molta pi\u00f9 paura.\nI primi usi non bellici di agenti chimici risalgono al 1946, quando un gruppo di ebrei chiamati \"Dahm Y'Israel Nokeam\" (\"Vendichiamo il sangue d'Israele\"), motivati da sentimenti di vendetta sulla Germania, si nascose in un panificio nel campo di prigionia Stalag 13 vicino a Norimberga, dove molte truppe delle SS erano detenute. Gli infiltrati applicarono una mistura di arsenico alle pagnotte, avvelenando pi\u00f9 di 2.000 prigionieri, dei quali circa 200 furono trasportati in ospedale.\nNel luglio del 1974, un gruppo che si faceva chiamare Aliens of America us\u00f2 bombe incendiarie sulla casa di un giudice, di due commissari di polizia, incendiarono l'automobile di uno dei commissari e bombardarono il terminal della Pan Am all'aeroporto internazionale di Los Angeles, uccidendo tre persone e ferendone otto. L'organizzazione, che si rivel\u00f2 poi essere costituita da un solo residente straniero chiamato Muharem Kurbegovic, dichiar\u00f2 di avere sviluppato e di possedere una riserva di sarin e di quattro nuovi agenti nervini chiamati AA1, AA2, AA3, e AA4S. Sebbene non fu trovato nulla di quanto dichiarato quando fu arrestato nel 1974, egli aveva acquistato tutti i componenti necessari, tranne uno, per produrre un agente nervino. La perquisizione del suo appartamento fece ritrovare una grande variet\u00e0 di materiali, inclusi i precursori del fosgene ed un tamburo contenente circa 12\u00a0kg di cianuro di sodio\nIl primo uso con successo di agenti chimici da parte di terroristi contro una popolazione civile avvenne il 20 marzo 1995. Aum Shinriky\u014d, un gruppo apocalittico di stanza in Giappone, il quale credeva nella necessit\u00e0 di distruggere il pianeta, rilasci\u00f2 sarin nella metropolitana di Tokyo, uccidendo 12 persone e ferendone 5.000. Il gruppo aveva gi\u00e0 tentato un simile attacco almeno 10 volte, ma riusc\u00ec solo ad intossicare membri della setta. Il gruppo rilasci\u00f2 sarin fuori da un appartamento a Matsumoto nel 1994, ma questo attacco era rivolto solo a specifici individui e non alla popolazione in generale.\nNel 2001, dopo gli attacchi dell'11 settembre a New York, al-Q\u0101\u02c1ida annunci\u00f2 che stava tentando di acquisire armi chimiche, batteriologiche e radioattive. A questa minaccia fu dato molto credito quando la CNN nell'agosto del 2002 mostr\u00f2 un video dove erano riprese, fra l'altro, immagini di tre cani morti apparentemente a causa di agenti nervini.\nIl 26 ottobre 2002 le forze speciali russe Spetznaz utilizzarono KOLOKOL-1, un derivato in forma di aerosol del fentanile, come attacco preventivo su alcuni terroristi ceceni che trattenevano degli ostaggi in un teatro di Mosca. Questo terroristi erano tutti equipaggiati con giubbetti esplosivi che avrebbero causato una strage ed il governo russo decise di usare dei gas tossici per minimizzare i danni. Tutti i terroristi, quarantadue, morirono insieme a centoventi ostaggi, dei quali per\u00f2 solo uno a causa degli effetti del gas tossico.\nOpinioni sociali e politiche sulla guerra chimica.\nSebbene lo studio degli agenti chimici ed il loro uso in ambito militare fu molto diffuso sin dall'antichit\u00e0 in Cina, nel mondo occidentale l'uso di sostanze tossiche \u00e8 sempre stato visto con emozioni contrastanti ed una certa repulsione.\nUna delle prime reazioni all'uso di agenti chimici risale all'Impero romano. Nel tentativo di difendersi dalle legioni romane, le trib\u00f9 Germaniche avvelenarono i pozzi dei loro nemici.\nPrima del 1914 l'uso di composti chimici in battaglia era tipicamente il risultato di iniziative individuali e non di programmi governativi di armamento chimico. Possediamo molte cronache sull'utilizzo di agenti chimici in battaglie o assedi, ma non esisteva una vera tradizione del loro uso, fatta esclusione per agenti incendiari e fumo. Nel corso del tempo sono stati fatti molti tentativi di sviluppare programmi per il largo uso di armi chimiche, ma fatta eccezione per la prima guerra mondiale le autorit\u00e0 si sono generalmente rifiutate per ragioni etiche: nel 1854 ad esempio Lyon Playfair, un chimico inglese, propose l'uso di un proiettile d'artiglieria riempito di cianuro durante la guerra di Crimea. Il \"British Ordnance Department\" rifiut\u00f2 la proposta in quanto era \u00abun modo pessimo di fare la guerra tanto quanto avvelenare i pozzi del nemico\u00bb.\nProliferazione delle armi chimiche.\nNonostante i numerosi sforzi atti a ridurle od eliminarle, alcune nazioni continuano a sviluppare e/o stoccare armi chimiche. Fra le nazioni sospettate di stoccare o possedere armi chimiche ci sono la Cina ed Israele.\nSecondo la testimonianza di Carl W. Ford, vicesegretario di stato statunitense per l\"'intelligence\", resa di fronte alla Commissione affari esteri del Senato, \u00e8 molto probabile che la Cina possegga un avanzato programma di guerra chimica, il quale include ricerca, sviluppo, produzione e trasformazione in armamenti di vari agenti chimici. Inoltre esiste un fondato timore che la Cina condivida il proprio \"know-how\" con nazioni che rappresenterebbero un rischio per la comunit\u00e0 internazionale nel caso in cui entrassero in possesso di simili armamenti (Pakistan, Corea del nord)."}
{"id": "670344", "revid": "729019", "url": "https://it.wikipedia.org/wiki?curid=670344", "title": "Termini (metropolitana di Roma)", "text": "Termini \u00e8 una fermata d'interscambio della metropolitana di Roma tra le linee A e B nel sottosuolo della stazione ferroriaria Roma Termini, in piazza dei Cinquecento, al confine tra i rioni Esquilino e Castro Pretorio.\nLa fermata lungo la linea B fu inaugurata nel 1955 e fino al 1990 fu il capolinea settentrionale del tracciato, mentre quella della linea A entr\u00f2 in servizio nel 1980; quest'ultima si trova a un livello inferiore rispetto a quella della linea B ed \u00e8 collegata ad essa tramite scale interne; non \u00e8 quindi necessario uscire dai varchi per passare da una linea all'altra. Sono presenti due collegamenti dalla linea A alla linea B (in salita e in uscita), mentre ne \u00e8 presente uno solo dalla B alla A (in entrata e in discesa).\nStoria.\nQuando fu inaugurata il 9 febbraio 1955, Termini era il capolinea dell'unico tratto di linea metropolitana di Roma, che collegava la Stazione Termini con il quartiere EUR. Facevano capolinea a Termini anche i treni \"rapidi\" diretti al Lido di Ostia (l'attuale Ferrovia Roma-Lido), con frequenza di due convogli ogni ora. All'epoca i binari dell'attuale stazione della linea B erano dedicati uno per la Metropolitana Termini-Laurentina (attualmente banchina in direzione Laurentina), l'altro per i rapidi Termini-Lido. Lo smistamento dei treni era regolato da due scambi posti dove oggi termina la stazione, lato Cavour e controllati da una sala comandi (successivamente demolita) posta vicino alla banchina in direzione Laurentina.\nNel 1980 divenne il nodo di scambio con la nuova linea A.\nIl capolinea di allora della linea B sub\u00ec modifiche: proprio sopra la linea A venne creato uno spazio per la linea B (oggi occupato dalle banchine nuove in direzione Cavour) ed ancora pi\u00f9 sopra da un nuovo atrio di ingresso.\nDal 1987 i treni da Ostia non raggiungono pi\u00f9 Termini, bens\u00ec terminano la corsa alla stazione Porta San Paolo, adiacente alla fermata Piramide.\nPochi anni dopo, nel 1990, apr\u00ec al pubblico il prolungamento della linea B fino a Rebibbia. Ci\u00f2 comport\u00f2 lo spostamento di alcuni metri delle banchine verso la stazione Cavour, in quanto la costruzione delle nuove gallerie dovette avvenire a maggiore profondit\u00e0 rispetto al resto della linea. Tutt'oggi \u00e8 possibile osservare parte della stazione originaria guardando in direzione Rebibbia, al termine delle attuali banchine.\nRifacimento del nodo di Termini.\nI lavori di rifacimento e ammodernamento del nodo di Termini tra il 2010 e il 2013 hanno riguardato:\nIl progetto comprendeva anche sistemazione e regolarizzazione della planimetria di piazza dei Cinquecento, nonch\u00e9 la riallocazione delle strisce pedonali perpendicolari alle corsie di arresto degli autobus. Nel progetto era previsto anche l'abbattimento e la ricostruzione del manufatto di accesso alla metro B situato sulla piazza mentre i lavori si sono limitati ad una ristrutturazione. Il costo complessivo venne stimato in 63 milioni di euro.\nServizi.\nLa stazione, che \u00e8 dotata di un impianto di videosorveglianza e di un parcheggio d'interscambio, \u00e8 inoltre accessibile ai portatori di disabilit\u00e0.\nInterscambi.\nLa fermata \u00e8 collegata alla stazione ferroviaria Termini e permette quindi interscambi con i treni regionali e suburbani e con i treni nazionali di Trenitalia e Italo-NTV. \u00c8 inoltre servita da due linee di tram, un filobus e numerose linee di autobus urbani gestiti da ATAC; poco distante su via Giolitti sorge il capolinea della ferrovia Roma-Giardinetti. La fermata \u00e8 inoltre collegata con gli aeroporti di Fiumicino e Ciampino tramite vari servizi di autobus navetta."}
{"id": "670352", "revid": "124783300", "url": "https://it.wikipedia.org/wiki?curid=670352", "title": "Museo artistico industriale Filippo Palizzi", "text": "Il Museo artistico industriale Filippo Palizzi \u00e8 un museo di Napoli, istituito alla fine del XIX secolo da Gaetano Filangieri, principe di Satriano.\nStoria.\nIl 7 febbraio 1882, il Filangieri inaugur\u00f2 il museo, la cui istituzione fu sancita da un decreto legge di Francesco De Sanctis, ministro della Pubblica Istruzione, nascendo con precise finalit\u00e0 didattiche e, a differenza di molti altri musei napoletani, privilegiando pi\u00f9 che la ricchezza di oggetti d'arte, la qualit\u00e0 di manufatti antichi e moderni che permettessero agli allievi di formarsi nell'oreficeria, nell'ebanisteria, nella ceramica e nella lavorazione dei metalli.\nNel 1889 il museo ebbe sede nei locali dell'ex collegio della Marina Borbonica, la cui facciata fu decorata dieci anni dopo l'inaugurazione (avvenuta il 31 ottobre 1899) da Domenico Morelli e Guglielmo Raimondi con maioliche in stile neo-rinascimentale, poi danneggiate dagli eventi bellici del secondo conflitto mondiale nel 1943.\nDopo una chiusura durata alcuni decenni, il museo \u00e8 stato restituito alla citt\u00e0 di Napoli nel 1986, soprattutto grazie all'opera del direttore artistico e preside dell'istituto d'arte dell'epoca, Enrico Trombino, dopo una certosina opera di reperimento e catalogazione di circa 7.000 opere (pitture, ceramiche, sculture, ecc.) dei grandi maestri dell'arte napoletana e dei loro allievi.\nLe raccolte.\nLa maggior parte dei manufatti presenti \u00e8 costituita da ceramiche (circa 6000 pezzi), che sono distribuiti in diverse sezioni; una sala \u00e8 intitolata a Filippo Palizzi, pittore ottocentesco, di cui il Museo conserva opere interessanti, come il disegno preparatorio del tondo con \"Leone e scena di caccia grossa\" (1881) e la \"Fontana con elementi naturalistici\" (1884).\nVi \u00e8 poi la collezione di reperti archeologici, con pezzi provenienti dalla Magna Grecia, recuperati a Cuma, Teano, Bari, Brindisi oppure provenienti da raccolte private come nel caso delle opere donate da Palizzi stesso.\nTra i reperti egizi, donati al Museo dal principe Aslan D'Abro Pagratide e dal Museo egizio del Cairo, vi sono alcuni pezzi del periodo tardo dinastico e del periodo tolemaico; del IV-VI secolo d.C. sono invece le stoffe di derivazione copta ceduti nel 1909 dal Museo Guimet di Parigi.\nVi \u00e8 poi una sezione dedicata all'arte islamica con acquisizioni ottocentesche di una collezione costituita da mattonelle persiane, turche, egiziane, siriane e indiane che, nell'insieme consentono uno studio dell'evoluzione della tecnica del lustro metallico: importante in questo ambito \u00e8 la \"Scena di banchetto all'aperto\", opera persiana del primo Ottocento.\nNel museo trovano inoltre spazio manufatti cinesi (coppia di vasi di epoca K'ang-hi del 1622-1772) e giapponesi (teiera realizzata nel periodo Edo del 1668-1883).\nTra le ceramiche italiane, eseguite in un arco di tempo che va dal Quattrocento all'Ottocento, spiccano senza dubbio i pavimenti maiolicati (molto presenti a Napoli sin dal tempo di Alfonso I d'Aragona) e una serie di pezzi, sempre in maiolica da tavola e da farmacia.\nTra gli oggetti di varia tipologia, il Museo espone il volto del bronzetto \"Lo zio prete\" di Vincenzo Gemito, realizzato tra il 1870 ed il 1880 e alcuni vetri della fabbrica Salviati di Venezia."}
{"id": "670355", "revid": "287204", "url": "https://it.wikipedia.org/wiki?curid=670355", "title": "Cammino spirituale", "text": ""}
{"id": "670358", "revid": "35948", "url": "https://it.wikipedia.org/wiki?curid=670358", "title": "SEI Editrice", "text": ""}
{"id": "670363", "revid": "1610933", "url": "https://it.wikipedia.org/wiki?curid=670363", "title": "Indridi", "text": ""}
{"id": "670364", "revid": "84184", "url": "https://it.wikipedia.org/wiki?curid=670364", "title": "Bortolotti", "text": ""}
{"id": "670371", "revid": "339392", "url": "https://it.wikipedia.org/wiki?curid=670371", "title": "Giniu", "text": ""}
{"id": "670372", "revid": "92723", "url": "https://it.wikipedia.org/wiki?curid=670372", "title": "Giordano Forzat\u00e8", "text": "Proveniva da un ramo della famiglia Transalgardi, i Forzat\u00e8 conti di Montemerlo, esponenti della vita politica del comune di Padova e vassalli del vescovo locale.\n\u00c8 citato per la prima volta in un documento del 1203, relativo alla risoluzione di una vertenza tra i canonici di Padova e la famiglia Steno di cui fu testimone. Nello stesso \u00e8 ricordato come monaco benedettino.\nCome attestato dagli scritti del periodo successivo, ebbe ruoli di primo piano sia negli affari dell'aristocrazia, sia in quelli del clero. Forse fu \"decretorum doctor\" e la sua fama si accrebbe talmente che papa Innocenzo III lo volle vescovo di Ferrara, essendo morto Uguccione da Pisa nel 1211. Ma il Forzat\u00e8 rinunci\u00f2 alla carica, proseguendo il suo operato nella vita pubblica cittadina.\nFu delegato apostolico sia nel 1213-1214 quando, in occasione delle dimissioni di Gerardo Offreducci da Marostica, tent\u00f2 senza successo di far eleggere vescovo un monaco benedettino; ebbe comunque un ruolo determinante nella nomina di Giordano. Rivest\u00ec lo stesso ruolo nel 1229, durante l'elezione di Giacomo di Corrado.\nA partire dal 1213 \u00e8 citato come priore del monastero di San Benedetto, dove fond\u00f2 l\"'Ordo monachorum alborum Sancti Benedicti de Padua\", meglio noto come movimento degli \"albi\". Si trattava di una sorta \"monachesimo comunale\", i cui appartenenti erano vicinissimi alla societ\u00e0 padovana. Nel 1224 dagli albi nacque una vera e propria congregazione approvata dal vescovo e sostenuta anche dai priori di altri sei monasteri padovani.\nIn seguito il Forzat\u00e8 e il suo movimento furono influenzati dagli ordini mendicanti. Fu infatti testimone alle donazioni di terre fatte ai domenicani nel 1226 e partecip\u00f2, accanto al vescovo di Padova, al processo di canonizzazione di sant'Antonio.\nIl prestigio di cui godeva nella vita religiosa locale \u00e8 dimostrato anche dai numerosi testamenti redatti in suo favore e dal suo coinvolgimento nella conversione di Beatrice I d'Este, figlia di Azzo VI.\nNel 1237 Ezzelino III da Romano lo fece imprigionare con l'accusa di avere tramato per la sua caduta. Fu liberato due anni pi\u00f9 tardi dall'imperatore Federico II che lo fece fuggire a Venezia, dove rimase fino alla morte.\nIl suo corpo incorrotto riposa nella chiesa di San Benedetto Vecchio a Padova."}
{"id": "670373", "revid": "11497", "url": "https://it.wikipedia.org/wiki?curid=670373", "title": "Dialogo tra religioni", "text": ""}
{"id": "670376", "revid": "729019", "url": "https://it.wikipedia.org/wiki?curid=670376", "title": "Salvator Rosa (metropolitana di Napoli)", "text": "Salvator Rosa \u00e8 una stazione della Linea 1 della Metropolitana di Napoli, in funzione dall'aprile 2001; \u00e8 situata in via Salvator Rosa ed \u00e8 stata progettata da Alessandro Mendini. Fa parte del circuito delle stazioni dell'arte.\nDescrizione.\nL'area circostante la stazione ha beneficiato di una profonda riqualificazione che ha riportato allo splendore i resti di un ponte romano e una graziosa cappella neoclassica e ha valorizzato i palazzi circostanti, trasformandoli in opere d'arte, grazie all'intervento di artisti come Mimmo Rotella, Ernesto Tatafiore, Mimmo Paladino, Renato Barisani e Gianni Pisani.\nI diversi livelli del parco sono collegati anche attraverso una lunga scala mobile esterna, che conduce al piazzale dei giochi, progettato da Salvatore Paladino e Mimmo Paladino. Sul pavimento, a intarsi in travertino su pietra lavica, sono stati realizzati tre giochi praticabili, il tris, la campana e il labirinto. Un richiamo al gioco, con i loro vivacissimi colori, sono anche le sculture ludiche di Salvatore Paladino. Nello stesso piazzale, ma in posizione pi\u00f9 appartata, si trova la monumentale \u201cmano\u201d di Mimmo Paladino. L'intero percorso esterno \u00e8 punteggiato dalle opere di alcuni tra i protagonisti dell'arte contemporanea: Renato Barisani, Augusto Perez, Lucio Del Pezzo, Nino Longobardi, Riccardo Dalisi, Alex Mocika, Ugo Marano.. La suddetta scala mobile costituisce anche un'ulteriore uscita verso la soprastante via Vincenzo Romaniello (tristemente famosa in quanto nel 1985 fu ucciso dalla camorra, in un agguato sotto la sua abitazione, il giornalista de \"il Mattino\" Giancarlo Siani), che conduce dopo poche decine di metri a Piazza Leonardo.\nAll'interno della stazione \u00e8 possibile ammirare le installazioni di Raffaella Nappo, Enzo Cucchi, LuCa, Santolo De Luca, Quintino Scolavino, Natalino Zullo, Perino&amp;Vele, Anna Sargenti.\nLa stazione \u00e8 dotata anche di una seconda uscita a valle di via Salvator Rosa (aperta nel dicembre 2002), la cui presenza \u00e8 segnalata da una guglia dell'Atelier Mendini, posta al centro di un piazzale. Il basamento della guglia \u00e8 ricoperto dai rilievi in ceramica di Enzo Cucchi, raffiguranti alcune icone dell'immaginario partenopeo, mentre poco distante vi \u00e8 un altro simbolo della citt\u00e0, il \"Pulcinella\" di Lello Esposito.\nServizi.\nLa stazione dispone di:"}
{"id": "670381", "revid": "486946", "url": "https://it.wikipedia.org/wiki?curid=670381", "title": "Stazione Dante", "text": ""}
{"id": "670384", "revid": "117819113", "url": "https://it.wikipedia.org/wiki?curid=670384", "title": "Scala mobile", "text": " \nUna scala mobile \u00e8 un trasportatore-elevatore adatto al trasporto di persone.\nUtilizzata come trasporto pubblico urbano \u00e8 definita sistema ettometrico.\nStoria.\nL'idea fu brevettata dal suo inventore, lo statunitense Jesse W. Reno.\nLa scala, basata su un principio simile a quello del nastro trasportatore, aveva dei gradini in legno. Scale mobili con gradini in legno rimasero largamente in uso nel Regno Unito, fino al momento in cui l'incendio alla stazione della metropolitana di King's Cross St. Pancras nel 1987 ne mise a nudo i problemi di sicurezza.\nIl termine \"escalator\" \u00e8 un marchio depositato da Otis Elevator Company, una societ\u00e0 leader nel mondo per la produzione di ascensori e scale mobili, ma questo vocabolo \u00e8 oramai diventato di uso comune nei paesi anglosassoni.\nComposizione.\n\u00c8 costituito da una scala i cui gradini mobili sono trascinati meccanicamente rimanendo tuttavia orizzontali. Questo apparecchio \u00e8 spesso munito di una rampa mobile che avanza alla stessa velocit\u00e0 dei gradini. Il meccanismo, simile a quello di un marciapiede mobile, \u00e8 costituito da gradini articolati, generalmente metallici, che si spostano pi\u00f9 o meno rapidamente verso l'alto o verso il basso. Per facilitare l'entrata e l'uscita dalla scala, le estremit\u00e0 sono allineate col terreno, questo comporta la caratteristica forma ad \"S\" un po' stirata.\nSolitamente, accanto alla scala vi \u00e8 un corrimano, anch'esso mobile, ricoperto in gomma antiscivolo, .\nLe scale mobili, in Europa, devono conformarsi alla norma europea EN 115, di recente revisionata.\nRecord.\nLa citt\u00e0 di Potenza, nel 2010, ha raggiunto il primato delle scale mobili pi\u00f9 lunghe d'Europa ( di lunghezza complessiva), seconda, al primato mondiale, solamente a Tokyo che possiede impianti per una lunghezza complessiva poco superiore a "}
{"id": "670385", "revid": "1942768", "url": "https://it.wikipedia.org/wiki?curid=670385", "title": "Sticky bit", "text": "Nei sistemi operativi Unix e Unix-like, ed in generale nei sistemi POSIX, lo sticky bit \u00e8 un permesso speciale che pu\u00f2 essere associato ad un file (tipicamente ai file eseguibili) o ad una directory.\nPer i file, principalmente di tipo eseguibile, l'utente amministratore li pu\u00f2 etichettare, in gergo \"taggare\", in modo da farli mantenere nella memoria principale, anche quando il bisogno di essi termina, per ridurre al minimo gli scambi che si verificherebbero quando si presentasse un'altra necessit\u00e0, e i file adesso dovrebbero essere ricaricati dalla memoria secondaria, relativamente lenta.\nQuesta funzione \u00e8 diventata obsoleta a causa dell'ottimizzazione della tecnica di scambio, detta \"swapping\".\nPer le directory, quando il loro \"sticky bit\" \u00e8 impostato, il filesystem tratta i file contenuti in tali directory in maniera speciale: solo il proprietario dei file, della directory o l'utente amministratore possono rinominare o cancellare i file. Senza lo \"sticky bit\" settato, qualsiasi utente con permessi di scrittura ed esecuzione nella directory potrebbero rinominare o cancellare i file contenuti in essa, indipendentemente dal proprietario dei file. Tipicamente questo bit viene settato alla directory dei file temporanei /tmp per prevenire che account di utenti ordinari possano cancellare o spostare file di altri utenti.\nLa moderna funzione dello \"sticky bit\" \u00e8 rivolta alle directory: protegge esse e il loro contenuto dalla possibilit\u00e0 che vengano modificate maliziosamente da utenti non-proprietari; esso \u00e8 presente nella maggior parte dei moderni sistemi Unix-like.\nI file presenti in una cartella comune condivisa come /tmp fanno comunque affidamento ai singoli proprietari; gli altri utenti potrebbero non essere in grado di cancellarli, sovrascriverli o rinominarli.\nStoria.\nLo \"sticky bit\" venne introdotto nella quinta edizione di UNIX, nel 1974, per essere usato solo su file eseguibili. Se impostato, esso forzava il sistema operativo a mantenere nello spazio di swap l'immagine del programma anche dopo che il processo relativo era terminato. Questo comportamento velocizzava le esecuzioni successive, in quanto lo spazio di \"swap\" era gestito come un file contiguo, e quindi pi\u00f9 rapido da rileggere rispetto ai file eseguibili, che potevano essere memorizzati in maniera frammentata all'interno del \"file system\". I programmi avviati frequentemente, come gli editor di testo, ne guadagnavano molto in velocit\u00e0 d'avvio. Tra i problemi causati dall'uso dello \"sticky bit\" vi era quello della sostituzione del file eseguibile originale: per poterlo fare bisognava innanzitutto rimuovere lo \"sticky bit\" dal file eseguibile, quindi eseguire il programma e poi uscirne al fine di pulire la cache, per poi sostituire il file eseguibile ed infine ripristinare lo \"sticky bit\".\nLa velocit\u00e0 guadagnata in esecuzioni ripetute and\u00f2 persa quando Unix venne portato sui sistemi hardware con il supporto per l'accesso diretto alla memoria (\"Direct Memory Access\") da parte dei dispositivi di memoria di massa, ed anche su quelli che sostituivano il sistema di \"swapping\" con il \"paging\". Nonostante ci\u00f2, lo \"sticky bit\" rest\u00f2 operativo in molte varianti della Versione 5 (in particolare sui sistemi Solaris \ne su HP-UX). La release 4.4 Lite del BSD mantenne il supporto allo \"sticky bit\" sul proprio sistema, per poi eliminarlo nella versione OpenBSD (dalla release 3.7) e FreeBSD (dalla release 2.2.1); rimane in NetBSD. Nessuna versione di Linux ha mai supportato il comportamento tradizionale per i file eseguibili.\nUso.\nAl giorno d'oggi lo \"sticky bit\" viene comunemente usato per le directory destinate a contenere file temporanei di pi\u00f9 utenti: se impostato su una directory esso indica che i file e subdirectory in essa contenuti possono essere cancellati o rinominati solo dal proprietario, o dal proprietario della directory che lo contiene o dall'utente root, anche se si dispongono di tutti gli altri permessi di scrittura necessari. Questo permesso viene spesso impostato sulle directory /tmp e /var/tmp per evitare che utenti ordinari cancellino o spostino i file temporanei appartenenti agli altri utenti, pur consentendo a chiunque di creare nuovi file e directory. Questo comportamento venne introdotto nel 4.3BSD (1986) ed \u00e8 tuttora presente in molti sistemi Unix.\nSu Solaris, a partire da SunOS 2.5, lo \"sticky bit\" pu\u00f2 essere impostato dall'amministratore (root) su file non eseguibili per indicare al kernel di non mantenere in cache i dati di tali file. L'uso \u00e8 tipico con i file di swap, per evitare che le operazioni di accesso a tali file finiscano con l'occupare la cache a scapito di altri dati pi\u00f9 importanti. Questo comportamento viene occasionalmente sfruttato anche per effettuare dei test che misurano le prestazioni del sistema (benchmark).\nEsempi.\nLo \"sticky bit\" pu\u00f2 essere impostato tramite il comando chmod, specificandolo tramite la sua rappresentazione ottale 1000 o tramite la rappresentazione simbolica t (s \u00e8 gi\u00e0 usato per il permesso setuid).\nAd esempio, per impostarlo sulla directory /usr/local/tmp, directory condivise per file temporanei, si pu\u00f2 usare il comando\n # chmod +t /usr/local/tmp\nPer assicurarsi che tale directory abbia anche gli altri permessi standard si pu\u00f2 usare \n # chmod 1777 /usr/local/tmp\nInvece per rimuoverlo si pu\u00f2 utilizzare il comando\n # chmod -t /usr/local/tmp\noppure\n # chmod 0777 /usr/local/tmp\nil quale inoltre setta i permessi standard alla directory tmp.\nNella notazione simbolica dei permessi, la presenza dello \"sticky bit\" \u00e8 segnalata dalla lettera t all'ultimo posto (quello altrimenti usato per indicare il permesso di esecuzione x per la classe \"altri\"). Ad esempio, su Solaris 8, la directory /tmp, che normalmente ha lo \"sticky bit\" attivato, viene mostrata cos\u00ec:\n$ ls -ld /tmp\ndrwxrwxrwt 4 root sys 485 Nov 10 06:01 /tmp\nIn caso di file o directory privi del permesso di esecuzione per la classe \"altri\", viene invece usata la lettera T maiuscola (sostituendo quello che altrimenti sarebbe - ), ad esempio:\n-rw-r--r-- 1 root other 0 Nov 10 12:57 test\n-rw-r--r-T 1 root other 0 Nov 10 12:57 test"}
{"id": "670387", "revid": "2519", "url": "https://it.wikipedia.org/wiki?curid=670387", "title": "Geoff Crammond", "text": "Sostiene di non essere un appassionato di motori, ma la sua laurea in fisica \u00e8 sufficiente per spiegare il realismo delle sue simulazioni di guida.\nAutore di titoli come \"Revs\" e \"Stunt Car Racer\", \u00e8 considerato uno degli autori di videogiochi pi\u00f9 importanti degli anni Novanta;\n\u00e8 stato il creatore di una delle serie pi\u00f9 apprezzate dai piloti virtuali di tutto il mondo: \"Formula One Grand Prix\". Caratteristiche peculiari della serie sono l'eccellente comparto tecnico, l'originale modalit\u00e0 \"multiplayer\" (famoso come \"hot seat\", cio\u00e8 la possibilit\u00e0 di giocare in pi\u00f9 persone su un unico personal computer, sfruttando un sistema a turni) e un accurato livello simulativo."}
{"id": "670388", "revid": "287204", "url": "https://it.wikipedia.org/wiki?curid=670388", "title": "Bordoni", "text": "I Bordoni furono una storica famiglia di mercanti della Firenze medievale, nota anche per i suoi stretti legami con Corso Donati."}
{"id": "670424", "revid": "1543377", "url": "https://it.wikipedia.org/wiki?curid=670424", "title": "Royal League", "text": "La Royal League fu un torneo calcistico scandinavo che si \u00e8 disputato annualmente alla fine della stagione agonistica danese, svedese e norvegese. Vi partecipavano i primi quattro club dei campionati danese, svedese e norvegese.\nLa prima edizione si \u00e8 disputata nel 2004-2005 e ha visto il successo dei danesi del FC Copenaghen contro gli svedesi de IFK G\u00f6teborg, nella finale disputata il 26 maggio 2005.\nLa seconda edizione ha visto ancora una volta vincitori i giocatori del FC Copenaghen, che hanno sconfitto in finale la squadra norvegese del Lillestr\u00f8m S.K. il 6 aprile 2006.\nLa terza edizione ha vista giocare la finalissima fra le due squadre danesi, il Br\u00f8ndby IF e l'FC Copenaghen, con la vittoria dei primi per 1-0.\nPer il terzo anno consecutivo il titolo di Campione di Scandinavia \u00e8 stato cos\u00ec vinto da una squadra danese.\nRegolamento.\nAlla manifestazione si qualificano le squadre classificate dal 1\u00ba al 4\u00ba posto nei campionati danesi, svedesi e norvegesi.\nI dodici club vengono suddivisi in tre gironi, che contemplano sfide di andata e ritorno per giocarsi la qualificazione al turno successivo. Al termine della prima fase, i primi due club di ogni girone pi\u00f9 i due migliori classificati in terza posizione accedono ai quarti di finale. A questo punto si procede ad eliminazione diretta, con sfide di andata e ritorno, fino alla finale, che si disputa invece in una partita unica."}
{"id": "670425", "revid": "1762097", "url": "https://it.wikipedia.org/wiki?curid=670425", "title": "Azar Nafisi", "text": "Il suo libro pi\u00f9 celebre \u00e8 il bestseller \"Leggere Lolita a Teheran.\"\nBiografia.\nNafisi \u00e8 figlia di Ahmad Nafisi, ex sindaco di Teheran, e di Nezhat Nafisi, prima donna ad essere eletta al parlamento iraniano. \nAll'et\u00e0 di 13 anni viene mandata dai suoi genitori in Inghilterra per continuare gli studi. Porta a compimento i suoi studi superiori e universitari negli Stati Uniti, dove si laurea in letteratura inglese ed americana presso la University of Oklahoma. \nNafisi ritorna in Iran nel 1979, divenendo professoressa di Letteratura Inglese presso l'Universit\u00e0 Allameh Tabatabai di Tehran; incarico che terr\u00e0 per 18 anni, eccetto che per il periodo 1981-1987, nel quale sar\u00e0 espulsa per non aver rispettato le norme vigenti sull'abbigliamento.\nTestimone della rivoluzione islamica e della presa di potere dell'ayatollah Khomeini, Nafisi, proveniente da un'educazione fortemente occidentale, diverr\u00e0 presto un'oppositrice del regime.\nNel 1995, trovandosi impossibilitata a continuare le sue lezioni senza attirare il biasimo delle autorit\u00e0, si licenzia ed invita sette delle sue migliori studentesse a seguire delle lezioni-dibattito ogni gioved\u00ec mattina in via del tutto privata a casa sua, lontane da orecchie e occhi indiscreti. Insieme analizzano e studiano le opere pi\u00f9 controverse e censurate dal regime: \"Lolita\", \"Madame Bovary\" e \"Il grande Gatsby\", cercando di comprenderle ed interpretarle in chiave attuale e iraniana. Questa esperienza sar\u00e0 materia del suo libro di successo \"Leggere Lolita a Teheran\".\nQualche anno prima di lasciare l'Iran, torna all'insegnamento universitario dei classici della letteratura occidentale.\nNafisi lascia l'Iran nel 1997 e si trasferisce con il marito ed i figli negli Stati Uniti. Insegna letteratura inglese presso la prestigiosa Paul H. Nitze School of Advanced International Studies (SAIS)' dell'Universit\u00e0 Johns Hopkins di Washington D.C., dove dirige il \"Dialogue Project\", e collabora con il \"Foreign Policy Institute\".\n\u00c8 negli Stati Uniti, in lingua inglese, che scrive il romanzo, \"Leggere Lolita a Teheran\", tradotto in ben 32 lingue, che l'ha consacrata come una delle pi\u00f9 capaci e promettenti scrittrici iraniane.\nDopo aver narrato della passione con cui letteratura e esperienza del regime khomeiniano si sono intrecciate nella sua vita e in quella delle sue pi\u00f9 brillanti allieve, attraverso identificazioni, opposizioni e addirittura allestimenti didattici di veri e propri \"processi\" alle opere letterarie, nelle pagine finali di \"Leggere Lolita a Teheran\" la Nafisi si dice convinta della necessit\u00e0 di aggiungere alla lista dei diritti umani anche il \"diritto all'immaginazione\"."}
{"id": "670430", "revid": "406204", "url": "https://it.wikipedia.org/wiki?curid=670430", "title": "Floyd Rose", "text": "Il Floyd Rose \u00e8 un ponte per chitarra elettrica inventato nel 1977 da Floyd D. Rose (chitarrista del gruppo Heavy metal americano Q5) e brevettato nel 1978.\nL'idea di base.\nQuesto sistema \u00e8 nato per tentare di correggere il difetto di tutti i ponti flottanti preesistenti, come ad esempio quello delle Fender Stratocaster classiche. Tali ponti permettevano l'esecuzione di vibrati con una leva, tuttavia potevano presentarsi problemi di accordatura dovuti al lavoro delle corde sulle meccaniche che non sempre reggevano il cambio di tensione, e non ridistribuivano correttamente la tensione sulla corda, che quindi usciva dall'accordatura ogni qualvolta si usasse la leva. L'idea di base \u00e8 semplice: escludere gli ancoraggi delle corde dal gruppo di elementi coinvolti nel movimento delle corde durante l'uso della leva. Per fare questo, Rose pens\u00f2 di bloccare le corde nei due punti di appoggio, cio\u00e8 al ponte e al capotasto. Il componente che ne deriva \u00e8, appunto, il blocca-corde, ovvero non pi\u00f9 un normale capotasto ma una basetta di metallo su cui poggiano le corde, le quali vengono poi bloccate da dadi tramite viti a brugola.\nIl sistema Floyd Rose.\nIl concetto alla base del funzionamento del ponte non differisce in alcun modo da quello del Fender Tremolo, cio\u00e8 una piastra che bascula tramite l'uso di molle che contrastano la tensione delle corde. Inizialmente le uniche differenze dal Fender Tremolo erano la presenza di due soli perni di basculamento, al posto delle sei viti del Fender, e del sistema di bloccaggio delle corde. Due perni offrono molta meno resistenza e costituiscono un ostacolo inferiore nel gioco di equilibrio tra tensione delle corde e tensione delle molle. Minor resistenze = minori attriti = maggiore precisione nel ritorno al punto zero della piastra, ovvero maggiore stabilit\u00e0 dell'accordatura dopo l'uso della leva. Inoltre, le corde ora non si agganciano pi\u00f9 come prima, ma si bloccano tramite viti a brugola, e non si muovono pi\u00f9. Le corde bloccate sul ponte, bloccate sul capotasto, insieme con un drastico calo di resistenze e attriti sui perni di basculamento, garantiscono una perfetta stabilit\u00e0 di accordatura anche sotto un uso estremo e prolungato della leva, semplicemente impensabile prima.\nQualche anno dopo, Rose aggiunge un dettaglio teso ad aumentare la precisione nell'accordatura e dare al chitarrista la possibilit\u00e0, nel caso servisse, di ritoccare finemente l'accordatura una volta bloccate le corde al capotasto: i \"Fine Tuners\" (accordatori di precisione). Sono piccole rotelle poste sul bordo della coda del ponte, le quali, agendo sull'inclinazione della selletta, alterano la tensione della corda.\nEvoluzione del Floyd Rose.\nIl sistema \u00e8 talmente perfetto che per almeno 26 anni non ha subito alcuna variazione, n\u00e9 sul disegno, n\u00e9 sui materiali impiegati. L'unica eccezione, che comunque non ha sostituito l'originale n\u00e9 in termini di disegno n\u00e9 in termini di vendite, \u00e8 la versione a profilo basso, il Floyd Rose Pro, concepito all'inizio degli anni '90, pi\u00f9 agevole per il palmo destro del chitarrista. Nel 2003, l'unica operazione di marketing che Rose riusc\u00ec a inventarsi, fu quella di poter usare corde appositamente concepite per auto-accordarsi una volta bloccate. Si chiama Floyd Rose SpeedLoader (accordatura veloce), ma il sistema in s\u00e9, comunque, rimane concettualmente invariato e insostituito.\nIl Floyd Rose divenne subito un'istituzione nell'ambito rock del tempo, permettendo a chitarristi come Kirk Hammett, Eddie Van Halen, Richie Sambora, Brad Gillis e George Lynch, tra i primi promulgatori, di sviluppare un proprio stile, basato in buona parte sull'uso intensivo della leva. Altri grandi sostenitori che hanno sviluppato un uso personale della leva Floyd Rose sono Steve Vai, Joe Satriani e Dimebag Darrell.\nRepliche su Licenza.\nDa allora, un numero sterminato di aziende del settore inizi\u00f2 a replicare il sistema, con diversi risultati. Il pi\u00f9 sfruttato \u00e8 sicuramente il sistema TRS101 (da cui il Lo-TRS a profilo basso), usato in tutti i modelli di fascia media di marchi come Ibanez, Yamaha, Aria, Washburn Guitars, Vester, Samick ecc. Tuttavia, tra i \"Licensed\" (copie sotto licenza), i migliori sono da sempre considerati quelli disegnati da Ibanez, e costruiti da Gotoh, ovvero Edge (1986), Lo-Pro Edge (1990), EdgePro (2003) e EdgeZero (2008). In particolare, l'Edge ha riscosso tanto successo che a tutt'oggi esistono due scuole di pensiero, l'una a favore del Floyd originale, l'altra a favore dell'Edge. Uno dei pi\u00f9 grandi fans dell'Edge, insieme a Vai e Satriani, fu lo stesso Floyd Rose, il quale accett\u00f2 di buon grado di contribuire con Ibanez al disegno del degno successore, il Lo-Pro Edge, versione a profilo basso. Altro ottimo Licensed, pi\u00f9 recente, \u00e8 il Gotoh GE1996, che riprende le identiche misure e forme dell'originale, rendendolo perfetto per eventuali sostituzioni."}
{"id": "670431", "revid": "22416", "url": "https://it.wikipedia.org/wiki?curid=670431", "title": "Circuito di Buenos Aires", "text": "L'autodromo Juan e Oscar Galvez \u00e8 un circuito situato in Argentina, alla periferia Sud della capitale Buenos Aires. Ha ospitato tutte le venti edizioni del Gran Premio d'Argentina di Formula 1 (dal 1953 al 1958, nel 1960, dal 1972 al 1975, dal 1977 al 1981 e dal 1995 al 1998) e dieci del Gran Premio d'Argentina del Motomondiale (dal 1961 al 1963, dal 1981 al 1982, nel 1987, dal 1994 al 1995 e dal 1998 al 1999).\nStoria.\nFormula 1.\nInaugurato con il nome di \"Autodromo de 17 de Octobre\" ed in seguito dedicato al pilota Oscar Alfredo G\u00e1lvez, nacque per via del grande interesse di Juan Peron nei confronti dello sviluppo dell'automobilismo in Argentina. All'epoca il tracciato misurava 3.912 metri ed era caratterizzato da una prima parte veloce composta da due rettifili uniti dalla curva \"Numero Uno\" a cui seguiva una parte mista che terminava nel tornante \"Tobogan\"; questa configurazione ospit\u00f2 le prime sei edizioni del gran premio (di cui la prima in senso antiorario) e quella del 1960.\nNel 1972 il tracciato venne ridotto a 3.345 metri a seguito di una modifica della curva \"Tobogan\"; su questa configurazione si corse anche l'anno seguente. \nNel 1974 ci fu una modifica pi\u00f9 radicale in cui vennero creati due rettilinei paralleli fra loro e uniti da un ampio curvone chiamato \"Salotto\", che correvano lungo le sponde di un piccolo lago che sorge nei pressi dell'autodromo; la lunghezza del tracciato divent\u00f2 di 5.968 metri e si corse con questa configurazione fino al 1981 tranne che nel 1976 a causa della delicata situazione politica che porter\u00e0 al Colpo di Stato del 24 marzo. Nelle quattro edizioni corse tra il 1995 e il 1998, si torn\u00f2 ad una configurazione pi\u00f9 simile a quella del passato; la lunghezza era di 4.259 metri, il prolungamento lungo il lago venne abbandonato e, rispetto alla prima versione, al posto della Curva \"Numero Uno\" vi era una serie di curve lente che spezzavano l'unione fra i due rettilinei principali. Tale configurazione non era molto amata dai piloti tanto che, assieme all'assenza di lavori per l'adeguamento delle strutture di sostegno al gran premio, fu tra le cause che port\u00f2 all'abbandono del circuito da parte della Formula 1.\nMotomondiale.\nIl Motomondiale present\u00f2 la sua prima gara al di fuori dell'Europa proprio recandosi su questo circuito, in occasione del Gran Premio d'Argentina 1961; ospit\u00f2 anche le due edizioni successive per poi riapprodate nel 1981, dopo una pausa di 18 anni. In totale furono 10 le edizioni del gran premio valide per le classifiche iridate, di cui l'ultima disputata nel 1999."}
{"id": "670437", "revid": "17351", "url": "https://it.wikipedia.org/wiki?curid=670437", "title": "AGM-88 Harm", "text": ""}
{"id": "670440", "revid": "767487", "url": "https://it.wikipedia.org/wiki?curid=670440", "title": "Documento unico di regolarit\u00e0 contributiva", "text": "Il documento unico di regolarit\u00e0 contributiva (DURC) \u00e8 l'attestazione della regolarit\u00e0 dei pagamenti agli enti INPS, INAIL e Cassa edile.\nTale documento \u00e8 finalizzato alla repressione del lavoro nero e delle irregolarit\u00e0 assicurative e contributive.\nStoria.\nIl Ministero del lavoro e delle politiche sociali italiano ha fissato al 15 aprile 2005 la data per l'avvio, su tutto il territorio nazionale, delle procedure di richiesta e rilascio, in forma unificata e telematica, del DURC, da utilizzarsi per appalti e subappalti pubblici e opere private, soggette a rilascio della concessione edilizia o DIA, oltre che per l'attestazione SOA. Gi\u00e0 nella fase transitoria, l'accertamento della regolarit\u00e0 delle imprese \u2013 da parte dell'INAIL, INPS, Casse edili \u2013 si \u00e8 rivelato problematico e ha complicato notevolmente le attivit\u00e0 degli enti locali, soprattutto nei settori dell'edilizia e dei lavori pubblici.\nDal 1\u00ba gennaio 2009, l'obbligo del possesso del DURC \u00e8 stato esteso a tutte le ditte che lavorano in regime di appalto o subappalto di qualsiasi tipo di lavoro anche fuori dall'ambito dell'edilizia, escludendo per\u00f2 dall'obbligo gli artigiani che lavorano in proprio senza dipendenti anche se l'ente certificatore \u00e8 tenuto a rilasciare comunque la certificazione ove richiesta anche se non necessaria.\nDURC online.\nCome dispone l'articolo 4 del decreto legge n. 34/2014 (conv. da L. n. 78/2014), dal 1\u00ba luglio 2015 chiunque vi abbia interesse, compresa la medesima impresa, verifica con modalit\u00e0 esclusivamente telematiche e in tempo reale la regolarit\u00e0 contributiva nei confronti dell'INPS, dell'INAIL e, per le imprese tenute ad applicare i contratti del settore dell'edilizia, nei confronti delle Casse edili. La risultanza dell'interrogazione ha validit\u00e0 di 120 giorni dalla data di acquisizione e sostituisce ad ogni effetto il documento unico di regolarit\u00e0 contributiva. Previa registrazione \u00e8 possibile accedere al servizio sul portale dell'INPS o dell'INAIL."}
{"id": "670442", "revid": "729019", "url": "https://it.wikipedia.org/wiki?curid=670442", "title": "Citolo da Perugia", "text": " Citolo (o Zitolo) era il soprannome col quale era chiamato ed \u00e8 ancor oggi ricordato, ma il suo vero nome era secondo taluni autori Giovanni Gregori o secondo altri Giorgio 'de Gregori o Giorgio Zaccagnini.\nBiografia.\nDopo avere militato agli ordini di Paolo Vitelli nel 1508 pass\u00f2 al servizio della Serenissima. A seguito della pesante sconfitta nella battaglia di Agnadello (guerra contro la Lega di Cambrai) i suoi fanti ripiegarono su Venezia, dove ricevette l'incarico di riconquistare Padova e fortificarla come cittadella a difesa della citt\u00e0 lagunare.\nNel corso dell'assedio a Padova da parte delle truppe imperiali Citolo si distingue nelle imprese pi\u00f9 coraggiose: in particolare durante la difesa del bastione di Codalunga fa brillare le mine che distruggono l'attacco avversario. Nel settembre di quell'anno partecipa a un attacco a Verona ma viene ferito mortalmente nel corso di una sortita dei lanzichenecchi. Il suo corpo \u00e8 seppellito nella Basilica di Sant'Antonio da Padova, di fronte alla tomba di Lattanzio da Bergamo.\nA Padova gli \u00e8 stata intitolata una via, limitrofa alle antiche fortificazioni."}
{"id": "670445", "revid": "3325", "url": "https://it.wikipedia.org/wiki?curid=670445", "title": "Zitolo da Perugia", "text": ""}
{"id": "670449", "revid": "106456", "url": "https://it.wikipedia.org/wiki?curid=670449", "title": "San Brunone", "text": ""}
{"id": "670450", "revid": "1543377", "url": "https://it.wikipedia.org/wiki?curid=670450", "title": "Zygmunt William Birnbaum", "text": "Diede significativi contributi tra l'altro all'analisi complessa e funzionale, alle diseguaglianze probabilistiche, alla statistica non parametrica. Porta il suo nome la variabile casuale di Birnbaum-Saunders.\nFu \"Fellow\" dell'\"Institute of Mathematical Statistics\", dell\"'American Statistical Association\" e membro dell'Istituto Internazionale di Statistica.\nAssieme a Eugene Lukacs fond\u00f2 agli inizi degli anni '60 la \"Academic Press Series in Probability and Statistics\".\nNel 1984 gli \u00e8 stato assegnato il Premio Samuel S. Wilks dell'American Statistical Association."}
{"id": "670451", "revid": "33277", "url": "https://it.wikipedia.org/wiki?curid=670451", "title": "San Bruno di Colonia", "text": ""}
{"id": "670454", "revid": "106456", "url": "https://it.wikipedia.org/wiki?curid=670454", "title": "San Brunone di Colonia", "text": ""}
{"id": "670456", "revid": "17351", "url": "https://it.wikipedia.org/wiki?curid=670456", "title": "F-15E Strike Eagle", "text": ""}
{"id": "670460", "revid": "17351", "url": "https://it.wikipedia.org/wiki?curid=670460", "title": "F-15E", "text": ""}
{"id": "670462", "revid": "17351", "url": "https://it.wikipedia.org/wiki?curid=670462", "title": "McDonnell Douglas F-15E", "text": ""}
{"id": "670468", "revid": "123457535", "url": "https://it.wikipedia.org/wiki?curid=670468", "title": "Fotografia subacquea", "text": "La fotografia subacquea \u00e8 un tipo di fotografia scattata sott'acqua, durante un'immersione o anche praticando lo snorkeling, l'apnea o nuotando, utilizzando opportuni sistemi fotografici subacquei, un'attrezzatura apposita e particolari accorgimenti.\nStoria.\nA parte i primi tentativi e le prime fotografie \"subacquee\" realizzate da William Thompson (1856), Louis Boutan (1893), e W.H. Longley e Charles Martin (1923), il viaggio di Jacques-Yves Cousteau a bordo della Calypso in direzione dell'Oceano Indiano nel 1955 pu\u00f2 essere considerato l'inizio della fotografia subacquea a colori come oggi la conosciamo. Lo accompagnava Luis Marden che, usando una macchina fotografica \"Rolleiflex\" (inserita in una custodia stagna per i primi piani) e una \"Leica\" (per i campi lunghi), grazie anche alla competenza dell'equipaggio della Calypso e a metodi totalmente artigianali \u2013 l'impermeabilizzazione dei filamenti delle lampade del flash, allora molto grosse, venne effettuata con cera bollente inserita con una siringa, ad esempio \u2013 rese possibili le prime sequenze di fotografie subacquee.\nIn seguito, per consentire la continuazione del lavoro, si un\u00ec all'equipaggio della nave anche Bates Littlehales, prima per fotografie di tipo \"tradizionale\" e, nel 1958, sott'acqua assieme a Marden, in prossimit\u00e0 dello Yucat\u00e1n. Negli anni a venire i due sperimentarono i primi sintomi di una EGA durante un'immersione a 40 metri di profondit\u00e0 per verificare i limiti delle fotografie subacquee; questa li costrinse ad una terapia iperbarica forzata piuttosto lunga.\nDurante un servizio fotografico nelle Isole Vergini americane Littlehales realizz\u00f2 una custodia subacquea, chiamata \"OceanEye\", in grado di ospitare un'attrezzatura fotografica Nikon completa. Fu la prima a permettere l'utilizzo della strumentazione di questa marca sott'acqua.\nSuccessivamente, la collaborazione tra Littlehales e David Doubilet del National Geographic port\u00f2 ad ulteriori sviluppi fotografici: quest'ultimo inizi\u00f2 a utilizzare il colore e a sperimentare sempre pi\u00f9 le sue tecniche fotografiche, fino a realizzare le fotografie subacquee dette \"over/under\" (\"sopra/sotto\").\nEmory Kristof, sempre del National Geographic, venne in contatto con Littlehales e Marden e, nel 1976, speriment\u00f2 un'apparecchiatura subacquea di sua realizzazione per una ricerca del mostro di Loch Ness; questa non ebbe successo, ma Kristof ide\u00f2 un sistema di scatto, sensibile al movimento, utilizzato in seguito nel 1977 e nel 1979 per una serie di fotografie nell'Oceano Pacifico che resero possibile la scoperta di alcune nuove specie marine. Sempre Kristof fu, nel 1991, il fotografo a realizzare un primo reportage del Titanic (la cui posizione era stata scoperta 6 anni prima) a 3.800 metri di profondit\u00e0, alloggiando all'interno di un sommergibile russo per grandi profondit\u00e0, il \"MIR I\", e usando appositi proiettori per illuminare la scena.\nPanoramica.\nLa fotografia subacquea \u00e8 considerata una particolare branca della fotografia, dal momento che richiede un'attrezzatura altamente specializzata e tecniche particolari per essere praticata con successo. Nonostante questi problemi, offre spunti fotografici notevoli: animali come i pesci e i mammiferi marini sono i soggetti pi\u00f9 comuni, ma non si devono trascurare relitti, grotte sommerse, paesaggi subacquei e ritratti degli altri sub.\nDal momento che la fotografia subacquea viene generalmente effettuata in immersione, \u00e8 importante che il fotografo-sub sia adeguatamente addestrato, in modo da potersi muovere in sicurezza, ma soprattutto che abbia un perfetto controllo dell'assetto. Una buona tecnica subacquea consente infatti di realizzare immagini migliori, dal momento che la fauna marina \u00e8 meno spaventata da un sub tranquillo e si possono inoltre evitare spiacevoli danneggiamenti all'attrezzatura. Si possono inoltre incontrare condizioni sfavorevoli, come correnti forti, maree e scarsa visibilit\u00e0, e un sub addestrato pu\u00f2 destreggiarsi meglio in tali situazioni, cercando di evitarle quando possibile.\nL'ostacolo principale incontrato dalla fotografia subacquea consiste nella drastica riduzione del colore e del contrasto quando ci si trova immersi ad una certa profondit\u00e0: pi\u00f9 le lunghezze d'onda della luce solare sono assorbite dall'acqua, pi\u00f9 le foto acquistano una tonalit\u00e0 blu-verde, tipicamente spenta. La perdita di colore non solo aumenta scendendo in profondit\u00e0, ma anche a causa della distanza, cosicch\u00e9 gli oggetti lontani dalla macchina fotografica risultano sfocati e stinti.\nUn altro fattore che incide negativamente sulla resa dell'immagine \u00e8 costituito dalle particelle in sospensione nell'acqua; pertanto, pi\u00f9 essa \u00e8 limpida e pi\u00f9 le foto risultano nitide e simili all'ambiente di superficie, come accade, in generale, nei laghi di montagna e nelle grotte. Questo effetto si incontra ugualmente sia in acque normali sia nelle barriere coralline tropicali. L'assorbimento \u00e8 selettivo a seconda della lunghezza d'onda: il primo colore a scomparire \u00e8 il rosso, che a 5 metri di profondit\u00e0 \u00e8 ridotto del 95%; in seguito, tutti gli altri colori, seguendo lo spettro visibile (arancione, giallo, verde, blu, violetto).\nQueste problematiche vengono risolte tramite due accorgimenti in particolare: la \"riduzione della distanza\" e l'uso di un \"flash fotografico\".\nRiduzione della distanza.\nLa prima tecnica consiste nell\"avvicinare\" quanto pi\u00f9 possibile la macchina fotografica al soggetto, riducendo la perdita cromatica dovuta alla distanza. Si possono in questo caso utilizzare lenti grandangolari, che consentono una messa a fuoco molto chiusa, oppure lenti per macro, che consentono di mettere a fuoco ad una distanza minima dalla macchina.\nIn pratica, si cerca di non tenere mai pi\u00f9 di 1 metro d'acqua tra la macchina e il soggetto.\nUtilizzo del flash.\nLa seconda tecnica consiste nell'utilizzo di un flash fotografico per recuperare i colori persi a causa dell'assorbimento verticale della luce. Questi flash, usati nel modo corretto, consentono di ripristinare tutte le lunghezze d'onda di luce visibile.\nL'uso di un flash fotografico o di una luce stroboscopica \u00e8 per\u00f2 spesso indicato come uno degli aspetti pi\u00f9 complicati della fotografia subacquea. Riguardo all'utilizzo corretto del flash vi sono alcuni errori comuni, di solito legati all'uso di questo con lenti grandangolari.\nGeneralmente il flash dovrebbe essere utilizzato per rendere pi\u00f9 semplice l'esposizione e ripristinare la perdita di colore e non come luce primaria; solo di notte o in luoghi come l'interno di caverne o relitti le immagini possono essere illuminate al 100% dal flash.\nDi solito il fotografo deve cercare di creare un bilanciamento tra la luce solare, per quanto limitata, e il flash. In profondit\u00e0, con scarsa luce e scarsa visibilit\u00e0, questo pu\u00f2 essere complicato ma deve comunque essere tenuto presente. Molte macchine fotografiche attuali hanno reso pi\u00f9 semplice questo processo offrendo svariati metodi di esposizione; inoltre, l'uso di tali macchine ha ulteriormente aiutato la fotografia subacquea, dando la possibilit\u00e0 al fotografo di vedere il risultato immediatamente, potendo correggere eventuali errori in uno scatto successivo e, soprattutto, non limitando il reportage fotografico alle 24/36 pose di una pellicola fotografica.\nBackscattering.\nUn'ulteriore complicazione \u00e8 causata dal fenomeno del \"backscattering\" (letteralmente, \"dispersione all'indietro\"), che si verifica quando la luce del flash viene riflessa e diffusa dalla polvere sospesa e dal plancton. Sebbene apparentemente limpida, infatti, l'acqua contiene un'enorme quantit\u00e0 di queste particelle, anche se non visibili dall'occhio umano. La miglior tecnica per evitare il \"backscattering\" \u00e8 di posizionare il flash lontano dal \"piano primario\" della macchina fotografica, posizionandolo cio\u00e8 in modo da non illuminare l'acqua di fronte alla lente ma soltanto il soggetto. Per ottenere questo risultato occorrono appositi estensori, a volte snodabili, che sorreggono il flash, e, ovviamente, relativa maggiore lunghezza dei cavi di collegamento.\nNel caso si utilizzi una lente macro il fotografo pu\u00f2 invece utilizzare tranquillamente il flash, in quanto il soggetto \u00e8 abbastanza vicino da evitare il \"backscattering\" e, soprattutto, la luce solare non \u00e8 spesso sufficiente per rendere a pieno i particolari.\nSoluzioni alternative.\nVi sono stati molti tentativi di evitare l'uso del flash, per la maggior parte falliti; in teoria, l'utilizzo di appositi filtri fotografici pu\u00f2 servire a ridurre la componente blu della foto, ma non \u00e8 comunque efficace a 100%. L'ammontare di questa componente, infatti, varia con la profondit\u00e0 e con la nitidezza dell'acqua, e vi sono comunque notevoli riduzioni del contrasto.\nMolte fotocamere digitali hanno impostazioni che possono fornire una certa correzione dei colori, causando per\u00f2 altri problemi. Ad esempio, un'immagine \"spostata\" verso la parte \"calda\" dello spettro visibile pu\u00f2 generare uno sfondo violaceo o rosato, molto innaturale a vedersi. I risultati migliori si sono ottenuti con filtri combinati all'uso del formato RAW in fotocamere di fascia alta, che consentono un processo di post produzione molto approfondito. Questo approccio risulta limitato a profondit\u00e0 non eccessive, dove non vi \u00e8 troppa perdita di colore; d'altro canto, pu\u00f2 essere molto utile in caso di soggetti larghi, come nel caso di relitti che non possono essere adeguatamente illuminati da un singolo flash.\nSebbene le fotocamere digitali abbiano rivoluzionato molti aspetti della fotografia subacquea, \u00e8 molto improbabile che l'uso del flash venga quindi eliminato, in quanto dal punto di vista estetico il flash spesso \u00e8 necessario a far risaltare il soggetto della foto. In aggiunta, il problema della perdita del colore e del contrasto non sempre pu\u00f2 essere risolto con software di fotoritocco come Adobe Photoshop, Paint Shop Pro o The GIMP, per citarne alcuni.\nAttrezzatura stagna.\nL'equipaggiamento per la fotografia subacquea deve avere la caratteristica fondamentale di essere completamente stagno e in grado di sopportare la pressione dell'acqua. Si pu\u00f2 utilizzare per lo scopo una macchina a tenuta stagna come la \"Nikonos\", progettata appositamente per l'uso subacqueo o, pi\u00f9 spesso ancora, si pu\u00f2 usare una normale macchina fotografica (digitale o a pellicola) all'interno di una custodia subacquea. Quest'ultima soluzione ha molti vantaggi, tra cui quello di poter riutilizzare la propria macchina sia sott'acqua sia per la fotografia normale, cos\u00ec come di poter usare una qualsivoglia lente nella propria attrezzatura. In pratica, per\u00f2, un fotografo subacqueo utilizzer\u00e0 solo lenti grandangolo o per macro, per via dei motivi esposti sopra.\nTutte le custodie subacquee sono munite di manopole esterne al guscio, per poter accedere alle funzioni della macchina, e di connettori per il flash esterno (in quanto quello interno verr\u00e0 coperto e reso inefficace dalla custodia). Cos\u00ec come era per le \"Nikonos\" cos\u00ec le custodie sono a tenuta stagna, ottenuta con l'uso di guarnizioni di silicone in tutti i punti critici.\nProblematiche.\nVi sono alcune problematiche ottiche riguardo all'uso di custodie subacquee.\nPer via della rifrazione attraverso l'involucro l'immagine sar\u00e0 distorta, in particolare nel caso si utilizzino lenti \"grandangolo\". La soluzione \u00e8 di usare un'apposita lente con lo scopo di correggere la distorsione. Molti produttori inseriscono queste lenti direttamente nella custodia, di solito specifica per un tipo particolare di macchina fotografica, altri invece forniscono lenti apposite a seconda dell'obiettivo usato. Un altro problema che si verifica con le fotocamere digitali (specialmente con le compatte), invece, \u00e8 di non avere, spesso, un grandangolo. Per risolvere questo problema si possono utilizzare per\u00f2 ottiche supplementari che suppliscano a questa mancanza.\nCon le lenti per macro la distorsione causata dalla rifrazione \u00e8 invece irrilevante, e di solito si pu\u00f2 evitare l'utilizzo di una lente sull'involucro. Infatti la rifrazione aumenta la magnificazione della lente, fatto che va a vantaggio del fotografo nel caso si trovi a fotografare soggetti molto piccoli.\nOver/Under.\nUn altro tipo di fotografia, considerato parte di quella subacquea, \u00e8 quello definito in inglese \"over/under\" (\"sopra/sotto\") o \"split image\" (\"immagine spaccata\"); si tratta di una composizione fotografica che include approssimativamente met\u00e0 foto sopra il livello dell'acqua e met\u00e0 sott'acqua. La tecnica venne introdotta dal fotografo David Doubilet del National Geographic per riprendere scene contemporaneamente sopra e sotto il pelo dell'acqua. Questo tipo di immagini \u00e8 comune nelle riviste di subacquea, che mostrano spesso sub che nuotano sotto un'imbarcazione oppure vicino ad una barriera corallina, con la costa sullo sfondo.\nLe fotografie \"over/under\" presentano alcune sfide ulteriori rispetto alla maggior parte della fotografia subacquea. Normalmente si utilizza una lente grandangolare, nello stesso modo in cui la si utilizza per la fotografia subacquea, ma l'esposizione della parte \"sopra\" l'acqua sar\u00e0 di molto differente da quella sommersa. Inoltre si deve affrontare il problema della rifrazione del segmento subacqueo e di come questo influenzi il fuoco in relazione al segmento fuori dall'acqua. Vi sono a questo proposito alcuni speciali filtri fotografici che vengono utilizzati per ovviare a entrambi questi problemi. Inoltre, \u00e8 da considerare la differenza di \"vista\" delle dimensioni, che fanno apparire la parte sommersa apparentemente pi\u00f9 vicina: in questo caso si dovrebbe sopperire con un doppio scatto a sezioni oscurate e invertite, con relativa zoomata differenziata, cosa per altro molto complicata e difficile da attuare.\nAnche il fotoritocco digitale pu\u00f2 essere utilizzato per \"giuntare\" due immagini, creando l'effetto di una fotografia \"over/under\".\nPellicola o digitale.\nDall'avvento della tecnologia digitale esiste nel campo della fotografia subacquea \u2013 come nella fotografia in generale \u2013 una discussione relativa alle differenze di qualit\u00e0 e di tecnica fotografica, legate soprattutto ai risultati ottenuti.\nI pareri sono tuttora discordanti: alcuni sostengono che il digitale non abbia ancora raggiunto i livelli di qualit\u00e0 della pellicola, altri esattamente l'opposto. Emblematica \u00e8 la situazione nel campo video: nelle riprese televisive si usano telecamere a supporto magnetico o elettronico, mentre per la realizzazione dei film si usa pi\u00f9 spesso la cinepresa a pellicola. \nOltre a ci\u00f2, nella fotografia di oggetti in movimento anche le migliori macchine fotografiche hanno un ritardo, seppur breve, tra il momento dello scatto e l'acquisizione dell'immagine. Questo fa s\u00ec che talvolta si rischi di perdere il momento giusto per lo scatto, per esempio fotografando un pesce che si muove di scatto. Per ovviare a questo problema nelle competizioni di caccia fotografica dove l'insieme dei fattori (messa a fuoco, nitidezza, inquadratura, etc.) determinano il giudizio finale si predilige l'uso della macchine tradizionali con scafandro.\nA favore delle digitali va sicuramente la praticit\u00e0 di non dover attendere lo sviluppo della pellicola, potendo disporre subito delle immagini finali, anche in gran quantit\u00e0 a seconda della memoria disponibile; un rullino al massimo potrebbe offrire invece circa 40 scatti. Altro notevole vantaggio che ha contribuito alla diffusione delle macchine digitali \u00e8 il poter giudicare le foto sottacqua, al momento dello scatto, e anche un minor costo dell'attrezzatura."}
{"id": "670469", "revid": "122117080", "url": "https://it.wikipedia.org/wiki?curid=670469", "title": "Alessandro Renica", "text": "Carriera.\nGiocatore.\nNato in Francia da genitori italiani emigranti, rientra in Italia all'et\u00e0 di tre anni insieme a suo fratello Loris Renica che diventer\u00e0 poi allenatore del verona rugby U14 nella stagione 2020/21. Inizia la carriera di calciatore nel Golosine di Verona. A 13 anni entra nel settore giovanile del dopo essere stato seguito da molte societ\u00e0 professionistiche, fra cui il . Con i biancorossi giocher\u00e0 tre stagioni con la prima squadra chiudendo con 16 apparizioni.\nNella stagione 1982-1983 viene acquistato dalla rampante di Paolo Mantovani. Con la squadra ligure, neopromossa in Serie A, metter\u00e0 a segno la sua prima rete da professionista proprio contro il Verona, il 15 gennaio 1983. Diventer\u00e0 titolare fisso nell'annata successiva, 1983-1984. Nella stagione 1984-1985 arriva come allenatore Eugenio Bersellini che utilizza Renica come terzino, ruolo a lui non gradito, preferendogli come libero Luca Pellegrini, motivo che lo spinger\u00e0 quindi a chiedere la cessione nonostante la vittoria in Coppa Italia.\nPassato quindi al del dirigente Italo Allodi, diviene subito titolare fisso. Nell'annata del primo Scudetto partenopeo, 1986-1987, colleziona 29 partite segnando anche una rete; si rende inoltre protagonista nella finale di Coppa Italia contro l', segnando, con un potente tiro da quaranta metri, il primo dei tre gol che consegneranno la coppa al Napoli. Nel 1989 vince in maglia azzurra la Coppa UEFA, segnando nei quarti di finale la rete della vittoria sulla poco prima dello scadere del secondo tempo supplementare, gol che vale la qualificazione.\nNel 1989-1990 s'infortuna segnando una rete alla , disputando cos\u00ec poche partite e partecipando da comprimario alla vittoria del secondo Scudetto napoletano. Il giocatore non si riprender\u00e0 pi\u00f9 del tutto e dopo il campionato 1990-1991 terminer\u00e0 la sua esperienza in azzurro, venendo ceduto al Verona dove giocher\u00e0 per altre due stagioni prima di ritirarsi.\nAllenatore.\nRenica inizia la carriera da allenatore durante la stagione 1997-1998, subentrando a Maurizio Testi alla guida del , nel campionato veneto di Eccellenza, guidando i gialloverdi anche l'annata successiva 1998-1999 nel campionato di Promozione.\nNella stagione 1999-2000 arriva la sua prima chiamata sulla panchina del , mentre nell'annata 2001-2002 guida la squadra Primavera del . Nel campionato 2003-2004 \u00e8 ancora sulla panchina del Chioggia Sottomarina, dove rimane fino al 18 marzo 2004. Ritorna per la terza volta a Chioggia nel marzo del 2009, dimettendosi il 14 marzo 2010 e venendo sostituito da Andrea Manzo.\nAll'inizio della stagione 2011-2012 subentra a Claudio Clementi alla guida tecnica del Trissino, societ\u00e0 di Eccellenza, portandola per la prima volta in Serie D. Nel gennaio 2013 ritorna a Trissino per guidare la neonata formazione del Trissino-Valdagno, nella massima serie dilettantistica, a seguito delle dimissioni di Antonino Pratic\u00f2; nel novembre dello stesso anno lascia la panchina della societ\u00e0 veneta.\nNell'ottobre 2016 viene chiamato sulla panchina del Sona, societ\u00e0 veronese che guida nel campionato di Promozione fino alle sopraggiunte dimissioni rassegnate nel gennaio 2017. A novembre dello stesso anno viene scelto come nuovo tecnico della Grumellese, compagine bergamasca militante in Serie D e che si trova ultima in classifica; il successivo 12 dicembre, nonostante una bella sulla capolista , viene esonerato."}
{"id": "670472", "revid": "125001902", "url": "https://it.wikipedia.org/wiki?curid=670472", "title": "Axxis", "text": "Gli Axxis sono un gruppo heavy metal tedesco fondato nel 1988. La band \u00e8 composta da Berhnard Weiss alla voce (unico membro originario rimasto), Marco Wriedt alla chitarra, Harry Oellers alle tastiere, Rob Schomaker al basso e Andr\u00e8 Hilgers alla batteria. \nStoria.\nNel 1988, dopo aver spedito un demo-tape contenente solo il brano \"Tears of the Trees\", gli Axxis firmarono un contratto con la EMI. Il loro album di debutto, \"Kingdom of the Night\", usc\u00ec nel 1989 in Europa, Canada, Giappone, Australia e USA e vendette immediatamente 100 000 copie, diventando il miglior album di debutto in Germania. Anche l'album successivo, \"II\", uscito nel 1990, vendette molte copie, spinto dal videoclip di \"Touch the Rainbow\", ma non raggiunse il successo del precedente. Fu seguito dal live album \"Access All Areas\", pubblicato nel 1991 e, nel 1993 da \"The Big Thrill\", un vero best seller. Prodotto da Joey Balin e registrato a Philadelphia, \u00e8 la prima produzione internazionale degli Axxis. In seguito usc\u00ec \"Matters of Survival\", nel 1995, un album che ha avuto origine a Los Angeles, che ne ha ispirato anche il titolo.\nNell album \"Voodoo Vibes\" la registrazione fu curata dagli stessi membri della band. Fu prodotto da Bernhard Weiss, Walter Pietsch (il chitarrista di allora) ed Harry Oellers con l'aiuto del co-produttore ed ingegnere Thomas Kemper. \u00c8 stato registrato ai Dierks Studios, nella periferia di Cologne. Quest'opera \u00e8 stata completata in solo 18 giorni di lavoro in studio. Nel 2007 \u00e8 uscito l'album \"Doom of destiny\" che rispolvera sonorit\u00e0 power metal e tematiche legate a quell'universo.\nNel 2007 partecipano all\"'Hellish Tour\" con Helloween e Gamma Ray.\nNel 2009 la band ha pubblicato un nuovo album, particolare poich\u00e9 rappresenta il ventesimo anniversario della band teutonica. Il suo nome \u00e8 \"Utopia\" ed \u00e8 stato interamente prodotto da Harry Oellers (tastierista della band) e Bernhard Weiss (Voce ed anima del gruppo). Da questo grande album, che segue stilisticamente il precedente \"Doom of Destiny\" con sonorit\u00e0 heavy metal ma senza la voce femminile di Lakonia, nasce un importantissimo Tour che inizia nel 2009 e dura sin il 2011.\nNel 2010 \u00e8 stato pubblicato \"20 years of Axxis - The legendary anniversary live show\" che raccoglie i migliori momenti del tour e dei festeggiamenti dell'anniversario. Oblivion Knight"}
{"id": "670491", "revid": "373458", "url": "https://it.wikipedia.org/wiki?curid=670491", "title": "Contingenza (disambigua)", "text": ""}
{"id": "670498", "revid": "1805885", "url": "https://it.wikipedia.org/wiki?curid=670498", "title": "Fritz Kreisler", "text": "Biografia.\nFriedrich-Max, noto come Fritz, nacque a Vienna, figlio di Anna (nata Reches) e Samuel Kreisler, un medico e chirurgo famoso, buon musicista dilettante, che diede al giovane Fritz le sue prime lezioni di violino. Di origine ebraica, fu tuttavia battezzato all'et\u00e0 di 12 anni. Studi\u00f2 prima nella sua citt\u00e0, perfezionandosi poi a Parigi, sotto la guida, tra gli altri, di L\u00e9o Delibes e Jules Massenet. Dopo essere stato scartato a un'audizione per i Wiener Philharmoniker, lasci\u00f2 la musica per la medicina e la pittura. Nel 1888 suon\u00f2 nel primo concerto nella Steinway Hall di New York, torn\u00f2 trionfalmente al violino con un concerto con i Berliner Philharmoniker nel 1899 e giunse al successo in America nel corso di successive tourn\u00e9e dal 1901 al 1903. Del 1902 \u00e8 il suo debutto inglese nei Philharmonic Concert a Londra e nel 1903 suona nella prima esecuzione assoluta a Londra del Concerto per violino e orchestra di Fr\u00e9d\u00e9ric Alfred d'Erlanger.\nAl Metropolitan Opera House di New York suona in concerto negli anni 1902, 1905, 1910, 1913, 1914, 1915 (due concerti), 1916 (quattro concerti dei quali uno con Pablo Casals), 1917, 1919, 1921, 1940 e 1955.\nNel 1909 si esibisce al Teatro La Fenice di Venezia.\nIn America torn\u00f2 prima della fine della Prima guerra mondiale, alla quale aveva preso parte nelle file dell'esercito austriaco fino al congedo anticipato per ferita. Nel 1924 torn\u00f2 in Europa, soggiornando prima a Berlino e poi, dal 1938, a Parigi, per poi fare ritorno negli USA nel 1943, dove richiese ed ottenne la cittadinanza a seguito delle persecuzioni razziali.\nNel 1962 si spense a New York.\nConsiderazioni sull'artista.\nEsecutore brillante e acclamato virtuoso del violino, Kreisler compose anche diversi brani di musica vocale e strumentale. Alcuni di essi li present\u00f2 al pubblico come trascrizioni di autori classici (da Gaetano Pugnani a Giuseppe Tartini, da Arcangelo Corelli ad Antonio Vivaldi), e solo nel 1935 rivel\u00f2 che erano composizioni originali proprie, suscitando lo sconcerto della critica. Al giorno d'oggi ci si riferisce solitamente a tali brani come \"in stile di\" (es. il celebre \"Preludio ed Allegro in stile di Gaetano Pugnani\").\nScrisse anche un quartetto d'archi e numerose cadenze (da quelle del concerto per violino e orchestra di Johannes Brahms a quella del concerto di Ludwig van Beethoven), ancora oggi molto eseguite.\nA lui, che lo esegu\u00ec per la prima volta nel 1910, \u00e8 dedicato il Concerto per violino e orchestra in si minore op. 61 di Edward Elgar.\nOpere.\nFritz Kreisler compose un gran numero di pezzi virtuosistici piuttosto corti per il suo strumento (a volte indicati come \"pezzi da salotto\"), che present\u00f2 a lungo come semplici arrangiamenti di compositori del passato. Gli dobbiamo anche numerosi arrangiamenti di vari compositori (Dvorak, Rachmaninov, Paganini, Albeniz, De Falla, Corelli, Mozart, Tartini, ecc.).\nAlcuni dei suoi pezzi pi\u00f9 famosi:\nI violini di Kreisler.\nKreisler aveva un'impressionante collezione di violini con violini eccellenti, di cui ne suon\u00f2 soltanto alcuni. Ad esempio: di Giuseppe Guarneri del Ges\u00f9 e Carlo Bergonzi. Quest'ultimo divenne noto come \"Kreisler-Bergonzi\"."}
{"id": "670501", "revid": "115599436", "url": "https://it.wikipedia.org/wiki?curid=670501", "title": "Axis of Justice", "text": "Axis of Justice \u00e8 una organizzazione no-profit fondata da Serj Tankian (System of a Down) e da Tom Morello (Audioslave e Rage Against the Machine). \u00c8 conosciuta per aver messo assieme musicisti, fan e organizzazioni politiche a combattere per ottenere giustizia sociale. L'associazione ha spesso manifestato durante i festival o i concerti degli Audioslave o dei System of a Down, e appare mensilmente anche su alcune radio degli Stati Uniti.\nDiscografia.\nNel 2004 venne pubblicato un album live/DVD \"\", contenente performance di Michael Balzary (Flea dei Red Hot Chili Peppers), Brad Wilk e Chris Cornell (Audioslave), Serj Tankian (System of a Down), Pete Yorn, Tim Walker, Maynard James Keenan (Tool, A Perfect Circle) e di Wayne Kramer (MC5). Il disco \u00e8 stato registrato in un concerto a Los Angeles."}
{"id": "670523", "revid": "508687", "url": "https://it.wikipedia.org/wiki?curid=670523", "title": "Circondario autonomo degli Chanty-Mansi-Jugra", "text": "Chanty-Mansi-Jugra (), anche Chantia-Mansia o Jugra \u00e8 un circondario autonomo della Russia facente parte dell'oblast' di Tjumen'.\nLa popolazione della Chantia-Mansia \u00e8 prevalentemente russa anche se vi sono alcune popolazioni native come gli Chanty e i Mansi, che parlano lingue ugrofinniche, che insieme al russo, costituiscono le lingue ufficiali del circondario autonomo.\nStoria.\nIl circondario degli Chanty-Mansi fu costituito ufficialmente il 3 dicembre del 1939 con il nome di \"circondario autonomo degli Ostiachi e Voguli\" (\"\u041e\u0441\u0442\u044f\u043a\u043e-\u0412\u043e\u0433\u0443\u043b\u044c\u0441\u043a\u0438\u0439 \u0430\u0432\u0442\u043e\u043d\u043e\u043c\u043d\u044b\u0439 \u043e\u043a\u0440\u0443\u0433\").\nGeografia fisica.\nIl Circondario Autonomo degli Chanty-Mansi-Jugra si estende per poco pi\u00f9 di mezzo milione di chilometri quadrati nella Siberia occidentale. Il territorio digrada (da ovest) dalle propaggini orientali della catena dei monti Urali al vasto bassopiano della Siberia occidentale, del quale occupa la parte centrale. Si tratta di un territorio pressoch\u00e9 completamente pianeggiante, abraso per millenni dall'azione dei ghiacciai che hanno a pi\u00f9 riprese occupato la zona.\nI principali fiumi che attraversano il Circondario sono l'Ob (principale fiume della Siberia occidentale) e il suo principale affluente, l'Irty\u0161, che porta invece le acque di una vasta sezione della Siberia meridionale e dell'Asia centrale. Fra i loro affluenti, i maggiori che interessano il territorio del Circondario sono il Vach, il Trom\u02ba\u00ebgan, il Ljamin, dalla destra; il Bol'\u0161oj Jugan e il Bol'\u0161oj Salym dalla sinistra. Tutti i fiumi, considerate le caratteristiche climatiche e la piattezza geomorfologica, hanno abbondanti portate d'acqua ad inizio estate (subito dopo il disgelo) e correnti molto lente, con frequentissimi impaludamenti.\nIl clima di tutta la regione \u00e8 temperato freddo, continentale, con inverni molto freddi e prolungati e brevi estate umide e moderatamente calde. Le temperature medie mensili oscillano tra i -18 e i in gennaio, tra i 16 e i in luglio; nel capoluogo Chanty-Mansijsk le temperature medie vanno dai di gennaio ai di luglio. Le precipitazioni atmosferiche sono piuttosto scarse quantitativamente, e sono maggiormente presenti in estate (umida e nuvolosa) che durante l'inverno, piuttosto secco. La forma vegetazionale diffusa nel territorio \u00e8 la \"taiga\", la foresta boreale, costituita da pini, abeti rossi, betulle e larici siberiani e caratterizzata da suoli podzolici, freddi, acidi e poco produttivi.\nGeografia antropica.\nSuddivisioni amministrative.\nIl Circondario autonomo degli Chanty-Mansi-Jugra si divide in:\n\"Rajon\".\nIl Circondario autonomo degli Chanty-Mansi-Jugra comprende 9 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione del Circondario):\nCitt\u00e0.\nI centri abitati del Circondario che hanno lo \"status\" di citt\u00e0 (\"gorod\") sono 16, 14 delle quali (evidenziate in grassetto) poste sotto la diretta giurisdizione della \"oblast'\" e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 24:\nEconomia.\nLa principale risorsa del circondario \u00e8 rappresentata dall'estrazione del petrolio, infatti oltre la .\nSociet\u00e0.\nEvoluzione demografica.\nPopolazione: in maggioranza russi, con un cospicuo numero di popolazioni native come gli Chanty e i Mansi."}
{"id": "670526", "revid": "486946", "url": "https://it.wikipedia.org/wiki?curid=670526", "title": "Fonti rinnovabili di energia", "text": ""}
{"id": "670530", "revid": "767487", "url": "https://it.wikipedia.org/wiki?curid=670530", "title": "Patagosaurus fariasi", "text": "Il patagosauro (Patagosaurus fariasi) era un dinosauro erbivoro vissuto nel Giurassico medio (Calloviano, circa 160 milioni di anni fa) e i cui resti, come indica il nome, sono stati ritrovati in Patagonia (Argentina).\nUn grande sauropode primitivo.\nQuesto grande animale, lungo circa 15 metri, \u00e8 conosciuto per numerosi resti fossili appartenenti a una dozzina di individui ed \u00e8 stato descritto per la prima volta da Jos\u00e9 Bonaparte nel 1979. Dato l'ingente materiale a disposizione dei paleontologi, il patagosauro \u00e8 uno dei pi\u00f9 noti sauropodi primitivi, anche se alcuni resti attribuiti sembrerebbero rappresentare un nuovo genere di sauropode. Dotato di collo e coda relativamente allungati, corpo voluminoso e zampe colonnari, il patagosauro probabilmente vagava in gruppi per le pianure del Sudamerica, tenendo i piccoli al centro della mandria per proteggerli dai carnivori come \"Piatnitzkysaurus\". Le parentele di questo dinosauro sono da ricercare in forme europee molto famose ma meno conosciute, come \"Cetiosaurus\". Un altro sauropode della stessa formazione geologica \u00e8 \"Volkheimeria\", forse imparentato con i brachiosauridi."}
{"id": "670531", "revid": "1543377", "url": "https://it.wikipedia.org/wiki?curid=670531", "title": "Regione di Gu\u00e9ra", "text": "La regione di Gu\u00e9ra \u00e8 una regione del Ciad. Il capoluogo \u00e8 Mongo. \nSuddivisione amministrativa.\nLa regione \u00e8 divisa in 4 dipartimenti:"}
{"id": "670532", "revid": "22356", "url": "https://it.wikipedia.org/wiki?curid=670532", "title": "Patagosaurus", "text": ""}
{"id": "670554", "revid": "2912", "url": "https://it.wikipedia.org/wiki?curid=670554", "title": "Charles S. Chaplin", "text": ""}
{"id": "670568", "revid": "1781667", "url": "https://it.wikipedia.org/wiki?curid=670568", "title": "Abrah\u00e1movce (Bardejov)", "text": "Abrah\u00e1movce (in ungherese \"\u00c1br\u00e1ny\", in tedesco \"Abrahamsdorf in der Nieder\") \u00e8 un comune della Slovacchia facente parte del distretto di Bardejov, nella regione di Pre\u0161ov.\nStoria.\nSorto nel XIII secolo, il villaggio fu feudo della Signoria di Raslavice. Nel XVII secolo pass\u00f2 ai Segney, ai Raszlavicy e, nel XVIII secolo, ai conti Vay."}
{"id": "670571", "revid": "767487", "url": "https://it.wikipedia.org/wiki?curid=670571", "title": "St. Valentine's Day Massacre (EP)", "text": "St. Valentine's Day Massacre, \u00e8 un EP degli Headgirl pubblicato nel 1981 dall'etichetta discografica Bronze Records.\nIl disco.\nIl disco \u00e8 stato registrato quando il batterista dei Mot\u00f6rhead, Phil Taylor, si stava riprendendo da una ferita al collo.\nLe due band (Mot\u00f6rhead e Girlschool), hanno deciso di collaborare usando il nome unico Headgirl. Il risultato \u00e8 questo ep contenente tre tracce; una dei Mot\u00f6rhead suonata dalle Girlschool (\"Bomber\"); una delle Girlschool suonata dai Mot\u00f6rhead (\"Emergency\"); e una suonata da entrambi, ovvero la cover di Johnny Kidd &amp; The Pirates \"Please Don't Touch\".\nPhilty Animal \u00e8 comunque presente nella copertina del disco che, ha raggiunto la posizione n\u00ba5 nelle classifiche inglesi."}
{"id": "670574", "revid": "1785130", "url": "https://it.wikipedia.org/wiki?curid=670574", "title": "Timo\u010dka Krajina", "text": "La Timo\u010dka Krajina (in serbo cirillico: \"\u0422\u0438\u043c\u043e\u0447\u043a\u0430 \u041a\u0440\u0430\u0458\u0438\u043d\u0430\", in romeno: \"Valea Timocului\" o \"Timoc\") \u00e8 una regione geografica situata nella Serbia orientale, percorsa dal fiume Timok, che contava 284.112 abitanti al censimento del 2002.\nStoria.\nTra 1385 e il 1418 il territorio di Timok fu controllato dai principi bulgari Stracimir e di Mircea cel Batran (Valachia) e poi fu occupato dai turchi. Nel anno 1830 i Serbi hanno occupato il Timok con l'aiuto dei russi che occupavano la Valcchia.\nTra il 1918 e il 1922, esistevano nell'area due distretti del Regno di Jugoslavia: il distretto \"Krajina\", con capoluogo Negotin e il distretto \"Timok\", con capoluogo Zaje\u010dar. Nel 1922 i due distretti furono uniti formando il neonato \"Timok Oblast\" e Zaje\u010dar ne rimase il capoluogo. \"Timok Oblast\" esistette fino al 1929 finch\u00e9 venne inclusa nella \"Morava Banovina\", con capoluogo Ni\u0161. Attualmente ci sono due distretti nell'area: il distretto di Bor e il distretto di Zaje\u010dar, che prendono nome dai rispettivi capoluoghi.\nGeografia.\nLa superficie della Timo\u010dka Krajina corrisponde pressoch\u00e9 all'area coperta dai distretti di Bor e di Zaje\u010dar ed include 8 comuni:\nLa citt\u00e0 pi\u00f9 importante della zona \u00e8 Zaje\u010dar.\nLingue.\nTradizionalmente gli abitanti della Timo\u010dka Krajina parlano il dialetto torlacco. Tuttavia nelle comunicazioni formali, viene utilizzato lo \u0161tokavo, il principale dialetto serbo. I valacchi parlano la lingua romena.\nReligione.\nLa quasi totalit\u00e0 della popolazione della Timo\u010dka Krajina segue la Chiesa ortodossa serba.\nEconomia.\nLa regione \u00e8 ricca di rame e miniere d'oro, specialmente nelle aree di Bor e Majdanpeck."}
{"id": "670575", "revid": "287204", "url": "https://it.wikipedia.org/wiki?curid=670575", "title": "Timocka Krajina", "text": ""}
{"id": "670578", "revid": "1123126", "url": "https://it.wikipedia.org/wiki?curid=670578", "title": "Geenna", "text": "La Ge\u00e8nna (o Ghe\u00e8nna o Geh\u00e8nna) \u00e8 una valletta scavata dal torrente Hinnom sul lato meridionale del monte Sion; il nome deriva dall'ebraico \"g\u0113-hinnom\" che significa, appunto, 'valle dell'Hinnom'. Il Sion \u00e8 il rilievo montuoso sul quale la citt\u00e0 di Gerusalemme \u00e8 stata fondata ad opera del popolo dei Gebusei; il re Davide la conquist\u00f2 e ne fece la propria capitale. Attualmente la valle \u00e8 tutta edificata e contiene un quartiere tra i pi\u00f9 poveri di Gerusalemme.\nNell\"'Antico Testamento\".\nNella valle dell'Hinnom i re di Giuda Acaz e Manasse avrebbero praticato il culto del dio Moloch, al quale, dopo essere stati sgozzati, venivano bruciati in olocausto i bambini (; ; ; ): per bocca del profeta Geremia, Dio preannunci\u00f2 che nella valle dell'Hinnom, dove venivano immolati e bruciati bambini, sarebbero, invece, stati bruciati in massa i cadaveri dei giudei sconfitti in guerra (; ).\nIl re Giosia volle allora sopprimere sul proprio territorio ogni tipo di devozione non diretta a YHWH; per impedire che in futuro si continuassero pratiche simili, fece distruggere il luogo in cui si praticava il culto idolatrico () e ne fece pi\u00f9 propriamente una discarica di immondizie, dove bruciava un fuoco continuo. Quanto dichiara la Bibbia a proposito della Geenna concorda con l'idea tradizionale di fonte rabbinica e di altre fonti: la valle di Hinnom divent\u00f2 il luogo adibito all'eliminazione dei rifiuti di Gerusalemme.\nNel \"Nuovo Testamento\".\nDi qui, per similitudine, la Geenna \u00e8 passata a rappresentare l'Inferno, un luogo di punizione, dove il fuoco brucia i peccatori. Questo \u00e8 propriamente il significato che viene attribuito a questa parola in tutto il \"Nuovo Testamento\"; a volte essa viene tradotta proprio con la parola \"inferno\" in alcune versioni della Bibbia ma, pi\u00f9 spesso, \u00e8 lasciata invariata. \nQuesto nome ricorre 12 volte nel testo greco della Sacra Scrittura, in cui s'impiega, con accezione equivalente, anche il termine greco A\"des\":\nAnche Ges\u00f9 Cristo associ\u00f2 il fuoco con la Geenna (; ; ), come fece anche il discepolo Giacomo (), l'unico autore neotestamentario ad aver usato questo termine oltre a Matteo, Marco e Luca (i tre \"sinottici\").\nAlcuni esponenti all'interno delle classi degli scribi e dei farisei erano considerati iniqui nell'applicazione della Legge e perci\u00f2 potenzialmente \u00absoggetti alla Geenna\u00bb, in accordo con l'uso rabbinico del termine ().\nNegli scritti rabbinici.\nNella \"Mishn\u00e0\" e nel \"Talmud\" la valle sar\u00e0 il luogo della distruzione dei malvagi nel giorno della risurrezione dei morti.\nNell'islamismo.\nAnche nell'Islamismo s'afferma che Allah condanner\u00e0 i non credenti e i peccatori alle sofferenze della Geenna dopo la morte e il Giudizio universale."}
{"id": "670579", "revid": "56818", "url": "https://it.wikipedia.org/wiki?curid=670579", "title": "Gehennom (NetHack)", "text": ""}
{"id": "670583", "revid": "580", "url": "https://it.wikipedia.org/wiki?curid=670583", "title": "Assedio della Mirandola di papa Giulio II", "text": "L'assedio della Mirandola di papa Giulio II fu un assedio che si svolse dal 19 dicembre 1510 al 20 gennaio 1511 nell'ambito della guerra della Lega di Cambrai e vide contrapposte le forze della Lega Santa comandata da papa Giulio II contro la Signoria della Mirandola, all'epoca tenuta da Francesca Trivulzio (figlia del maresciallo di Francia Gian Giacomo Trivulzio e vedova di Ludovico I Pico, tutrice del figliastro Galeotto II Pico). L'assedio si concluse dopo 32 giorni con l'entrata di papa Giulio II che scavalc\u00f2 personalmente le mura della citt\u00e0 fortificata.\nPur essendo l'azione militare pi\u00f9 nota avvenuto nei quattrocento anni di storia dello Stato di Mirandola (rimasto indipendente per 400 anni), da un punto di vista strategico non ebbe grande importanza nell'ambito della guerra della Lega di Cambrai. Ciononostante l'evento ebbe molta rilevanza internazionale in quanto il papa (capo della Cristianit\u00e0) prese parte personalmente all'operazione militare sul campo, la qual cosa apparve \"agli occhi degli uomini molto nuova\", secondo quanto riportato da Francesco Guicciardini nella sua \"Storia d'Italia\".\nL'assedio \u00e8 inoltre associato tradizionalmente alla nascita dello zampone, tipico salume della Bassa modenese\nContesto.\nDopo il crollo nel 1510 della (che comprendeva lo Stato Pontificio, la Francia, il Sacro Romano Impero e il Ducato di Ferrara), papa Giulio II decise di ampliare i propri domini sulle terre degli ex alleati, tra cui appunto il Ducato di Ferrara. Con il sostegno dei Veneziani, durante l'estate del 1510 marci\u00f2 quindi con le sue truppe e il 17 agosto prese la citt\u00e0 di Modena. Dopo un paio di settimane, Giulio II arriv\u00f2 a Bologna per essere pi\u00f9 vicino al teatro delle operazioni militari.\nPer assediare Ferrara le sole forze dello Stato Pontificio non erano per\u00f2 sufficienti; peraltro, il comandante Francesco Maria I Della Rovere, duca di Urbino, temeva le truppe del generale francese Charles de Chamonix, che nell'ottobre 1510 fece un falso attacco contro Modena per poi dirigersi verso Bologna. Giulio II riusc\u00ec a concludere una tregua con i francesi, cos\u00ec che dopo la loro partenza il duca di Urbino decise di lasciare Bologna per prendere le fortezze di Concordia e Mirandola, situate a ovest di Ferrara. Secondo quanto riportato da Marino Sanuto nei propri \"Diarii\", alla partenza della spedizione il pontefice esclam\u00f2: \u00abVeder\u00f2, si aver\u00f2 s\u00ec grossi li coglioni, come ha il re di Franza\u00bb.\nAntefatti: l'attacco della Concordia.\nIl 17 dicembre 1510 l'esercito della Repubblica di Venezia, proveniente da Mantova, attacc\u00f2 inizialmente la fortezza di Concordia sulla Secchia (difesa da soli 80 soldati e un centinaio di abitanti). Dopo 15 ore di bombardamenti, che provocarono 16 morti concordiesi, la cittadella si arrese il giorno successivo.\nSuccessivamente, parte delle truppe veneziane rimase di presidio a Concordia, mentre il resto dell'esercito della Lega Santa si mosse verso est alla volta di Mirandola, dove giunse il 19 dicembre.\nTerreno.\nL'assedio si svolse tutto intorno a Mirandola, che all'epoca era una piccola citt\u00e0-fortezza rinascimentale e capitale dell'omonimo Stato, posta sulla strada che dalla Germania si dirige al cuore della pianura Padana.\nL'inverno del 1510-1511 fu registrato dagli storici come particolarmente freddo: il terreno di battaglia era ricoperto di neve e l'acqua nei canali era ghiacciata. Il trasporto delle truppe e delle artiglierie fu ostacolato dalle intemperie, che bagnarono anche le polveri da sparo.\nOrdini di battaglia.\nDurante l'assedio \"la piccol Terra fu d'ogni intorno serrata\":\nGli schieramenti sono ben rappresentati in un'incisione di Sebastian M\u00fcnster nella sua \"Cosmographia universalis\" del 1544 e nell'affresco del \"Ferrariae Ducatus\" (Ducato di Ferrara) realizzato nel 1579 da Ignazio Danti nella Galleria delle carte geografiche dei Musei Vaticani a Roma.\nSvolgimento dell'assedio.\nL'assedio al castello dei Pico inizi\u00f2 il 19 dicembre 1510, ma venne condotto molto lentamente e in maniera indecisa dal nipote del papa, Francesco Maria I Della Rovere, duca di Montefeltro e capitano generale della Chiesa, facendo perdere molto tempo: nei primi 21 giorni di assedio, infatti, il duca di Urbino, che era legato da stretti rapporti di amicizia con l'assediata contessa Francesca Trivulzio, tergivers\u00f2 a lungo dolosamente, sperando che l'assedio si concludesse per via diplomatica.\nLa citt\u00e0 assediata di Mirandola inizi\u00f2 a sparare fin dal principio e con successo (all'epoca l'esercito estense era dotato di una delle migliori artiglierie) per ostacolare l'insediamento dell'artiglieria papale, che peraltro era inadeguata: i pochi colpi sparati non giunsero neanche alle mura di cinta mirandolesi.\nIl papa, partito da Bologna e passando per Finale Emilia, giunse finalmente al campo di Santa Giustina l'8 gennaio, insieme a quattro cardinali. Dopo aver visitato tutti gli altri campi assedianti e incontrato il giorno 12 a Concordia il provveditore di San Marco, si acquartier\u00f2 stabilmente a Santa Giustina Vigona solo dal giorno 13 gennaio.\nIl giorno 17 un proiettile \"grande come una testa d'uomo\" sparato da una mezza colubrina da Mirandola colp\u00ec la cucina della canonica della chiesa di Santa Giustina, situata a fianco della camera in cui alloggiava il papa, ferendo 4 soldati, di cui uno in maniera molto grave. A guerra finita il proiettile venne donato dal papa come \"ex voto\" per essere scampato alla morte al Santuario di Loreto, dove \u00e8 tutt'oggi appesa all'interno della Santa Casa di Nazareth, sul lato meridionale.\nL'episodio della palla di cannone fu la chiave di volta del conflitto: il papa divenne estremamente adirato contro il nipote duca d'Urbino, che venne rimosso a male parole dal comando delle operazioni militari, e assunse in prima persona il comando, ordinando al provveditore di San Marco (con cui si era gi\u00e0 incontrato il giorno 12 a Concordia) di darsi da fare. Appena ricevuto il comando, i veneziani si misero all'opera: scavarono per tutta la notte una trincea fin sotto le mura di Mirandola, dove collocarono i due pi\u00f9 grossi dei propri potenti cannoni e la miglior artiglieria papale, e all'alba del 18 gennaio iniziarono a bombardare da breve distanza da nord il castello dei Pico (che per\u00f2 rimase inespugnato); contemporaneamente gli spagnoli attaccarono dal versante meridionale, riuscendo infine a fare una breccia nelle mura della cittadella.\nDopo un bombardamento ininterrotto durato oltre due giorni e mezzo, il pomeriggio del 20 gennaio alle 18:30 i mirandolesi furono costretti a chiedere la resa, dal momento che i rinforzi promessi da Carlo II d'Amboise non erano ancora arrivati a causa delle pessime condizioni climatiche; allo stesso tempo gli uomini di Gian Giacomo Trivulzio vennero respinti sul Secchia dai veneziani guidati da Troilo Savelli.\nLa dichiarazione di resa fu portata dal reggente della Mirandola, conte Roberto Boschetti, a cui fu assicurata la salvezza per se, la cittadinanza e le case, che non sarebbero state saccheggiate dai soldati vincitori. Il papa, a questo punto, era cos\u00ec impaziente di entrare nella citt\u00e0 conquistata, che non volle neppure aspettare che venisse liberata la porta d'accesso (ostruita, come in tutti gli assedi, da barricate e terra per evitarne lo sfondamento): decise pertanto di scavalcare personalmente le mura con una lunga scala a pioli appoggiata alla breccia nei pressi di una cannoniera dal lato meridionale della citt\u00e0 vicino al bastione di Sant'Antonio, dove c'erano gli spagnoli (dal lato opposto della citt\u00e0 rispetto al castello dei Pico).\nAlle 22:00 circa papa Giulio II, con abiti marziali e l'armatura cesellata d'oro, mise finalmente piede dentro Mirandola, insieme al Provveditore di San Marco e ai capitani delle sue truppe e di quelle alleate. Subito avvenne il colloquio con la contessa Francesca Trivulzio: il papa domand\u00f2 alla nobildonna se dunque fosse lei \u00abla femmina che aveva osato difendere la citt\u00e0 contro il papa\u00bb. La contessa Trivulzio rispose in modo sprezzante che lei aveva di sicuro difeso la citt\u00e0 contro il Papa: la fortezza infatti non era stata espugnata, ma si era arresa solo per la mancanza di cibo e munizioni. La contessa aggiuse inoltre che presto sarebbe rientrata comunque in possesso della citt\u00e0, appena fosse arrivato il padre Gian Giacomo Trivulzio con il suo forte esercito (che per\u00f2 era stato sconfitto dai veneziani).\nL'immagine della resa e dell'incontro sono raffigurati nel grande dipinto \"La resa di Mirandola\" realizzato nel 1890 dal pittore napoletano Raffaello Tancredi ed esposto nella sala Granda del palazzo municipale di Mirandola. Lo stesso pittore realizz\u00f2 anche altre opere sull'assedio, presentate all'Esposizione italiana (Londra, 1888) e all'Esposizione nazionale di Torino per il 50\u00ba anniversario dello Statuto Albertino (1898).\nUna delle palle di cannone spagnole si trova ancora visibile conficcata nel muro meridionale di un edificio situato all'angolo tra via Giovanni Pico e via Cesare Battisti.\nConseguenze.\nIl 24 gennaio la contessa Francesca Trivulzio usc\u00ec da Mirandola, dopo aver sborsato la somma di 6.000 scudi d'oro che vennero utilizzati per abbattere il borgo di Santa Giustina e quello di Sant'Antonio (inclusa l'abbazia). Per la restituzione di Mirandola, Giovan Francesco II Pico avrebbe dovuto pagare 20.000 ducati allo Stato Pontificio.\nIl 31 gennaio papa Giulio II tenne consiglio e circolo presso la chiesa di San Francesco, come ricorda una lapide posta all'interno e una vetrata artistica della chiesa. In tale occasione il papa don\u00f2 al convento francescano una mitra e l'anello pontificio gi\u00e0 appartenuto a papa Sisto IV, suo zio. L'anello \u00e8 conservato presso il museo della Galleria Estense a Modena.\nIl 1\u00ba febbraio, dopo aver restituito la citt\u00e0 a Giovanni Francesco II Pico della Mirandola, il papa e i soldati veneziani proseguirono alla volta di Ferrara, mentre rimasero a presidio di Mirandola circa 600 soldati spagnoli e 200 pontifici.\nSuccessivamente l'esercito francese si mosse verso Mirandola e Ferrara; per non andare incontro al grande pericolo i Veneziani si ritirarono.\nNel mese di giugno 1511 Gian Giacomo Trivulzio, dopo aver piazzato l'artiglieria, entr\u00f2 a Mirandola senza combattere e riconsegn\u00f2 la citt\u00e0 alla figlia Francesca Trivulzio, tutrice del giovane Galeotto II Pico. Giovan Francesco Pico, che pure aveva approntato una difesa di 200 fanti e 200 cavalli, dovette lasciare la citt\u00e0.\nLa nascita dello zampone.\nLa tradizione culinaria modenese colloca l'invenzione dello zampone, tipico salume della zona, proprio durante questo assedio: gli abitanti di Mirandola furono costretti ad insaccare le carni suine utilizzando un involucro scavato in una zampa di maiale (che invece \u00e8 di solito uno scarto di lavorazione) al fine di conservare le carni pi\u00f9 a lungo, ed evitando cos\u00ec di cederle al nemico.\nAltri assedi.\nLa citt\u00e0-fortezza di Mirandola sub\u00ec numerosi assedi, tra cui quello del 1502, nel giugno 1511 e quello del 1551, anche quest'ultimo ad opera dell'esercito pontificio sotto il regno di papa Giulio III.\nL'assedio del 1704-1705 durante la guerra di successione spagnola decret\u00f2 la fine del Ducato della Mirandola dopo 400 anni di autonomia, mentre nell'assedio del 1735 la citt\u00e0 dovette arrendersi alle truppe spagnole nell'ambito della guerra di successione polacca.\nNell'assedio del 1742 Mirandola venne attaccata dall'esercito piemontese del Regno di Sardegna guidato da Carlo Emanuele III di Savoia insieme al generale austriaco alleato, conte Otto Ferdinand von Traun. Curiosamente, anche questo assedio ha uno stretto legame con la tradizione culinaria mirandolese: in quest'occasione infatti vennero inventati i tipici maccheroni al pettine."}
{"id": "670588", "revid": "123040668", "url": "https://it.wikipedia.org/wiki?curid=670588", "title": "Shakubuku", "text": "Lo Shakubuku, letteralmente \"spezzare e sottomettere\", nel buddhismo Nichiren, \u00e8 la prima azione di rispetto nei confronti degli esseri umani. Consiste nel parlare agli altri di come la pratica buddista ha avuto degli effetti positivi nella propria vita. \nIl termine significa confutare ed ha origine nella notte dei tempi, quando le scuole buddiste usavano confrontarsi attraverso dibattiti, al fine di dimostrare la correttezza degli insegnamenti seguiti.\nTale pratica \u00e8 finalizzata al \"reclutamento\" ed alla promozione della religione buddista, al fine di aumentare il numero di aderenti al credo.\nNon significa quindi 'tentare di convincere', bens\u00ec eventualmente 'dimostrare' la validit\u00e0 degli insegnamenti attraverso il dialogo e la propria esperienza di vita.\nShakubuku \u00e8 un immenso rispetto per la persona che abbiamo davanti, che dovremmo considerare un Budda prezioso e insostituibile per l'umanit\u00e0, non \u00abuno che non ha capito nulla, adesso te lo spiego io che pratico il Buddismo come funziona la vita...\u00bb.\n\u00c8 di questo rispetto che \u00e8 permeato lo shakubuku, questo apprezzamento a priori per chi abbiamo davanti, per i suoi tesori nascosti, che a volte nemmeno lui sa di possedere.\nNella Soka Gakkai.\nConsiste nello sforzo praticato dai fedeli della Soka Gakkai, di convincere della validit\u00e0 degli insegnamenti di Nichiren Daishonin e portarli ad abbracciare la fede nel buddismo di Nichiren.\nSecondo quanto spiegano i fedeli italiani della Soka Gakkai Italia, la pratica di Shakubuku non consiste nel convincere sconosciuti per fare proselitismo, ma \u00e8 una pratica di convincimento da utilizzare con interlocutori ben conosciuti, i quali vanno ascoltati per essere aiutati a superare i loro problemi, ed a loro vanno spiegati gli insegnamenti di Nichiren.\nUn'altra versione, in base ad alcune critiche rivolte alla SGI (Soka Gakkai Internazionale), \u00e8 quella del mero proselitismo in favore dell'ego di ciascun praticante. Pi\u00f9 si riesce a imprimere una propria scelta nell'individuo che ti sta vicino, pi\u00f9 meriti si ottengono dentro all'organizzazione. In realt\u00e0 lo scopo supremo dell'organizzazione \u00e8 in ogni caso quello di dare modo a pi\u00f9 persone possibili - mediante lo Shakubuku di coloro che gi\u00e0 praticano - di diventare individui felici, forti, indipendenti, in grado di decidere autonomamente, in grado di trasformare la propria oscurit\u00e0 fondamentale. Questo significa illuminarsi ad una vita gioiosa, vissuta con coraggio, in cui le sfide vengono affrontate con decisione e con forza, e vivendo tutte le situazioni, anche le pi\u00f9 difficili, con gratitudine. \nDal glossario de \"Il Nuovo Rinascimento\" (rivista ufficiale della Soka Gakkai Italia), Shakubuku significa: parlare agli altri del Buddismo di Nichiren Daishonin affinch\u00e9 possano sperimentare nella loro vita i benefici che derivano dalla pratica buddista. Metodo comunemente impiegato nell'Ultimo giorno della Legge fra le persone che hanno idee sbagliate riguardo al buddismo. Ovvero prima ancora era la pratica Shoju: propagare il buddismo guidando gradualmente altre persone agli insegnamenti buddisti senza confutare errati principi altrui.\nPer quanto questa sia la descrizione ufficiale del termine Shakubuku, va notato che la Soka Gakkai \u00e8 stata spesso oggetto di critiche, soprattutto nel periodo dal dopoguerra agli anni '70, per i suoi metodi di proselitismo \"aggressivi\"."}
{"id": "670591", "revid": "34392", "url": "https://it.wikipedia.org/wiki?curid=670591", "title": "Cavi", "text": ""}
{"id": "670592", "revid": "125260449", "url": "https://it.wikipedia.org/wiki?curid=670592", "title": "Panthera pardus fusca", "text": "Il leopardo indiano (\"Panthera pardus fusca\" ) \u00e8 una sottospecie di leopardo largamente diffusa nel subcontinente indiano. \u00c8 uno dei cinque grandi felini dell'India, insieme al leone asiatico, alla tigre del Bengala, al leopardo delle nevi e al leopardo nebuloso.\nNel 2008 la IUCN ha inserito il leopardo tra le specie \"Prossime alla minaccia\", sostenendo che \u00e8 ancora troppo presto per qualificarlo una specie \"Vulnerabile\", nonostante la distruzione e la frammentazione dell'habitat, il pressante bracconaggio per il commercio illegale in Asia di pelli e parti del corpo e la persecuzione a causa di situazioni di conflitto con l'uomo. Al di fuori delle aree protette sta iniziando a farsi sempre pi\u00f9 raro. Il trend della popolazione \u00e8 in diminuzione.\nDescrizione.\nNel 1794 Friedrich Albrecht Anton Meyer classific\u00f2 per la prima volta \"Felis fusca\", descrivendolo come un felino simile ad una pantera lungo circa 85,5\u00a0cm, con zampe robuste ed una lunga coda ben fatta, la testa grande quanto quella di una pantera, il muso largo, le orecchie corte, piccoli occhi grigio-giallastri e bulbi oculari grigi chiari; ad un primo esame l'esemplare che esamin\u00f2 sembrava nero, ma osservandolo pi\u00f9 da vicino si accorse che la pelliccia era marrone scura con macchie circolari di colore pi\u00f9 scuro e le parti inferiori di color rosso chiaro.\nOggi sappiamo che questa sottospecie di leopardo pu\u00f2 raggiungere il 1,30-1,40 m di lunghezza e nella femmina 1-1,20 (in pi\u00f9 90 cm di coda) e i 77 kg di peso nel maschio e i 34 kg nella femmina, e che la pelliccia maculata sopra descritta aiuta il felino a mimetizzarsi nella giungla e a non farlo notare da altri animali.\nDistribuzione e habitat.\nNel subcontinente indiano le barriere topografiche che hanno posto un freno alla dispersione di questa sottospecie sono il fiume Indo ad ovest e l'Himalaya a nord. Ad est il corso inferiore del Brahmaputra ed il delta del Gange costituiscono una barriera naturale alla distribuzione del leopardo indocinese. I leopardi indiani sono diffusi in tutta l'India, in Nepal, Bhutan, Bangladesh e in alcune aree del Pakistan. Vivono nelle foreste pluviali tropicali, nelle foreste decidue secche, nelle foreste temperate e nelle foreste di conifere del nord, fino ad un'altitudine di 2500 m, al confine con l'habitat del leopardo delle nevi. Non si spingono, per\u00f2, nelle foreste di mangrovie dei Sundarbans.\nBiologia.\nIn Nepal, nel Parco Nazionale di Bardia, i territori dei maschi di leopardo si estendono per circa 48\u00a0km\u00b2, mentre quelli delle femmine per circa 17\u00a0km\u00b2; i territori di queste ultime si restringono a soli 5\u20137\u00a0km\u00b2 nel periodo dell'allevamento dei piccoli.\nLa preda principale del leopardo indiano \u00e8 il cervo pomellato (circa il 60% della sua dieta \u00e8 composta da questo erbivoro), il restante 40% \u00e8 costituito da cinghiali crestati, antilopi cervicapra, cinghiali nani, entelli, cervi latranti e pavoni. Talvolta attacca prede pi\u00f9 grandi, come sambar e nilgau. Pu\u00f2 accadere inoltre che assalga anche esemplari giovani, anziani o cagionevoli di bufali indiani e gaur. Preda anche animali molto pi\u00f9 piccoli, come topi, scoiattoli, lucertole, uccelli, rane, pesci e insetti. Capita che rimanga coinvolto in combattimenti con grossi rettili come i pitoni e i coccodrilli; inoltre, pu\u00f2 uccidere carnivori pi\u00f9 piccoli, come gli sciacalli, le volpi, i gatti leopardo e i leopardi nebulosi, oltre che i cuccioli di leone, di tigre, di lupo e di orso. Infine, se non ci sono prede selvatiche a disposizione, possono accontentarsi di animali da allevamento (compresi cani e gatti randagi) o, in casi estremi, di uomini (come il leopardo di Rudraprayag).\nQuando caccia, il leopardo tende un agguato alla preda; si nasconde dietro alla vegetazione fitta e segue l'animale prescelto, fino a che non \u00e8 abbastanza vicino. A quel punto scatta velocemente sulla preda (pu\u00f2 raggiungere i 65 km/h) e, dopo un breve inseguimento (non \u00e8 molto resistente alla corsa), le balza addosso, la abbatte (pu\u00f2 atterrare prede fino a 10 volte pi\u00f9 grandi di lui) e la uccide con un veloce morso al collo che spezza la colonna cervicale della vittima, se \u00e8 piccola; se \u00e8 grande, invece, la morde alla gola, soffocandola e facendola morire di asfissia.\nDopo aver ucciso la preda, i leopardi indiani, la trascinano su un albero per metterla al sicuro dagli animali spazzini e l\u00ec la mangiano. Questo succede per\u00f2 solo dove il felino deve competere con la tigre, che \u00e8 pi\u00f9 forte e pu\u00f2 sottrargli la preda. Nelle zone dove le tigri sono assenti, il leopardo diventa il predatore apicale del suo habitat e perde l'abitudine di trasportare le prede sugli alberi, essendo gli altri predatori troppo deboli per potergliele sottrarre.\nL'accoppiamento inizia verso met\u00e0 marzo e dura due settimane, durante le quali la coppia copula molto frequentemente; finito il calore, i leopardi si lasciano e inizia per la femmina la gestazione, che dura circa 3 mesi, al termine della quale nascono da 1 a 3 piccoli, solitamente 2, che rimarranno con la madre per circa un anno.\nIn natura, i leopardi indiani vivono solitamente per 15-16 anni, ma in cattivit\u00e0 possono raggiungere anche i 25.\nMinacce.\nLa caccia illegale per alimentare il commercio di parti d'animali \u00e8 la pi\u00f9 grave minaccia immediata per il leopardo indiano. Oltre che dal bracconaggio, questa sottospecie \u00e8 minacciata anche dalla distruzione dell'habitat e dalla frammentazione di popolazioni un tempo collegate tra loro, dai conflitti di vario genere con gli uomini nei territori maggiormente urbanizzati e dalla competizione con altri predatori.\nBracconaggio.\nUna significativa minaccia immediata per la sopravvivenza dei leopardi selvatici \u00e8 il commercio illegale tra India, Nepal e Cina di pelli e di parti del corpo di esemplari abbattuti illegalmente. I governi di questi Paesi non sono riusciti a contrastare adeguatamente questa pratica ed ai crimini contro la natura viene riservata una priorit\u00e0 inferiore in termini di impegno politico e di investimenti. In queste aree sono presenti bande ben organizzate di bracconieri professionisti che si spostano da un luogo all'altro accampandosi in zone particolarmente vulnerabili. Le pelli vengono conciate alla meglio sul campo e vendute ai commercianti, che le spediscono in centri indiani specializzati nella concia per ulteriori trattamenti. I compratori scelgono le pelli dai commercianti o dai conciatori per poi contrabbandarle, attraverso una fitta rete organizzata, sui mercati al di fuori dell'India, soprattutto in Cina. L'elevato numero di pelli provenienti dall'India confiscate a Kathmandu ha confermato questa citt\u00e0 come punto chiave nello smercio verso il Tibet e la Cina.\n\u00c8 probabile che le pelli confiscate costituiscano solo una minima parte di quelle messe in commercio ed \u00e8 possibile che la maggioranza di esse riesca a raggiungere indisturbata i mercati. Finora sono state confiscate:\nNel maggio del 2010 la Societ\u00e0 indiana per la Protezione della Natura ha stimato che a partire dal 1994 sono stati uccisi in India almeno 3189 leopardi. Tanto per fare un esempio, per ogni pelle di tigre ne sono state confiscate sette di leopardo.\nConflitti con l'uomo.\nL'espansione dei terreni agricoli e l'intrusione di uomini e del loro bestiame nelle aree protette sono i principali fattori che hanno contribuito alla distruzione dell'habitat e alla diminuzione delle prede selvatiche. Di conseguenza i leopardi si avvicinano agli insediamenti umani, dove cercano di catturare cani, maiali e capre - animali domestici che costituiscono una parte importante della dieta degli esemplari che vivono alla periferia dei villaggi. In questo modo si vengono a creare situazioni di conflitto con gli uomini, notevolmente aumentate negli ultimi anni. Per evitare che attacchino il bestiame i leopardi vengono abbattuti a fucilate, avvelenati e catturati con trappole brutali. Viene per\u00f2 da porsi una domanda: chi sono, gli uomini o i leopardi, a penetrare nei territori altrui?\nIl Dipartimento indiano delle Foreste autorizza l'impiego di trappole solo nel caso in cui dei leopardi abbiano assalito degli esseri umani. Se la presenza di una moltitudine di persone impedisce al leopardo di fuggire, la folla deve essere allontanata affinch\u00e9 l'animale possa nuovamente trovare rifugio nella foresta.\nIl conflitto uomo-leopardo non svantaggia solo i grandi felini; a Mumbai, dove convivono 18 milioni di persone e 47 leopardi nell'adiacente parco nazionale di Sanjay Gandhi, gli attacchi dei predatori, a causa dell'espansione della citt\u00e0 nell'habitat degli animali e della competizione degli stessi per il piccolo spazio, sono in aumento: nel 2002, sono avvenuti 25 attacchi di leopardo, inserite in un triennio (2001-2003) in cui, su 50 aggressioni leopardine, 18 sono risultate fatali. Nel 2004, dodici persone sono state uccise dai leopardi, salite nel 2013 a 17. Nel 2011, nel 2015 e nel 2017, i decessi causati dai leopardi indiani a Mumbai sono stati 14 per anno, e nel 2019 12. Il 2020 ha registrato il record di attacchi fatali di leopardo agli esseri umani nella metropoli indiana nel XXI secolo: 23 persone sono state uccise. D'altro canto, i grandi felini svolgono anche una grande utilit\u00e0 all'uomo: la loro dieta, nelle periferie della citt\u00e0, \u00e8 composta al 40% da cani randagi, i quali spesso mordono le persone, trasmettendo la rabbia (solo a Mumbai, si calcola una media di circa 75.000 morsi all'anno, con pi\u00f9 di 420 persone morte a causa di cani rabbiosi negli ultimi vent'anni). La predazione dei leopardi sui cani riduce notevolmente sia le aggressioni, sia i casi di infezione. Nell'habitat naturale del parco nazionale di Sanjay Gandhi, i leopardi svolgono un fondamentale ruolo di superpredatori, non essendoci tigri ed essendo loro i predatori pi\u00f9 grandi.\nStatus in cattivit\u00e0.\nA differenza di altre sottospecie, il leopardo indiano non ha un breeding programm che gestisce la sottospecie nel circuito degli zoo europei. Di fatto in Europa il leopardo indiano \u00e8 presente solo allo zoo di Wuppertal in Germania. Il motivo per il quale il leopardo indiano \u00e8 rimasto escluso dal circuito dei breeding programm \u00e8 che su disposizione della WAZA si \u00e8 voluto dare precedenza a sottospecie maggiormente a rischio di estinzione come il leopardo dell'Amur o il leopardo persiano.\nCompetizione con altri predatori.\nI leopardi condividono il loro habitat con leoni asiatici, tigri del Bengala, orsi dal collare, orsi bruni himalayani e labiati, lupi, iene striate e cuon. Tutti questi animali possono uccidere piccoli di leopardo se ne hanno la possibilit\u00e0. Leoni, tigri e orsi sono perfino in grado di assalire esemplari adulti.\nI leopardi riescono a convivere con le tigri, ma non sono molto comuni nelle zone dove queste ultime sono particolarmente numerose. Il loro territorio, quindi, si trova schiacciato tra gli habitat primari delle tigri da un lato e le aree coltivate e i villaggi dall'altro.\nConservazione.\n\"Panthera pardus\" \u00e8 una specie inserita nell'Appendice I della CITES.\nNonostante India e Nepal aderiscano alla CITES, la loro legislazione nazionale non incarna lo spirito e i requisiti di tale convenzione. In tali Paesi sono infatti carenti risorse umane qualificate, strutture di base e reti efficaci per il controllo del bracconaggio e del commercio di fauna selvatica.\nIn India Frederick Walter Champion, dopo la prima guerra mondiale, \u00e8 stato uno tra i primi sostenitori della conservazione del leopardo, condannandone la caccia e riconoscendo il suo ruolo chiave all'interno dell'ecosistema. Anche Billy Arjan Singh, a partire dai primi anni '70, \u00e8 stato uno tra i pi\u00f9 grandi sostenitori della causa di questo felino."}
{"id": "670604", "revid": "729019", "url": "https://it.wikipedia.org/wiki?curid=670604", "title": "Assedio della Mirandola (1551)", "text": "Lassedio della cittadella della Mirandola avvenne nel 1551 (la cittadella era stata vittima di un precedente assedio nel 1510).\nLe mura di nuova concezione, disegnate per un uso rivoluzionario delle artiglierie, consentirono a poche centinaia di difensori di avere ragione di quattromila assedianti, uccidendone oltre 1.800. L'esito dell'assedio fu un trionfo di Ludovico II Pico, facendo guadagnare a Mirandola la fama di \"fortezza imprendibile\".\nContesto storico.\nNel 1545 papa Paolo III acquist\u00f2 per una considerevole somma di denaro e con l'approvazione dell'imperatore Carlo V i ducati di Parma e Piacenza in favore del figlio Pier Luigi Farnese, il quale fu ucciso nel 1547 nella congiura di Piacenza, ordita da Ferrante I Gonzaga, vice-reggente imperiale e suo acerrimo nemico. La contestuale morte di re Francesco I di Francia nello stesso anno priv\u00f2 il Papa di un potenziale alleato. Mentre Paolo III chiedeva in nome della Chiesa la restituzione del ducato di Parma e Piacenza, l'imperatore rifiut\u00f2 di arrendersi e consegnare Piacenza a Ottavio Farnese. Per il dispiacere, il papa mor\u00ec nel novembre 1549.\nNel 1550 il nuovo papa Giulio III aveva assegnato definitivamente il Ducato di Parma ad Ottavio Farnese. L'imperatore Carlo V, invece, non aveva voluto restituire ai Farnese la citt\u00e0 di Piacenza, ancora nelle mani di Ferrante I Gonzaga, governatore di Milano per conto dell'imperatore, e manteneva costantemente le sue mire su Parma. Ottavio Farnese strinse allora un'alleanza con il re Enrico II di Francia per la riconquista di Piacenza: venuto a conoscenza di questa alleanza, papa Giulio III dichiar\u00f2 il duca Ottavio reo di ribellione, spogliandolo del ducato di Parma.\nFerrante Gonzaga occup\u00f2 Brescello, preparandosi ad assediare Parma, ma Enrico II ordin\u00f2 al suo esercito di invadere il Piemonte: questa manovra costrinse il Gonzaga ad alleggerire la pressione sul Ducato di Parma (settembre 1551), facendo ricadere sul pontefice il peso maggiore della guerra. Nel frattempo, per escludere un'invasione francese della penisola, le truppe pontificie marciarono verso la pianura padana: nel luglio dello stesso 1551 Giulio III invi\u00f2 il nipote Gian Battista del Monte ad assediare la Mirandola, tenuta da un piccolo nucleo di francesi, comandati da Piero Strozzi; la morte del nipote del papa nel 1552 fece per\u00f2 fallire l'assedio.\nStoria.\nAncora alleata della Francia e per questo avversa a Roma, la cittadella fu di nuovo assediata da Giulio III nel mese di luglio del 1551. Temperamento opposto a quello del predecessore, il papa affianc\u00f2 a due abili generali, Camillo Orsini e Alessandro Vitelli, un nipote, Giovanni Battista del Monte, dimostratosi poi incapace sul terreno militare.\nNonostante l'alleanza di Carlo V, e quindi i mezzi imperiali, la rivalit\u00e0 tra i comandanti imped\u00ec ogni azione risolutiva per lunghi mesi. Sopraggiunto l'inverno, a differenza di quanto accadde nel primo assedio, i fossati non gelarono, mentre un pugno di cavalieri spericolati uscendo dalle mura impediva le comunicazioni ed i trasporti tra i quattro grandi forti costruiti dagli assedianti attorno alla cittadella.\nIn primavera le operazioni continuavano faticosamente in attesa che l'Imperatore inviasse dalla Germania un corpo di lanzichenecchi, ma in aprile, il giorno di Gioved\u00ec Santo, convinto che dalle porte della cittadella non vi sarebbero state incursioni, il nipote del papa si rec\u00f2 a caccia con pochi servi. Gli incursori mirandolesi lo sorpresero e lo uccisero.\nIl papa avrebbe scritto all'imperatore che, perduto il nipote, rinunciava all'impresa. La Francia, che contro Carlo V aveva finanziato le poderose fortificazioni, che avevano dimostrato, per la prima volta, che una cinta muraria di nuova concezione, difesa dall'artiglieria, consentiva a due-trecento uomini di sfidarne quattromila, trionf\u00f2. Tra i militari francesi sarebbe rimasta usuale l'espressione \"imprenable comme une Mirandole\", usata comunemente nella famosa scuola di guerra di Saint Cyr.\nNella cultura di massa.\nQuello del 1551 \u00e8 il secondo dei due assedi, quello di Giulio III, che ha costituito il tema del \"romanzo storico\" di Antonio Saltini, costruito sullo studio sui Farnese, la famiglia del predecessore di Giulio III (le cui ambizioni riaccendono, per Parma, la rivalit\u00e0 di Francia e Spagna, e coinvolgono nella guerra la Mirandola), e sulle cronache locali, soprattutto quella modenese di Tommasino Lancellotto, che fornisce ogni giorno, dai preparativi della guerra alla sua conclusione, le notizie sull'assedio."}
{"id": "670615", "revid": "2912", "url": "https://it.wikipedia.org/wiki?curid=670615", "title": "Charles Spencer Chaplin", "text": ""}
{"id": "670618", "revid": "1543377", "url": "https://it.wikipedia.org/wiki?curid=670618", "title": "Splenomegalia", "text": "Il termine splenomegalia indica aumento di volume della milza, che va oltre le normali dimensioni. La milza \u00e8 normalmente localizzata nel quadrante superiore sinistro dell'addome umano. Molto spesso la splenomegalia si associa ad una condizione nota come ipersplenismo. La splenomegalia in questo caso viene a costituire uno dei quattro segni cardine dell'ipersplenismo (gli altri tre segni sono: una diminuzione dei globuli rossi, dei globuli bianchi (leucopenia) o delle piastrine (piastrinopenia), in qualsiasi combinazione; una risposta proliferativa compensatoria nel midollo osseo; la risoluzione di questi sintomi con l'esecuzione di una splenectomia). La splenomegalia pu\u00f2 anche associarsi ad una iperattivit\u00e0, ovvero ad una iperfunzionalit\u00e0 della milza stessa, ma pu\u00f2 presentarsi anche in modo isolato, senza essere associata ad alcun sintomo.\nEziologia.\nLa splenomegalia pu\u00f2 essere osservata nel corso di numerosissime malattie. Le cause pi\u00f9 comuni di splenomegalia nei paesi sviluppati sono la mononucleosi infettiva, l'infiltrazione della milza da parte di cellule tumorali in corso di una leucemia o tumore ematologico, e l'ipertensione portale (di solito secondaria a malattie del fegato e sarcoidosi). La splenomegalia pu\u00f2 anche essere dovuta ad infezioni batteriche, come la sifilide oppure un'endocardite.\nDefinizione.\nIl sistema standard per classificare la splenomegalia in radiografia \u00e8:\nInoltre, per definire la splenomegalia viene utilizzato anche un taglio di altezza craniocaudale di 13 cm.\nLa splenomegalia si riferisce strettamente all'ampliamento della milza ed \u00e8 distinta dall'ipersplenismo, che connota la funzione iperattiva da una milza di qualsiasi dimensione. Splenomegalia e ipersplenismo non devono essere confusi. Ciascuno pu\u00f2 essere trovato separatamente, o possono coesistere. Clinicamente, se una milza \u00e8 palpabile (sentita tramite esame esterno), significa che \u00e8 allargata in quanto deve subire almeno un doppio allargamento per diventare palpabile. Tuttavia, la punta della milza pu\u00f2 essere palpabile in un neonato fino a tre mesi di et\u00e0.\nLe dimensioni della milza possono essere determinate in modo accurato con la semplice esecuzione di una ecografia addominale.\nClinica.\nUna splenomegalia pu\u00f2 essere valutata clinicamente attraverso la palpazione oppure attraverso la percussione. Quest'ultima pu\u00f2 essere eseguita nella cosiddetta area di Traube. I riscontri di una attenta percussione migliorano l'accuratezza della palpazione e la combinazione di percussione e palpazione ha dimostrato un'alta specificit\u00e0, pari a circa il 90%.\nLa sensibilit\u00e0 dei metodi \u00e8, sfortunatamente, molto inferiore, ed \u00e8 fortemente influenzata dal grado di splenomegalia e dalla magrezza del paziente.\nI sintomi manifestati dal paziente possono includere dolore addominale, dolore toracico, dolore toracico di tipo pleuritico (in particolare in concomitanza di ripienezza di stomaco, vescica o intestino, mal di schiena, senso di saziet\u00e0 precoce, oppure i sintomi propri dell'anemia (dovuti alla concomitante citopenia).\nI segni di splenomegalia possono includere una massa palpabile nel quadrante addominale superiore sinistro o sfregamento della milza. Pu\u00f2 essere rilevata all'esame fisico utilizzando il segno di Castell o identificando l'area di Traube.\nL'ecotomografia addominale pu\u00f2 essere utilizzata per confermare la diagnosi.\nIn pazienti in cui la probabilit\u00e0 di splenomegalia \u00e8 elevata, l'esame fisico non \u00e8 sufficientemente sensibile per rilevare il disturbo. In questi pazienti \u00e8 indicato ricorrere all'imaging addominale.\nTrattamento.\nPer i casi di splenomegalia severa il trattamento d'elezione \u00e8 chirurgico: il paziente viene sottoposto a splenectomia onde evitare rotture spontanee o provocate del viscere ed alleviare la dolenzia che talvolta pu\u00f2 affliggerlo.\nQuesto \u00e8 particolarmente vero se alla base della splenomegalia vi \u00e8 una situazione di ipersplenismo.\nAnche in questo caso una splenectomia \u00e8 indicata e corregger\u00e0 l'ipersplenismo stesso.\nTuttavia, la causa di fondo dell'ipersplenismo rimane e pertanto \u00e8 indicato eseguire un completo iter diagnostico che potr\u00e0 mettere in evidenza una leucemia, o linfoma oppure altri gravi disturbi.\nDi rilevante importanza clinica sar\u00e0 la maggiore suscettibilit\u00e0 del paziente splenectomizzato ad infezioni prevalentemente di Haemophilus influenzae, pneumococco, meningococco e parvovirus, che richiederanno gli opportuni presidi vaccinali oltre che un monitoraggio attento e capace per il resto della vita (soprattutto in caso di nuovi ricoveri da parte del paziente, che lo esporrebbero al rilevante rischio di infezione nosocomiale)."}
{"id": "670621", "revid": "77358", "url": "https://it.wikipedia.org/wiki?curid=670621", "title": "Foresta di Gir", "text": ""}
{"id": "670632", "revid": "1610933", "url": "https://it.wikipedia.org/wiki?curid=670632", "title": "Emione", "text": ""}
{"id": "670633", "revid": "45951", "url": "https://it.wikipedia.org/wiki?curid=670633", "title": "Gran Loggia d'Italia", "text": ""}
{"id": "670637", "revid": "77358", "url": "https://it.wikipedia.org/wiki?curid=670637", "title": "Sasan-Gir National park", "text": ""}
{"id": "670655", "revid": "17351", "url": "https://it.wikipedia.org/wiki?curid=670655", "title": "A-10 Thunderbolt", "text": ""}
{"id": "670662", "revid": "60395", "url": "https://it.wikipedia.org/wiki?curid=670662", "title": "Leucocoprinus birnbaumii", "text": ""}
{"id": "670665", "revid": "486946", "url": "https://it.wikipedia.org/wiki?curid=670665", "title": "Porno star", "text": ""}
{"id": "670666", "revid": "1776051", "url": "https://it.wikipedia.org/wiki?curid=670666", "title": "Stand by Your Man", "text": "Stand By Your Man \u00e8 un EP dei Mot\u00f6rhead e Wendy O. Williams registrato e uscito nel 1982 dall'etichetta Bronze Records.\nQuesta collaborazione tra la leggenda dell'hard rock Lemmy e la cantante e regina dello shock rock Wendy O. Williams \u00e8 avvenuta nello stesso modo del precedente \"St. Valentine's Day Massacre EP\"; le due band in questione, infatti, (Mot\u00f6rhead e Plasmatics), reinterpretano ciascuno le canzoni dell'altro. In questo caso i Plasmatics si cimentano con \"No Class\", mentre i Mot\u00f6rhead suonano \"Masterplan\".\nEntrambi duettano poi insieme la famosa canzone di Tammy Wynette dal titolo \"Stand By Your Man\".\nTutte e tre le canzoni sono state poi aggiunte nelle ri-edizioni del \"best of\" dei Mot\u00f6rhead, \"No Remorse\".\nQuesto \"sforzo comune\" convinse tuttavia il chitarrista \"Fast\" Eddie Clarke a dimettersi dalla band, venendo poi sostituito dall'ex-Thin Lizzy Brian Robertson."}
{"id": "670667", "revid": "767487", "url": "https://it.wikipedia.org/wiki?curid=670667", "title": "Aucasaurus garridoi", "text": "L'aucasauro (Aucasaurus garridoi) era un dinosauro carnivoro vissuto nel Cretaceo superiore (Santoniano, circa 85 milioni di anni fa) in Argentina.\nUn piccolo \"Carnotaurus\".\nQuesto animale sembra una sorta di versione pi\u00f9 piccola del \"Carnotaurus\", il grande carnivoro cornuto del Cretaceo superiore. Descritto per la prima volta nel 2002, l'aucasauro \u00e8 conosciuto grazie a uno scheletro completo, mancante solo della parte posteriore della coda. Contrariamente al suo stretto parente, \"Aucasaurus\" non aveva specializzazioni come le corna sopraorbitali anche se il cranio era alto e stretto come negli altri abelisauridi. Anche le braccia erano un po' pi\u00f9 lunghe, e le dimensioni erano decisamente inferiori rispetto a quelle di \"Carnotaurus\": la lunghezza si aggirava sui 4-5 metri, mentre l'altezza al bacino era di poco superiore al metro e il peso complessivo doveva essere di circa 750 chilogrammi. Ad oggi, Aucasaurus \u00e8 il pi\u00f9 piccolo abelisauride conosciuto.\nUn combattimento violento.\nLo scheletro di \"Aucasaurus\", rinvenuto in quello che sembra essere un antico lago poco profondo, \u00e8 il pi\u00f9 completo mai ritrovato per un abelisauride. Nei pressi dello scheletro sono state ritrovate vere e proprie nidiate di sauropodi titanosauri; probabilmente gli aucasauri scorrazzavano per le pianure in riva al lago tentando di ghermire i piccoli sauropodi. Il teschio dell'esemplare rinvenuto, inoltre, \u00e8 chiaramente danneggiato. Alcuni paleontologi, quindi, hanno ipotizzato che questo esemplare fosse stato coinvolto in una zuffa particolarmente violenta poco prima di morire. L'esemplare, inoltre, comprende anche impronte della pelle nella zona del bacino."}
{"id": "670668", "revid": "22356", "url": "https://it.wikipedia.org/wiki?curid=670668", "title": "Aucasaurus", "text": ""}
{"id": "670669", "revid": "320578", "url": "https://it.wikipedia.org/wiki?curid=670669", "title": "Ujong Kulong National Park", "text": ""}
{"id": "670670", "revid": "339392", "url": "https://it.wikipedia.org/wiki?curid=670670", "title": "Federazione impiegati operai metallurgici", "text": ""}
{"id": "670674", "revid": "1684799", "url": "https://it.wikipedia.org/wiki?curid=670674", "title": "Thunderbolt", "text": ""}
{"id": "670676", "revid": "767487", "url": "https://it.wikipedia.org/wiki?curid=670676", "title": "Un sorriso, uno schiaffo, un bacio in bocca", "text": "Un sorriso, uno schiaffo, un bacio in bocca \u00e8 un film antologico del 1976 diretto dal regista Mario Morra.\nPresenta spezzoni di film italiani prodotti dalla Titanus dal 1947 al 1962, commentati ironicamente dalla voce di Oreste Lionello e presentati da un giovane Renato Pozzetto, all'epoca \"star\" emergente.\nProduzione.\nL'idea \u00e8 del \"press agent\" Enrico Lucherini.\nFra i personaggi di cui vengono mostrati spezzoni, per lo pi\u00f9 di registro comico, musicale o sentimentale, sfilano tutti i grandi nomi del cinema italiano degli anni cinquanta e sessanta, da Tot\u00f2 a Renato Rascel e da Sophia Loren e Gina Lollobrigida a Virna Lisi, Claudia Cardinale, Ciccio Ingrassia e Franco Franchi.\nIn materiale d'archivio (in gergo \"footage\") appaiono anche in alcune sequenze le Peters Sisters, trio vocale in auge anche in Italia negli anni cinquanta e sessanta. La colonna sonora \u00e8 del maestro Lelio Luttazzi."}
{"id": "670679", "revid": "77358", "url": "https://it.wikipedia.org/wiki?curid=670679", "title": "Gir Forest National Park", "text": ""}
{"id": "670680", "revid": "1442080", "url": "https://it.wikipedia.org/wiki?curid=670680", "title": "Museo diocesano (Sarzana)", "text": "Il museo diocesano di Sarzana, in provincia di La Spezia, venne aperto al pubblico nel 2003 con l'obiettivo di conservare e valorizzare parte del patrimonio storico-artistico proveniente dalla Concattedrale di Santa Maria Assunta e da alcune chiese del territorio della bassa val di Magra, in quella che era l'antica diocesi di Luni, divenuta poi diocesi di Luni-Sarzana.\nStoria.\nIl museo ha sede nell'antico oratorio della Misericordia o \"dei Neri\", confraternita fondata il primo aprile 1578. L'edificio storico sorge su una struttura preesistente, forse un antico oratorio o una chiesa cimiteriale.\nL'oratorio fu soppresso alla fine dell'Ottocento ed utilizzato da cittadini laici con l'obbiettivo di continuare ad aiutare il prossimo. Alcuni di loro fondarono successivamente la Pubblica Assistenza \"Misericordia e Olmo\".\nL'ente assistenziale, che ancora oggi porta questo nome, nella seconda met\u00e0 del Novecento viene spostato in una nuova sede fuori dal centro storico di Sarzana. \nNei primi anni Duemila i locali dell'oratorio vengono ristrutturati e adeguati per ospitare le opere d'arte che costituiscono il patrimonio artistico del Museo Diocesano. \nAll'Ottocento risale anche la costruzione della casa del custode annessa all'oratorio, successivamente ristrutturata e inglobata anch'essa nell'attuale percorso museale.\nPercorso espositivo e opere.\nIl percorso espositivo del Museo Diocesano si articola in otto sale espositive.\nNavata.\nLa navata della chiesa costituisce la sala d'ingresso del museo. In essa sono conservate opere d'arte provenienti dal territorio diocesano, in particolare da alcune delle chiese della bassa Val di Magra. Tra queste, di singolare pregio:\nDa notare, inoltre, due opere collocate da sempre nell'Oratorio della Misericordia: \nSala Ternario o Sacrestia vecchia.\nQuesta sala, chiamata anche Sacrestia vecchia, \u00e8 dedicata al cardinale Filippo Calandrini (Sarzana, 1403 - Bagnoregio, 1476), fratellastro del papa Niccol\u00f2 V. Tra le opere conservate si ricordano il parato (XV secolo), in velluto e oro, di manifattura fiorentina, composto da una pianeta, una dalmatica ed una tunicella. Questo parato fu donato dall'alto prelato alla sua citt\u00e0 natale.\nPresbiterio.\nL'area corrispondente al presbiterio della chiesa conserva diverse opere di Domenico Fiasella, detto \u201cil Sarzana\u201d, il pi\u00f9 importante artista locale ed uno dei massimi esponenti della pittura ligure del XVII secolo. Le opere presenti nel Museo sono:\nSala del Preziosissimo Sangue.\nSecondo la tradizione, nel 782 una nave, proveniente dall'Oriente, approd\u00f2 nel porto di Luni recando preziose reliquie, tra cui un'ampolla con il \"Sangue di Ges\u00f9 Cristo\". Nella sala sono esposte opere che testimoniano il culto nel territorio diocesano per questa reliquia.\nSala delle Ardesie.\nIn questa sala sono custodite opere d'arte realizzate con l'ardesia. Di rilievo:\nSala degli armadi.\nL'allestimento della sala, anche chiamata Sacrestia nuova, \u00e8 ispirato all'arredo delle sacrestie. In essa si conserva la suppellettile liturgica databile dal XV al XIX secolo. Questi arredi sacri sono provenienti dalla Concattedrale di Santa Maria Assunta di Sarzana e dalla Chiesa di Santa Maria Maddalena di Castelnuovo Magra, tra i quali si ricorda:\nSala audiovisivi.\nUtilizzata occasionalmente anche come sala d'ingresso (per chi accede dalla zona della Cittadella), raccoglie testimonianze relative al territorio diocesano. Tra le opere esposte:\nSala degli argenti.\nNella sala si pu\u00f2 ammirare la collezione degli argenti, in particolare:"}
{"id": "670681", "revid": "125280797", "url": "https://it.wikipedia.org/wiki?curid=670681", "title": "Spencer Nelson", "text": "Era un'ala grande dotata di aggressivit\u00e0 e buon tiro.\nCarriera.\nDa giovane trascorre due anni in una missione religiosa. Nel 2002 gioca a basket nel college di Utah State, dove ha avuto modo di maturare diventando, dopo due anni il cardine della squadra.\nNel 2005 approda in Germania al GHP Bamberg, dove ha mostrato le sue doti in Eurolega. Dopo una stagione a Treviso, viene messo sotto contratto dalla Fortitudo Bologna nel luglio 2007.\nSpencer \u00e8 un membro della Chiesa Mormone, \u00e8 sposato con Julia e hanno 4 bambini."}
{"id": "670684", "revid": "1782831", "url": "https://it.wikipedia.org/wiki?curid=670684", "title": "L'atro antro", "text": "L'atro antro (\"The Grim Grotto\") \u00e8 l'undicesimo libro della serie \"Una serie di sfortunati eventi\", scritta da Lemony Snicket.\nDedica.\nL'autore dedica il libro a Beatrice, alla quale scrive:\nTrama.\nAll'inizio ritroviamo i fratelli Baudelaire dove li abbiamo lasciati nel libro \"La scivolosa scarpata\", ossia in balia del Torrente Teso aggrappati a un toboga. Giunti in prossimit\u00e0 della valle i ragazzi vedono mucchi di cenere e ritagli di giornale e comprendono che l'incendio da loro appiccato nel Carosello Caligari (\"Il carosello carnivoro\") si \u00e8 diffuso. Ad un tratto vengono raggiunti da un sommergibile e, non sapendo come salvarsi dall'impeto delle acque, decidono di bussare. Una voce all'interno chiede loro se sono amici o nemici, ma i ragazzi non sanno cosa rispondere poich\u00e9 non hanno la minima idea di chi stia parlando. Infine si dichiarano amici. La stessa voce chiede poi la parola d'ordine e gli orfani tentano con \"Qui il mondo \u00e8 quieto\" e vengono esortati ad entrare.\nAll'interno del sottomarino (il cui nome \u00e8 Queequeg) conoscono il Capitan Controsenso, un membro del V.F. ed amico dei loro genitori. Scoprono che l'equipaggio \u00e8 formato da Phil (il cui soprannome \u00e8 Cookie), un operaio della fabbrica \"Ciocco Fortunato\" (\"La sinistra segheria\") e Fiona, la figlia adottiva del capitano. Fiona \u00e8 una micologa, ossia una studiosa di funghi, e prova molta simpatia per Klaus Baudelaire. Il motto del capitano \u00e8 \"Colui che esita \u00e8 perduto\", ma Fiona lo ha cambiato in \"Colui o \"colei\" che esita \u00e8 perduto\".\nKlaus fa delle ricerche con il capitano per trovare la zuccheriera, che si trovava nella base sul Monte Manomorta e che \u00e8 stata gettata nel fiume. Intanto Violet Baudelaire tenta di aggiustare il telegrafo del Queequeg e comprende che il Conte Olaf ha creato dei disturbi alle comunicazioni e che \u00e8 per questo motivo che il Signor Poe, non ha ricevuto il loro messaggio. Sunny Baudelaire invece da una mano a Phil in cucina, lavorando come cuoca e scopre che Cookie ha portato con s\u00e9 numerose barrette di gomma da masticare.\nKlaus scopre, esaminando le tavole sulla marea, che la zuccheriera \u00e8 situata probabilmente nei pressi dell'Acquario Anwhistle, in un luogo rappresentato sulle carte con un ovale e marcato con le iniziali A.A.. Il capitano spiega loro che l'acquario fu fondato dal fratellastro della zia Josephine, Gregor.\nA questo punto i ragazzi notano una figura sul sonar: un enorme sommergibile dalla forma di polpo si avvicina al Queeqeg ed i ragazzi scoprono che si tratta di Olaf. L'uomo per\u00f2 non li vede ed \u00e8 costretto alla fuga dalla venuta di qualcos'altro che i ragazzi notano sul radar e che forse \u00e8 un altro sottomarino.\nKlaus allora afferma di avere scoperto il significato del disegno ovale dicendo che probabilmente si tratta di una grotta e Fiona scopre che A.A. \u00e8 il nome della caverna e vuol dire \"Atro Antro della Gorgone\". I ragazzi decidono di recarsi nell'antro, ma devono fare attenzione ad un fungo letale che si trova al suo interno chiamato \"Mycelium Medusoide\".\nPer compiere la spedizione indossano delle uniformi del Queeqeg, che hanno come emblema il volto di Herman Melville, tranne Sunny che si rifugia in un casco da palombaro.\nGiunti nella grotta iniziano a cercare la zuccheriera, ma trovano numerosi oggetti tra i quali un libro di poesia ed un barattolo di wasabi, ma non la zuccheriera. Inoltre Klaus scopre l'esistenza di un codice dei V.F. chiamato \"Versi Fluttuanti\", che consiste nel cambiare le parole di una poesia con altre errate: le parole giuste sono il messaggio. Sfortunatamente Sunny viene infettata dal fungo letale, ma i ragazzi non se ne accorgono se non quando raggiungono nuovamente il sommergibile e scoprono che Phil ed il comandante sono spariti. I ragazzi cercano i membri dell'equipaggio ovunque senza trovarli e non comprendono se sono andati via di loro spontanea volont\u00e0 o meno. Al posto dei due trovano due palloncini rossi con scritto V.F.\nViolet vorrebbe far uscire Sunny dal casco di palombaro, ma Fiona non vuole perch\u00e9 verrebbero infettati anche loro e ordina ai fratelli di ripartire mentre lei di cerca una cura sul suo libro dei funghi (chiamato \"Minuzie Micologiche\").\nIl libro di Fiona afferma: \u00abCos\u00ec letale la sua spora che puoi morire nel giro di un'ora\u00bb. I ragazzi sono dunque costretti a cercare un antidoto il pi\u00f9 presto possibile, ma sono ostacolati dalla venuta di Olaf nel suo sommergibile-polipo.\nVengono abbordati e costretti a salire sul sottomarino. Qui scoprono che i boy-scout delle nevi rapiti nel libro \"La scivolosa scarpata\" sono stati impiegati come vogatori. Incontrano Carmelita Ghette, vestita come principessa-ballerina-veterinaria del tip-tap, e scoprono che il sommergibile ha il suo nome. Insieme a lei e ad Olaf c'\u00e8 Esm\u00e8 Squalor vestita da piovra.\nI ragazzi chiedono al conte di liberarli per poter salvare Sunny proponendo in cambio di rivelargli dove si trova la zuccheriera (anche se in realt\u00e0 neppure loro lo sanno). Olaf non accetta affermando di poter conoscere tutto ci\u00f2 che vuole facendoli torturare dall'uomo con gli uncini, ma quando raggiungono il loro torturatore scoprono che si tratta del fratello di Fiona, Fernald Controsenso. Gli orfani lo supplicano di aiutarli, ma infine \u00e8 Fiona a convincerlo.\nI ragazzi tentano cos\u00ec di fuggire mentre Carmelita fa uno spettacolo all'equipaggio, ma Fiona e Fernald vengono scoperti da Carmelita (intenta a cantare per l'equipaggio). Per dare la possibilit\u00e0 ai Baudelaire di fuggire Fernald distrae i presenti affermando che Fiona vuole unirsi alla troupe di Olaf.\nGli orfani, ritrovatisi nel Queequeg trovano l'antidoto per Sunny: il wasabi. Sunny viene dunque curata.\nScoprono che il telegrafo funziona di nuovo e giunge un messaggio scritto da Quigley con due poesie. La prima poesia (di Lewis Caroll) dice:\nLa seconda poesia (di Thomas Stearns Eliot):\nAnalizzando le due poesie scoprono che la prima nell'ultimo verso afferma:\nIniziano inoltre a leggere la seconda poesia originale, ma vengono interrotti dal conte Olaf, che ha scoperto la loro fuga. Klaus chiede al Conte cosa \u00e8 successo a Fiona, ma quest'ultimo afferma che non si devono preoccupare per lei poich\u00e9 ormai \u00e8 parte della troupe. I ragazzi scoprono con orrore che Fiona \u00e8 davvero diventata un'aiutante di Olaf osservando la sua tuta: infatti non c'\u00e8 il ritratto di Melville, ma quello di Edgar Albert Guest (presente su tutte le uniformi del sommergibile-polipo). Fiona rimane dunque con il Conte ed il fratello, ma i ragazzi chiedono il suo aiuto per fuggire offrendole in cambio il casco con il rarissimo e pericolosissimo fungo. Olaf vorrebbe indossare il casco, ma la ragazza lo avverte appena in tempo del pericolo che corre.\nAd un tratto sullo schermo del sonar appare nuovamente la strana figura ed Olaf \u00e8 costretto alla fuga, mentre i ragazzi sono liberati da Fiona, che prima di andarsene con la troupe bacia Klaus.\nGiunti presso la Spiaggia Salmastra gli orfani terminano la lettura della seconda poesia, scoprendo che un taxi li sta aspettando. Raggiunti dal signor Poe, fuggono entrando nel taxi, dove fanno la conoscenza di Kit Snicket, sorella di Jacques Snicket."}
{"id": "670687", "revid": "438678", "url": "https://it.wikipedia.org/wiki?curid=670687", "title": "Lo schermo a tre punte", "text": "Lo schermo a tre punte \u00e8 un film documentario realizzato nel 1994, diretto dal regista Giuseppe Tornatore.\nTrama.\nSi tratta di uno \"sguardo\" della Sicilia con gli occhi del regista bagherese (che ha firmato anche la sceneggiatura) attraverso pi\u00f9 di 500 brani tratti da oltre cento film girati o ambientati nell'isola, e cofinanziato dalla Regione Siciliana. Un'antologia filmica sulla storia della Sicilia divisa in 14 capitoli.\nPer ragioni di diritti, mancano le immagini de \"Il Gattopardo\" di Luchino Visconti. Successivamente l'edizione senza le immagini de Il Gattopardo fu vista da Martin Scorsese che si meravigli\u00f2 del fatto che mancassero immagini dell'importante film di Visconti e convinse il produttore Lombardo a concedere i diritti a Tornatore per aggiungere le sequenze che ritenesse opportune."}
{"id": "670689", "revid": "125062899", "url": "https://it.wikipedia.org/wiki?curid=670689", "title": "Zio Paperone e il figlio del sole", "text": "Zio Paperone e il figlio del sole \u00e8 la prima storia a fumetti di Don Rosa realizzata per la Walt Disney Company.\nVenne pubblicata per la prima volta negli Stati Uniti sul numero 219 di \"Uncle $crooge\" del 7 aprile 1987. In Italia venne pubblicata per la prima volta sul numero 92 di \"Zio Paperone\" del maggio 1997.\nTrama.\nNella storia Cuordipietra Famedoro sfida per l'ennesima volta Paperone: questa volta i due paperi dovranno trovare l'oro perduto dell'Impero inca, custodito nel tempio nascosto di Manco C\u00e1pac dai tempi dell'invasione di Francisco Pizarro. Paperone (grazie a Qui, Quo e Qua) avr\u00e0 indizi necessari per trovare il tesoro anche se incontrer\u00e0 degli ostacoli lungo il suo cammino; riuscir\u00e0 ad impossessarsi del tesoro costruendo ai nativi peruviani un impianto di pompaggio per irrigare i campi e per un pesos: infatti, durante una rissa, Cuordipietra e Paperone fanno saltare la cima della montagna ed il tempio dove si trovava il tesoro, facendolo finire in un lago che poi Paperone comprer\u00e0 insieme al tesoro, vincendo la sfida.\nRealizzazione.\nNel 1986 Don Rosa acquist\u00f2 presso una fumetteria il numero 249 del fumetto \"Donald Duck\", edito dalla Gladstone, nel quale era contenuta una storia scritta e disegnata da Marty Greim, appassionato di fumetti e disegnatore esordiente. Rosa contatt\u00f2 subito il suo amico e caporedattore della Gladstone, Byron Erickson, ed ottenne da lui il permesso di realizzare una storia a fumetti con protagonista Zio Paperone\nPer la sceneggiatura della storia, Rosa recuper\u00f2 quella di \"Lost in [an Alternative Section of] the Andes\", storia da lui scritta e disegnata quando era adolescente e pubblicata sul giornale scolastico \"The Pertwillaby Papers\". Naturalmente per l'occasione l'autore sostitu\u00ec tutti i personaggi in carne ed ossa con i personaggi Disney.\nRosa impieg\u00f2 circa sei mesi per completare la storia. Motivo di tale tempo fu il fatto che egli disegnava solamente per due giorni alla settimana perch\u00e9 in contemporanea lavorava per l'impresa di costruzioni di famiglia.\nScena tagliata.\nInizialmente Don Rosa aveva pensato di introdurre una sequenza nella quale Cuoripietra raccontava a Paperino e ai nipotini di come era stato umiliato da Paperone durante la corsa all'oro nel Transvaal del 1887.\nTale scena venne eliminata in fase di realizzazione, ma Rosa si ispirer\u00e0 ad essa per raccontare del primo incontro tra Paperone e Cuordipietra nella storia \"Il terrore del Transvaal\" della saga di Paperon de' Paperoni.\nRiconoscimenti.\nNel 1987 la storia ottenne una nomination ai Premi Harvey come miglior storia a fumetti dell'anno.\nCitazioni.\nCitazioni barksiane.\nNella storia sono presenti numerosi riferimenti ad alcune storie realizzate da Carl Barks.\nTra i tesori esposti da Zio Paperone sono infatti presenti: le uova quadre (\"Paperino e il mistero degli Incas\"), il rubino striato (\"Zio Paperone snob di societ\u00e0\"), i lingotti d'oro dell'Olandese Volante (\"Zio Paperone e il vascello fantasma\"), la corona di Gengis Khan (\"Zio Paperone e la corona perduta di Gengis Khan\"), il quarto di dollaro del 1916 (\"Zio Paperone pesca lo skirillione\"), il Vello d'oro (\"Zio Paperone e il vello d'oro\"), il tesoro di Aladino (\"Zio Paperone e il tappeto volante\"), il tesoro di re Minosse (\"Zio Paperone e la pietra filosofale\"), il tesoro del Duca Quaquarone de' Paperoni (\"Paperino e il segreto del vecchio castello\"), la pepita uovo d'anatra (\"Zio Paperone e la Stella del Polo\"), le perle della nave Kuku Maru (\"Zio Paperone e i salmoni da trasporto\"), la pietra filosofale (\"Zio Paperone e la pietra filosofale\"), il trofeo dei Terrini (\"Zio Paperone e i terremotari\"), i resti delle miniere Inca (\"Zio Paperone e l'oro di Pizzarro\"), la corona dei Maya (\"Zio Paperone e la corona dei Maya\") e la sabbia delle miniere di Re Salomone (\"Zio Paperone e le miniere di re Salomone\").\nIn una scena Paperino cita il torneo monetario svoltosi tra Paperone e Cuordipietra nella storia \"Zio Paperone e il torneo monetario\".\nIn un'altra scena un nativo peruviano dice a Paperino \u00abSaludos, Senores! Cercate ancora le uova quadre?\u00bb. Questo \u00e8 un riferimento alla storia \"Paperino e il mistero degli Incas\", nella quale Paperino chiedeva un'informazione sulle uova quadre proprio a quel nativo.\nCitazioni cinematografiche.\nLa sequenza dove Cuordipietra rintraccia un tesoro usando un disco dorato che riflette la luce del sole su un muro proviene dal film \"Il segreto degli Incas\" con Charlton Heston.\nD.U.C.K..\nPer l'occasione, Don Rosa invent\u00f2 la sigla \"\", acronimo di \"Dedicated to Uncle Carl by Keno\", e la inser\u00ec nell'ultima vignetta della storia. L'editore decise di cancellarlo pensando che fosse una firma. In quel tempo, infatti, era vietato apporre la propria firma nelle storie realizzate."}
{"id": "670695", "revid": "47767", "url": "https://it.wikipedia.org/wiki?curid=670695", "title": "Psathyrella foenisecii", "text": ""}
{"id": "670696", "revid": "47767", "url": "https://it.wikipedia.org/wiki?curid=670696", "title": "Psilocybe foenisecii", "text": ""}
{"id": "670699", "revid": "1566286", "url": "https://it.wikipedia.org/wiki?curid=670699", "title": "Lallo Gori", "text": "Biografia.\nInizi\u00f2 come autore di canzoni, la pi\u00f9 conosciuta delle quali \u00e8 \"Uomo solo\", scritta insieme a Leo Chiosso ed incisa nel 1959 da Arturo Testa e Gino Latilla, pianista nell'orchestra di Cinico Angelini negli anni cinquanta.\nHa composto le colonne sonore di 88 film. Tra di essi, molti erano del filone comico di Franco e Ciccio, altri del filone spaghetti western e della commedia erotica all'italiana.\nMuore il 1\u00ba dicembre 1982 a soli 55 anni."}
{"id": "670700", "revid": "125242112", "url": "https://it.wikipedia.org/wiki?curid=670700", "title": "Terry Date", "text": "Specializzato in musica rock e in particolare heavy metal, ha prodotto molti album di gruppi come Deftones, White Zombie, Soundgarden, Pantera e Limp Bizkit."}
{"id": "670705", "revid": "116348299", "url": "https://it.wikipedia.org/wiki?curid=670705", "title": "Hariprasad Chaurasia", "text": "Viene considerato un virtuoso del flauto bansuri.\nBiografia.\nNasce ad Allahabad, in India, il 1\u00ba luglio 1938, da una famiglia di non musicisti. Il padre, lottatore di \"wrestling\", voleva fargli intraprendere la sua stessa carriera e andava in collera per il fatto che il figlio fosse interessato alla musica. Cos\u00ec Hariprasad inizi\u00f2 a studiare di nascosto il flauto \"bansuri\", da cui era rimasto folgorato dopo aver ascoltato alla radio il maestro Bholanath, noto flautista di Varanasi.\nInizia a lavorare come compositore ed esecutore all'et\u00e0 di circa venti anni, sia per la radio (alla \"All India Radio\") sia per il cinema. Ma \u00e8 dall'incontro con Annapurna Devi che lo stile e la sostanza della musica di Chaurasia subiscono una reale svolta. Attraverso lo sviluppo delle possibilit\u00e0 espressive del flauto \"bansuri\", riuscir\u00e0 da quel momento a definire il proprio stile, fatto di una combinazione di innovazione e tradizione.\nPer Hariprasad il flauto \"bansuri\" \u00e8 il simbolo della cosiddetta \"chiamata spirituale e suono del divino amore\". Il flauto \"bansuri\" infatti era considerato nella tradizione \"ind\u00f9\" uno strumento mistico, usato dal dio Krishna per addomesticare gli animali e sedurre gli uomini.\nChaurasia insegna in un suo \"gurukul\" (scuola di musica) nei sobborghi di Bombay e dirige il \"World Music Department\" al \"Rotterdam Music Conservatory\". Ha raggiunto lo \"status\" di \"Pandit\" (maestro riconosciuto), titolo che viene assegnato a persone di elevato livello culturale. La discografia di Chaurasia \u00e8 vasta ed egli \u00e8 attualmente considerato uno dei maggiori rappresentanti della musica classica indiana, con un livello di popolarit\u00e0 paragonabile a quello di Bismillah Khan e Ravi Shankar."}
{"id": "670710", "revid": "254401", "url": "https://it.wikipedia.org/wiki?curid=670710", "title": "Funicul\u00ec funicul\u00e0", "text": "Funicul\u00ec funicul\u00e0 \u00e8 una canzone napoletana scritta nel 1880 dal giornalista Giuseppe Turco e musicata da Luigi Denza. Il testo fu ispirato dall'inaugurazione della prima funicolare del Vesuvio, costruita nel 1879, per raggiungere la cima del Vesuvio.\nLa canzone \u00e8 stata cantata per la prima volta nella Reggia di Quisisana a Castellammare di Stabia. Fu presentata da Turco e Denza alla festa di Piedigrotta, durante lo stesso anno e divenne immensamente popolare in Italia e all'estero. Il brano descrive quindi ai napoletani e soprattutto ai turisti i vantaggi offerti dal nuovo mezzo di trasporto, che permette di salire senza fatica, ammirando il panorama.\nA inizio 1900 ne venne composta dallo stesso Denza una versione in italiano \"nazionale\" con un testo tuttavia caratterizzato da adattamento molto libero (\"Stasera, Nina mia, io son montato, te lo dir\u00f2?\").\nIn breve tempo la melodia divenne celebre in tutto il mondo, consentendo all'editore Ricordi di venderne un milione di copie in un solo anno. Nel corso degli anni venne interpretata anche da grandi tenori, quali Mario Lanza, Luciano Pavarotti, Beniamino Gigli, Karel Gott, Muslim Magomaev e molti altri, e venne resa anche in forma orchestrale da Nikolaj Rimskij-Korsakov con il titolo \"Canzone napoletana\" (op. 63 - 1907).\nLa canzone \u00e8 incorporata nel movimento finale del poema sinfonico \"Dall'Italia\" di Richard Strauss, ispirato dal viaggio in Italia compiuto dal compositore durante l'estate dello stesso anno, e nella rapsodia \"Italia\" di Alfredo Casella.\nNel film \"No grazie, il caff\u00e8 mi rende nervoso\", \u00e8 la canzone che fa da sottofondo ogni qualvolta entra in azione il killer. La canzone \u00e8 interpretata anche da Massimo Ranieri.\nNel Classico Disney Bongo e i tre avventurieri, una variante della canzone viene interpretata da Pippo e Paperino in attesa dell'arrivo di Topolino con la cena.\nNel film \"Shine\" viene suonata durante un matrimonio dall'attore Geoffrey Rush che interpreta il ruolo del pianista australiano David Helfgott.\nNel film \"I due colonnelli\" con Tot\u00f2 e Walter Pidgeon i protagonisti ubriachi cantano insieme la canzone.\nNel 2012 \u00e8 inserita nella colonna sonora del film \"Benvenuti al Nord\" di Luca Miniero, nella storica versione del cantante Bruno Venturini.\nNel 2018, \u00e8 stata interpretata dal Piccolo Coro dell'Antoniano, al 61\u00ba Zecchino D'oro.\nTesto (in napoletano).\n&lt;poem&gt;\nAiss\u00e9ra, oje Nannin\u00e9, me ne sagliette,\ntu saje add\u00f3, tu saje add\u00f3\nAdd\u00f3 'stu core 'ngrato cchi\u00f9 dispietto\nfarme nun p\u00f2! (Farme nun p\u00f2)\nAdd\u00f3 lu fuoco coce, ma si fuje\nte lassa sta! (Te lassa sta!)\nE nun te corre appriesso, nun te struje\nsulo a guard\u00e0 (sulo a guard\u00e0).\nJamme, jamme 'ncoppa, jamme j\u00e0,\nJamme, jamme 'ncoppa, jamme j\u00e0,\nfunicul\u00ec, funicul\u00e0!\nfunicul\u00ec, funicul\u00e0!\n'ncoppa, jamme j\u00e0,\nfunicul\u00ec, funicul\u00e0!\nN\u00e9, jamme da la terra a la muntagna!\nNu passo nc'\u00e8! Nu passo nc'\u00e8!\nSe vede Francia, Proceta e la Spagna...\nIo veco a tte! Io veco a tte!\nTirato co la fune, ditto 'nfatto,\n'ncielo se va, 'ncielo se va.\nSe va comm' 'a lu viento a l'intrasatto,\ngu\u00e8, saglie, s\u00e0!\nJamme, jamme 'ncoppa, jamme j\u00e0,\nJamme, jamme 'ncoppa, jamme j\u00e0,\nfunicul\u00ec, funicul\u00e0!\nfunicul\u00ec, funicul\u00e0!\n'ncoppa, jamme j\u00e0,\nfunicul\u00ec, funicul\u00e0!\nSe n'\u00e8 sagliuta, oje n\u00e9, se n'\u00e8 sagliuta,\nla capa gi\u00e0! (La capa gi\u00e0!)\n\u00c8 gghiuta, po' \u00e8 turnata, po' \u00e8 venuta,\nsta sempe cc\u00e0! (Sta sempe cc\u00e0!)\nLa capa vota, vota, attuorno, attuorno,\nattuorno a tte! Attuorno a tte!\nStu core canta sempe 'nt'o taluorno:\nSpusamme, oje n\u00e9! Spusamme, oje n\u00e9!\nJamme, jamme 'ncoppa, jamme j\u00e0,\nJamme, jamme 'ncoppa, jamme j\u00e0,\nfunicul\u00ec, funicul\u00e0!\nfunicul\u00ec, funicul\u00e0!\n'ncoppa, jamme j\u00e0,\nfunicul\u00ec, funicul\u00e0!\n&lt;/poem&gt;"}
{"id": "670711", "revid": "6923", "url": "https://it.wikipedia.org/wiki?curid=670711", "title": "Sar\u00f2 Franco", "text": "Sar\u00f2 Franco \u00e8 l'unico 33 giri inciso da Franco Franchi senza Ciccio Ingrassia, pubblicato nel 1978.\nFu finanziato dalla RCA Italiana, prendendo spunto dalle canzoni che l'artista interpretava nel programma televisivo \"Buonasera con... Franco Franchi\" trasmesso dalla Rai."}
{"id": "670714", "revid": "767487", "url": "https://it.wikipedia.org/wiki?curid=670714", "title": "Dopo il lungo inverno", "text": "Dopo il lungo inverno \u00e8 il nono album dei Modena City Ramblers (l'ottavo in studio), uscito il 3 novembre 2006. Contiene 16 brani inediti e segna il ritorno dei Modena City Ramblers sul mercato discografico a un anno dall'abbandono del loro storico cantante solista \"Cisco\" Bellotti e a dieci mesi dall'entrata nella band delle nuove voci Davide \"Dudu\" Morandi e Elisabetta \"Betty\" Vezzani. Il disco, come il precedente, \"Appunti partigiani\", \u00e8 pubblicato dall'etichetta Mescal (anche management della band) e ha distribuzione nazionale Universal.\nIl disco.\nIl titolo metaforicamente evoca l'idea di una nuova stagione, di un nuovo ciclo che si preannuncia. Dalla copertina realizzata, passando per i sedici brani inclusi e fino ai tre frammenti che ne costituiscono il momento iniziale, centrale e finale, tutto il disco risulta permeato da questa forte suggestione, che muovendo dagli evidenti rimandi alla cultura contadina, dipinge un multiforme quadro di \u201crinascita\": personale, politica, ideale, quasi come se l'attualit\u00e0 che ha segnato la storia d'Italia e del mondo globalizzato nel 2006 venisse a intrecciarsi con le vicende private della band e con i sogni, le scelte di vita e le aspirazioni dei suoi singoli componenti.\nIn un'epoca di musica sempre pi\u00f9 \"consumata\" in modo frammentario, superficiale e veloce, i Ramblers realizzano un disco lungo, studiato, ponderato, eclettico e meticcio che costituisce innanzitutto una risposta \"politica\" a una scena discografica e a una cultura monodimensionale che impone, o vorrebbe imporre, un suono e una canzone, sempre la stessa rassicurante nenia per palati addomesticati. Un disco che vuole per questo essere un grande ponte tra la band e il suo pubblico, che ne ha decretato la popolarit\u00e0 e il successo proprio perch\u00e9 nei Ramblers vede dei compagni che nella musica cercano le stesse semplici, ma meravigliosamente grandi, cose: la condivisione, il divertimento, la passione, la militanza, la gioia e l'affermazione di valori etici e politici.\nDal punto di vista sonoro, gli stili e le ispirazioni si rincorrono lungo il disco, con evidenti rimandi alle musiche pi\u00f9 amate dai Ramblers, il folk europeo, celtico e balcanico, i ritmi latini, sudafricani e mediorientali, il rock e la musica d'autore, mentre per i testi la tradizionale sensibilit\u00e0 \"folk\", rivolta all'attualit\u00e0 politica e sociale e alle esperienze di viaggio della band, si impreziosisce di spunti \"intimistici\" e poetici, andando a creare un composito quadro musicale che riafferma l'identit\u00e0 poliedrica della band emiliana. Un'identit\u00e0 che \u00e8 ormai da anni un tratto distintivo e originale e che definisce il \"suono MCR\".\nLa ricchezza espressiva acquista nuova forza grazie alle possibilit\u00e0 date dalle sfumature particolari e diverse delle voci di Betty e Dudu, unite alla maturit\u00e0 e alla duttilit\u00e0 strumentale del nucleo storico della band: \"Kaba\" Cavazzuti, Franco D'Aniello, Massimo Ghiacci, \"Fry\" Moneti e Roberto Zeno, affiancati dal 2003 da Luca \"Gaby\" Giacometti.\nContributi al disco.\nRegistrato tra la primavera e l'estate del 2006 presso l'abituale base dello Studio Esagono di Rubiera, nella campagna di Reggio Emilia, il disco si avvale della geniale e accurata produzione del famoso produttore inglese Peter Walsh (Simple Minds, Peter Gabriel, Afro Celt Sound System, Pulp, Scott Walker tra le sue collaborazioni), con il quale i Ramblers hanno anche arrangiato le canzoni, tutte composte dalla band e che i Ramblers avevano conosciuto all'Esagono durante le registrazioni di \"Onda\" dei Fiamma Fumana.\nAlle registrazioni hanno partecipato vari ospiti di prestigio: il famoso componente dei The Pogues Terry Woods (uno dei \"padri fondatori\" del nuovo folk irlandese, gi\u00e0 membro degli Sweeney's Men e Steeleye Span), la brass band macedone Original Kocani Orkestar, capitanata dal virtuoso della tromba \"King\" Naat Veliov, Luca \"Rudeman\" Lombardo, rapper bolognese-catalano gi\u00e0 con Radio Bemba e La Kinky Beat, Massimiliano Fabianelli, fisarmonicista con i Ramblers in tour l'anno precedente, il quartetto d'archi reggiano Koin\u00e9 di cui fa parte una vecchia conoscenza dei Ramblers: Filippo Chieli, il trio di fiati Giardina/Bolognesi/Castagnetti, gli amici di vecchia data Lucia Tar\u00ec ed Enzo Ciliberti, rispettivamente cantante e armonicista, il coro delle voci bianche del Teatro Comunale di Modena.\nLa copertina, realizzata da Paolo De Francesco, storico collaboratore grafico della band, viene proposta in quattro edizioni alternative che si differenziano per il colore dell'albero raffigurato (che rimanda alle quattro stagioni), nonch\u00e9 una limited edition messa in commercio solo attraverso internet e il merchandising MCR."}
{"id": "670717", "revid": "256896", "url": "https://it.wikipedia.org/wiki?curid=670717", "title": "Accademia Franz Liszt", "text": ""}
{"id": "670721", "revid": "1632387", "url": "https://it.wikipedia.org/wiki?curid=670721", "title": "Snake Bite Love (Mot\u00f6rhead)", "text": "Snake Bite Love \u00e8 il quattordicesimo album dei Mot\u00f6rhead, uscito nel 1998 per la CMC.\nIl disco.\nL'album si dimostra migliore del precedente e, da alcuni, \u00e8 considerato uno dei pi\u00f9 bei lavori della band di tutto il decennio.\nTra le canzoni degne di nota, soprattutto le tracce iniziali come \"Love For Sale\" (eseguita anche per il live dell'anno successivo \"Everything Louder Than Everyone Else\"); \"Dogs of War\", con un ritornello che fa venire in mente la classica \"Deaf Forever\"; l'omonima \"Snake Bite Love, Assassin\" e \"Better Off Dead\", ultima canzone dell'album.\nTracce.\nTutte le tracce (eccetto dove segnato) sono scritte da Phil Campbell, Lemmy Kilmister e Mikkey Dee."}
{"id": "670724", "revid": "125685425", "url": "https://it.wikipedia.org/wiki?curid=670724", "title": "Hit parade", "text": "L'hit parade \u00e8 la classifica musicale degli album discografici, dei singoli, dei film o dei libri pi\u00f9 venduti, in un territorio e in un periodo di tempo definiti.\nStoria.\nStati Uniti.\nIl termine \u00e8 inglese ed \u00e8 stato coniato negli anni trenta ed adottato per molto tempo da un famoso programma radiofonico americano.\nVerso la fine del 1940, il termine intendeva una lista di canzoni, non una lista di \"records\". In quei tempi, quando una canzone diventava un successo, era solitamente registrata da parecchi artisti diversi. Negli anni seguenti, tali ri-registrazioni diventarono versioni cover di uno stesso brano.\nIl titolo Hit Parade divenne familiare durante la fine degli anni 1960 e l'inizio del 1970 grazie ad un format popolare creato dalla Drake-Chenault &amp; Co. e trasmesso da centinaia di emittenti radiofoniche. Originariamente chiamata \"Hit Parade '68\", poi \"Hit Parade '69, '70, ecc.\", pi\u00f9 tardi divenne conosciuta semplicemente come \"Hit Parade\".\nRegno Unito.\nIl termine divenne di uso comune anche nel Regno Unito tra gli anni cinquanta e sessanta per riferirsi alla classifica discografica, ma nel giro di breve tempo venne usato sempre meno e fu quindi visto come un termine arcaico e fuori moda. Ancora oggi viene raramente usato per riferirsi ai vecchi successi di quegli anni.\nItalia.\nIn Italia la prima classifica di vendita di 45 giri fu pubblicata a partire dal 1959 dal mensile Musica e dischi. Negli anni successivi ogni settimanale musicale, da TV Sorrisi e canzoni a Ciao 2001, pubblic\u00f2 una classifica settimanale dei dischi pi\u00f9 venduti, affidandosi a varie societ\u00e0 di rilevazione. Una di queste societ\u00e0 era la Doxa, a cui si appoggi\u00f2 la Rai per la trasmissione radiofonica che, partita nel 1967, per circa un decennio settimanalmente diffuse la classifica dei dischi pi\u00f9 venduti ai tempi conosciuta con il nome di Hit parade. Fu condotta, tra gli altri, da Lelio Luttazzi e, successivamente, da Giancarlo Guardabassi, e per pi\u00f9 decenni divenne la classifica di vendite pi\u00f9 accreditata assieme a quella di \"Musica e Dischi\" e \"TV Sorrisi e Canzoni\".\nIn seguito la classifica Rai venne trasmessa anche in televisione dalla trasmissione Discoring e pubblicata sulle pagine della rivista \"Radiocorriere TV\". Nella prima met\u00e0 degli anni novanta la pubblicazione della Hit Parade fu interrotta senza chiari motivi.\nNel 1995 la FIMI inizia a pubblicare le proprie classifiche denominate Top of the Music e redatte inizialmente dalla \"Nielsen\". Quella dei singoli arriver\u00e0 nel 1997. Nascono cos\u00ec le prime vere classifiche ufficiali, certificate da un'associazione di settore.\nNel frattempo la classifica di vendite di TV Sorrisi e Canzoni, nota come Superclassifica (che dagli anni 80 veniva in parte trasmessa su Canale 5 dapprima nella trasmissione Superclassifica Show e poi nella trasmissione Super di Canale 5 e Italia 1, senza contare i vari show radiofonici), continu\u00f2 le sue pubblicazioni, ma la crisi di vendita del vinile e l'eccessivo costo del singolo nel nuovo formato CD fin\u00ec per ridurre la classifica dei singoli alle sole prime 10 posizioni nella met\u00e0 degli anni novanta.\nNel 1997, anche la classifica dei singoli di Sorrisi cominci\u00f2 ad usare Nielsen, rendendola di fatto identica alla classifica singoli FIMI. L'album pi\u00f9 venduto di tutti i tempi in Italia \u00e8 \"La vita \u00e8 adesso\" (1985) di Claudio Baglioni che rimase per 27 settimane consecutive al primo posto in Superclassifica secondo la rivista TV Sorrisi e Canzoni, dal 16 giugno 1985 al 12 gennaio 1986 e un totale di 90 settimane, ovvero 18 mesi, nella top ten, con oltre 4.000.000 di copie vendute.\nAltri Paesi.\nIl termine \"hit parade\" viene tuttora usato in alcuni Paesi dell'Europa continentale per riferirsi alla locale classifica musicale dei dischi pi\u00f9 venduti."}
{"id": "670725", "revid": "1361571", "url": "https://it.wikipedia.org/wiki?curid=670725", "title": "Carlo Bergonzi (liutaio)", "text": "Biografia.\nI genitori di Carlo Bergonzi vivevano vicino alla bottega del grande Stradivari in Piazza san Domenico a Cremona, e proprio qui Carlo apprese i primi rudimenti come addetto alle riparazioni. Fu successivamente allievo di Girolamo Amati e collabor\u00f2 con Giuseppe Guarneri. \nBergonzi rilev\u00f2 dapprima la bottega di riparazioni e pertanto non pot\u00e9 dedicarsi, almeno all'inizio, alla creazione di strumenti nuovi. In seguito comunque produsse una liuteria d'eccellenza, basata sui disegni di Stradivari e Guarneri.\nUno dei suoi pi\u00f9 famosi violini \u00e8 il Bergonzi Kreisler, cos\u00ec chiamato per essere appartenuto a Fritz Kreisler, che lo suon\u00f2 negli ultimi anni della sua carriera, e successivamente passato a Itzhak Perlman. Entrambi i violinisti si sono esibiti in concerto e hanno inciso dischi utilizzando questo strumento. \nL'attivit\u00e0 di Carlo Bergonzi fu proseguita da suo figlio Michelangelo (1722-1770) e dai suoi figli Nicola e Zosimo, per cui molti sono i violini marchiati Bergonzi, oggi in circolazione, anche copie marchiate, ma non autentiche - talvolta di epoca antica e anche di pregevole fattura."}
{"id": "670726", "revid": "22356", "url": "https://it.wikipedia.org/wiki?curid=670726", "title": "Jos\u00e8 F. Bonaparte", "text": ""}
{"id": "670727", "revid": "22356", "url": "https://it.wikipedia.org/wiki?curid=670727", "title": "Jos\u00e8 Felipe Bonaparte", "text": ""}
{"id": "670729", "revid": "92723", "url": "https://it.wikipedia.org/wiki?curid=670729", "title": "Rifugio Giovanni Giacomini", "text": "Il rifugio Giovanni Giacomini \u00e8 un rifugio stile alpino, di propriet\u00e0 dell'ANA, situato a 1.550\u00a0m s.l.m. sul valico di Forca di Presta (Monti Sibillini), nel territorio del comune di Arquata del Tronto (provincia di Ascoli Piceno). \nIl rifugio \u00e8 chiuso in seguito al sisma che ha colpito il Centro Italia ed \u00e8 in attesa di restauro.\nStoria.\nLa sua costruzione ha avuto inizio negli anni sessanta e si \u00e8 conclusa negli anni settanta grazie all'iniziativa di alcuni alpini appartenenti al gruppo di Ascoli Piceno.\nParteciparono con il loro contributo anche le \"penne nere\" dei gruppi di Macerata, Arquata del Tronto e Acquasanta Terme, che intervennero in un momento successivo a sostegno della realizzazione del progetto. Gli stessi alpini avviarono il reperimento dei materiali edili necessari, alcuni provenienti anche dalla demolizione di strutture presenti nel territorio.\nLa comunanza agraria di Pretare ader\u00ec a questa iniziativa cedendo, in concessione gratuita, una porzione di terreno su cui edificare il fabbricato e stipulando un accordo per il prelievo dell'acqua proveniente dalla vicina fonte del valico. La sede nazionale degli Alpini intervenne con la somma in danaro di 4 milioni di lire.\nIl rifugio \u00e8 stato dedicato al sergente alpino Giovanni Giacomini, (1921-1940), artigliere della Divisione Julia, caduto durante la seconda guerra mondiale sul fronte greco-albanese, insignito della medaglia d'oro al valor militare e ricordato anche dalla sua citt\u00e0 natale, Ascoli Piceno, con la dedicazione di una piazza che accoglie un monumento.\nIn conseguenza degli eventi sismici del 30 ottobre 2016 che hanno interessato la zona, il Rifugio \u00e8 stato dichiarato inagibile e non \u00e8 pertanto utilizzabile neanche come ricovero di emergenza.\nDescrizione.\nLo stabile disponeva di 33 posti letto ed era aperto tutto l'anno nei giorni festivi e prefestivi, aperti tutti i giorni nel periodo compreso tra il 15 giugno ed il 7 settembre. Alle spalle del fabbricato si trova l'altare degli alpini, realizzato con pietra proveniente dall'Adamello ed utilizzato per le cerimonie commemorative.\nAccessi.\nQuesto rifugio \u00e8 raggiungibile percorrendo la diramazione della Salaria all'altezza del paese di Trisungo proseguendo per Borgo di Arquata. Da qui si segue la deviazione della SP 89 e, oltrepassati i paesi di Piedilama e Pretare, si imbocca il bivio che segnala le localit\u00e0 di Forca di Presta e Castelluccio di Norcia. Proseguendo si arriva in una zona detta Galluccio, appartenente al comune di Montegallo, da qui si percorre la SP 34 e si segue la direzione Castelluccio. Lungo questa strada un cartello segnala l'esatta posizione del rifugio che \u00e8 poco lontano da dove inizia la strada sterrata.\nCuriosit\u00e0.\nIl rifugio \u00e8 punto di partenza e di arrivo della gara di corsa in montagna, denominata \"Giro da Rifugio a Rifugio\", organizzata dagli alpini della sezione Marche in occasione del loro annuale raduno sezionale in montagna nel mese di giugno, su un percorso a forma di \"otto\" di 14,9\u00a0km con associata una marcia ecologica di 5,1\u00a0km: partendo dal rifugio Giacomini, il circuito giunge fino al rifugio Colle le Cese dal quale si torna poi indietro. A questa gara sono associati i trofei: \"\"Nino Allevi, btg Tirano\", in memoria dell'avvocato Aleandro Nino Allevi che fu tra i soci fondatori di questo rifugio e della gara, il trofeo della Sede Nazionale ANA ed i trofei \"Guglielmo Abate\" e \"Renato Colombo\". Si annovera, inoltre, per la gara \"SkyRace\" il trofeo \"Vittorio Ratti\"\"."}
{"id": "670735", "revid": "22356", "url": "https://it.wikipedia.org/wiki?curid=670735", "title": "Jos\u00e9 Fernando Bonaparte", "text": ""}
{"id": "670739", "revid": "124123", "url": "https://it.wikipedia.org/wiki?curid=670739", "title": "Hugo Steinhaus", "text": "Stainhaus studi\u00f2 matematica all'Universit\u00e0 di Leopoli e di Gottinga, dove consegu\u00ec nel 1919 il dottorato di ricerca con la tesi \"Neue Anwendungen des Dirichlet'schen Prinzips\" (Nuove applicazioni del principio di Dirichlet).\nNel 1917 ottenne l'autorizzazione all'insegnamento a Leopoli e nel 1918 pubblic\u00f2 il notevole articolo \"Additive und stetige Funktionaloperationen\". Nel 1920 divenne professore all'universit\u00e0 di Leopoli.\nAssieme a Stefan Banach, Stanis\u0142aw Marcin Ulam e altri, si occup\u00f2 di analisi funzionale.\nNel 1945 si trasfer\u00ec a Breslavia, dove divenne professore di matematica presso la locale universit\u00e0.\nNel 1952 divenne membro dell'accademia polacca delle scienze (\"Polska Akademia Nauk\").\nSteinhaus pubblic\u00f2 complessivamente circa 250 lavori, tra i quali libri di successo sulla matematica come \"Kalejdoskop matematyczny\" (1938).\n\u00c8 annoverato tra i leader della cosiddetta \"Scuola matematica di Leopoli\".\nTra i suoi studenti si annoverano Stefan Banach, Mark Kac e Zygmunt William Birnbaum."}
{"id": "670743", "revid": "73537", "url": "https://it.wikipedia.org/wiki?curid=670743", "title": "Trapezunte", "text": ""}
{"id": "670746", "revid": "192106", "url": "https://it.wikipedia.org/wiki?curid=670746", "title": "Ombre (miniserie televisiva)", "text": "Ombre \u00e8 una miniserie TV della regista italiana Cinzia TH Torrini. \u00c8 andata in onda per la prima volta in Italia il 17 e 18 novembre 1999 su Rai 2.\nIn Germania \u00e8 stato trasmesso con il titolo \"Dem M\u00f6rder verfallen - Eine Frau in Gefahr\".\nTrama.\nElena Serpieri \u00e8 una neurologa italiana che si trova negli Stati Uniti perch\u00e9 ha ottenuto una borsa di studio in un ospedale newyorkese. L\u00ec lavora, assieme all'FBI sul profilo di un pericoloso serial killer. Questo assassino la aggredisce, ma le risparmia la vita, lasciandole per\u00f2 la sua firma: una cicatrice sul seno.\nElena decide di tornare a Roma, per lasciarsi alle spalle l'esperienza terribile che ha vissuto. Nel palazzo dove va a vivere per\u00f2 cominciano ad accadere strani eventi che spingono la donna a collegare gli omicidi perpetrati negli USA con degli omicidi commessi a Roma nel XVII secolo.\nElena e l'amico giornalista Davide Berger si troveranno a ripercorrere una vicenda avvenuta tre secoli prima. Il serial killer, che intanto ha raggiunto Roma, si riveler\u00e0 un seguace di Paracelsus, una figura che attraversa i secoli, il cui segreto (l'immortalit\u00e0) \u00e8 custodito da una setta seguace di un alchimista del '600 di cui Davide si occupa, Mark de Girot."}
{"id": "670751", "revid": "12591", "url": "https://it.wikipedia.org/wiki?curid=670751", "title": "Valle di Fassa", "text": ""}
{"id": "670755", "revid": "256896", "url": "https://it.wikipedia.org/wiki?curid=670755", "title": "WIPO", "text": ""}
{"id": "670756", "revid": "1776051", "url": "https://it.wikipedia.org/wiki?curid=670756", "title": "Andrea Ricci", "text": "Biografia.\nSi \u00e8 laureato presso l'Universit\u00e0 di Ancona in economia e commercio, dove ha conseguito anche il dottorato di ricerca. Ha studiato presso il Graduate Institute of International Studies di Ginevra, conseguendo il Diplome d'Etudes Superieurs in economia internazionale. Ha pubblicato numerosi saggi e articoli. \u00c8 autore del libro \"Dopo il liberismo\", Fazi Editore, 2004-2006. Insegna presso la facolt\u00e0 di Economia dell'Universit\u00e0 di Urbino.\nNel percorso politico ha militato nella FGCI e nel PCI, poi ha aderito a Rifondazione Comunista dove ha ricoperto gli incarichi di segretario della federazione di Ascoli Piceno e segretario regionale delle Marche. In seguito \u00e8 diventato responsabile economia del PRC. Alle Elezioni Europee del 1994 \u00e8 stato candidato dal PRC nella circoscrizione dell'Italia Centrale, senza risultare eletto. \u00c8 stato consigliere regionale delle Marche nel periodo 1995-2005. Nel 2006 \u00e8 stato eletto Deputato alla Camera come capolista di Rifondazione Comunista nelle Marche; non viene poi rieletto in Parlamento alle Elezioni politiche del 2008."}
{"id": "670757", "revid": "767487", "url": "https://it.wikipedia.org/wiki?curid=670757", "title": "Haina", "text": "Bajos de Haina, chiamata comunemente Haina, \u00e8 un comune della Repubblica Dominicana di 124.193 abitanti, situato nella Provincia di San Crist\u00f3bal. Comprende, oltre al capoluogo, un distretto municipale: El Carril.\nAffollata citt\u00e0 portuale, \u00e8 spesso identificata come il porto mercantile di Santo Domingo, dalla quale dista circa 15 km in direzione sud-ovest. \u00c8 considerato uno dei dieci posti pi\u00f9 inquinati del mondo a causa di un vecchio impianto di smaltimento di batterie per auto che ha rilasciato negli anni nell'aria quantit\u00e0 incredibili di piombo. Haina \u00e8 una delle zone pi\u00f9 ricche della Repubblica Dominicana poich\u00e9 si \u00e8 sviluppata l'industria stimolata dal porto marittimo pi\u00f9 importante del paese, ed \u00e8 ricca di terre magnifiche, convertite, nel processo di privatizzazione, in bottino politico. Nonostante ci\u00f2, l\u00ec persiste la pi\u00f9 profonda povert\u00e0. In Haina si contano 110 industrie e il porto marittimo raccoglie pi\u00f9 della met\u00e0 delle entrate doganali della Repubblica Dominicana.\nComunit\u00e0 povere.\nIl barrio \"Bella Vista\" sorge nel territorio di Haina ai piedi dello zuccherificio \"Rio Haina\", uno dei pi\u00f9 grandi e moderni del mondo alla sua nascita nei primi anni del 1950, chiuso nel 1997. Si form\u00f2 come conglomerato di braccianti haitiani, dominico-haitiani e lavoratori dominicani e divenne un centro industriale e portuario molto importante legato all'economia di Santo Domingo. \nA causa delle diverse origine delle famiglie immigranti, ancora oggi Bella Vista non pu\u00f2 essere considerata a pieno una comunit\u00e0: \u00e8 un mosaico di diverse classi sociali popolari, di tradizioni culturali differenti accomunate dalla povert\u00e0.\nQuest'eterogeneit\u00e0 si marc\u00f2 con forza nel tempo ed il razzismo e la xenofobia segnarono il luogo ed il ruolo che ogni persona occupava nel quartiere e sul lavoro. Primo effetto \u00e8 la disposizione delle case: quelle delle famiglie pi\u00f9 povere, fatte di legno, di pezzi di lamiera, di cartone e di materiale di recupero, si estendono lungo i binari del treno ai confini del quartiere.\nAnche la fede e la pratica religiosa sono motivo di diversit\u00e0 all'interno del barrio: in un unico territorio sono presenti la Chiesa cattolica, la Chiesa Evangelica e Protestante e la Chiesa Cristiana Riformata (di origine haitiana) unita al culto dei Misteri e del Vud\u00f9.\nAlla segregazione e al razzismo si aggiungono le condizioni di povert\u00e0 estrema di questa popolazione. In particolar modo le situazioni peggiori riguardano le persone senza documenti, costrette ai lavori pi\u00f9 umili, precari, temporanei, e sottopagati; si tratta di persone senza possibilit\u00e0 di far valere i propri diritti a causa della loro posizione giuridica irregolare.\nLe famiglie pi\u00f9 povere si trovano lontane dall'entrata del quartiere, ai margini delle rotaie, in case di legno e cartone divise in diverse sezioni per ospitare il maggior numero di famiglie. Le case formano una baraccopoli, un labirinto di vicoli infangati, ai bordi del quartiere e lungo i corsi d'acqua, esposte alle inondazioni fulminanti che caratterizzano la stagione degli uragani e alla contaminazione delle fognature all'aria aperta. \nLa comunit\u00e0 del \"Cacique\" \u00e8 composta da immigrati interni (dominicani provenienti dalle regioni di Barahona, Azua e San Juan de la Magua) ed esterni, formata da circa 280 famiglie e da 1550 persone. Si trova ubicata tra Haina e San Crist\u00f3bal delimitata da un'autostrada e un'altra via di grande traffico, geograficamente non \u00e8 riconosciuta perch\u00e9 sorge in uno spazio di terreno recuperato all'abbandono. Molte delle persone che risiedono in questa comunit\u00e0 sono di passaggio, rimangono in questa baraccopoli finch\u00e9 non incontrano qualche posto migliore.\nL'economia della comunit\u00e0 \u00e8 alquanto precaria. La maggioranza delle donne non lavora, e chi lo fa \u00e8 impiegata come domestica in qualche casa di Haina, gli uomini sono impiegati in maggior parte nel campo dell'edilizia, pagati e contrattati alla giornata.\nNella comunit\u00e0 manca l'acquedotto, l'acqua \u00e8 scarsa, manca una rete elettrica sufficiente e le strade non sono asfaltate. Le case, in gran parte, sono costruite con materiale recuperato presso la discarica di \"California\", una vicina comunit\u00e0 che aiuta a inquinare l'aria.\nCondizione dei lavoratori.\nNel mercato del lavoro, le opportunit\u00e0 per le immigranti haitiane sono praticamente nulle. Per sopravvivere dipendono dalle entrate date da servizi offerti all'interno della comunit\u00e0, o da attivit\u00e0 informali nelle immediate vicinanze. La partecipazione economica dei lavoratori haitiani \u00e8 condizionata dalla loro condizione di immigranti, dalle differenze culturali e \u2013 soprattutto \u2013 dalla condizione indocumentata nella quale si trova la maggior parte, cosa che li costringe a cercare lavoro nero, in attivit\u00e0 insicure, precarie, temporanee, dove dominano bassi salari e basse prestazioni. Fanno parte del sotto-proletariato agricolo, cos\u00ec come del contingente urbano che lavora nel settore edile. La loro condizione giuridica irregolare li espone allo sfruttamento e limita la loro capacit\u00e0 di lottare per i loro diritti. Il razzismo predominante sbarra la strada al reclamo e alla rivendicazione. Molti dominico-haitiani affrontano situazioni simili, nonostante il fatto che siano cittadini dominicani e non immigranti, una condizione legale e costituzionale che lo stato rifiuta di riconoscere, preferendo mantenere molti \"sans-papiers\" in una specie di limbo giuridico da dove non possono godere dei loro diritti e restano confinati a quelle nicchie sotto-proletarie sopra menzionate.\nLa condizione dei lavoratori e delle lavoratrici dominicani/e \u201ccon le carte in regola\u201d \u00e8, in confronto, migliore, soprattutto per quelli che hanno meno di 35 anni d'et\u00e0, dato che per quelli pi\u00f9 anziani, che erano legati all'industria zuccheriera, il presente \u00e8 di perdita ed il futuro preoccupante. Degli uomini tra i 20 e i 40 anni d'et\u00e0, quelli che non sono emigrati lavorano al porto, nella raffineria di petrolio, nella zona franca, oppure \u201csbarcano il lunario\u201d in una pescheria o per strada, dando passaggi sul loro \"motoconcho\", come muratori, o attaccati alla \u201cbottiglia\u201d, un lavoro nell'amministrazione pubblica come ricompensa per \u201cfedelt\u00e0 al partito\u201d. Alcune donne lavorano in zona franca. Ma un giro per la comunit\u00e0 in qualunque mattina infra-settimanale riveler\u00e0 un numero considerevole di giovani e adulti seduti per strada, giocando a carte o a domino, gestendo piccoli giri di scommesse, ascoltando la radio, chiacchierando, \u201cbighellonando\u201d. Uno studio recente del gruppo di lavoro dell'associazione .\nInquinamento.\nNel quartiere \"Paradiso di Dio\" fu costruita un centro di riciclaggio di batterie per auto che funzion\u00f2 per 20 anni liberando nell'aria e nel terreno una quantit\u00e0 esorbitante di piombo, tanto da far classificare Haina tra le 10 citt\u00e0 pi\u00f9 inquinate del mondo nonostante l'impianto sia stato chiuso nel 1999, dopo 20 anni di servizio.\nDopo la denuncia del Blacksmith Institute si stanno pensando delle soluzioni:\nin entrambi i casi potrebbero essere necessari pi\u00f9 di 40 anni per un recupero completo del luogo, nel frattempo i bimbi di Haina continuano a morire (si possono trovare casi di bambini di un anno che presentano una concentrazione di 20 microgrammi per decilitro di sangue, quando il limite della Organizzazione Mondiale della Sanit\u00e0 \u00e8 di 10 mcg/dl)."}
{"id": "670758", "revid": "1543377", "url": "https://it.wikipedia.org/wiki?curid=670758", "title": "Gerard Peter Kuiper", "text": "Biografia.\nKuiper arriv\u00f2 negli Stati Uniti nel 1933 dove inizi\u00f2 e svilupp\u00f2 una fruttuosa carriera nel campo dell'astronomia del sistema solare essendo considerato di fatto il padre delle scienze planetarie moderne.\nTra gli altri lavori teorici sono da menzionare lo sviluppo di numerosi aspetti della teoria della formazione del sistema solare come la formazione dei planetesimi e il ruolo svolto dalle collisioni nella storia primitiva del sistema solare, sostenendo egli l'idea che i crateri terrestri provenissero da impatti con corpi esterni alla Terra. Fino ad allora si riteneva infatti che questi crateri fossero di origine vulcanica.\nKuiper ide\u00f2 un importante programma di astronomia spettroscopica nell'infrarosso con voli a grandi altezze (12.000 m). Tra le sue numerose scoperte di carattere osservativo, si ricorda la scoperta di Nereide, (uno dei satelliti naturali di Nettuno), di Miranda (luna di Urano) e l'atmosfera di Titano (luna di Saturno). Collabor\u00f2 inoltre in progetti della NASA studiando la superficie lunare e identificando possibili siti per l'allunaggio delle missioni Apollo. Kuiper \u00e8 tuttavia noto per l'intuizione dell'esistenza di una fascia di materiale cometario oltre l'orbita di Nettuno, proveniente dalla formazione del sistema solare, confermato poi nel 1991 e conosciuto appunto come Fascia di Kuiper.\nOnori.\nIn suo onore sono stati denominati \"Kuiper\" un cratere di 6\u00a0km di diametro sulla Luna, uno di 87\u00a0km di diametro sul pianeta Marte e uno di 62\u00a0km di diametro sul pianeta Mercurio. Portano il suo nome anche un asteroide, 1776 Kuiper e una fascia di asteroidi, la Fascia di Kuiper.\nNel 1951 gli fu assegnato il \"Prix Janssen\".\nNel 1952 ha ricevuto la Medaglia Rittenhouse.\nNel 1959 gli \u00e8 stato assegnato l'Henry Norris Russell Lectureship."}
{"id": "670764", "revid": "729019", "url": "https://it.wikipedia.org/wiki?curid=670764", "title": "Battaglia di Patay", "text": "La battaglia di Patay (18 giugno 1429) fu una delle maggiori battaglie della Guerra dei cent'anni, combattuta tra francesi ed inglesi nella parte centro-settentrionale della Francia. Si tratt\u00f2 di una vittoria decisiva per la compagine francese e diede una svolta alla guerra. Attribuita a Giovanna d'Arco, che si trovava nell'avanguardia insieme alla compagnia di La Hire, la battaglia termin\u00f2 prima che il grosso delle forze francesi arrivasse sul luogo.\nAntefatto.\nDopo il soccorso prestato ad Orl\u00e9ans, i francesi riconquistarono diverse roccaforti inglesi nella valle della Loira. Ci\u00f2 comport\u00f2 la necessaria acquisizione di ponti per il conseguente assalto ai territori inglesi e borgognoni a nord. Quasi tutto il territorio settentrionale era in mano nemica e la vittoria di Orl\u00e9ans aveva comportato la distruzione dell'unico ponte in mano ai francesi.\nLa campagna della Loira del 1429 si compose di cinque azioni militari:\nLa battaglia di Patay si svolse il giorno dopo la resa inglese di Beaugency. Fu l'unico scontro dei cinque che fu combattuto in aperta campagna. Patay regge il paragone con la battaglia di Agincourt, ove gli inglesi uscirono vittoriosi. Questi ultimi tentarono a Patay le stesse tattiche, che si erano dimostrate valide per 83 anni (a partire dalla battaglia di Cr\u00e9cy nel 1346). Questa volta la vittoria francese sarebbe stata tanto grande quanto lo fu la sconfitta ad Agincourt e parimenti l'effetto della battaglia difficile da eguagliare.\nOrl\u00e9ans dimostr\u00f2 che i francesi potevano vincere un assedio contro gli inglesi. Jargeau, Meung-sur-Loire e Beaugency furono battaglie minori. Patay decim\u00f2 gli arcieri inglesi pi\u00f9 talentuosi con l'esercito inglese sul campo. Nessun altro paese in Europa utilizzava l'arco cos\u00ec intensamente come gli inglesi. Sebbene l'arma fosse relativamente economica da produrre, il costo di mantenimento degli arcieri era proibitivo: l'addestramento costante richiesto per far funzionare l'arma implicava il mantenimento di un esercito permanente. Nel tardo Medioevo molti soldati guerreggiavano stagionalmente e le campagne spesso finivano in tempo per il raccolto autunnale.\nGli arcieri ed i nobili erano in verit\u00e0 dei militari di carriera, ma esistevano dei risentimenti da parte dei secondi nei confronti dei primi, che erano visti come dei trasgressori ad una prerogativa di classe. I reparti di arcieri avevano due punti deboli: il loro equipaggiamento leggero li rendeva degli scarsi difensori nei combattimenti ravvicinati e l'addestramento intensivo frenava la produzione di nuovi arcieri. L'esercito francese sfrutt\u00f2 entrambe le vulnerabilit\u00e0 nel 1429.\nBattaglia.\nUn esercito inglese di rinforzo comandato da Giovanni Fastolf part\u00ec da Parigi dopo la sconfitta di Orl\u00e9ans. I francesi si erano mossi rapidamente, catturando tre ponti ed accettando la resa nemica a Beaugency, il giorno prima che arrivasse l'esercito di Fastolf. Gli uomini di Carlo VII sapevano che non avrebbero potuto vincere ancora in campo aperto contro un nemico preparato. Cos\u00ec esaminarono minuziosamente la zona nella speranza di scovare gli inglesi ancora intenti a prepararsi per la battaglia.\nGli inglesi fecero una ricognizione con i difensori rimanenti a Meung-sur-Loire. I francesi avevano conquistato solo il ponte in questo punto e non il vicino castello od il centro abitato. Ritirandosi da Beaugency i difensori si unirono a questi. Gli inglesi eccellevano nelle battaglie in campo aperto; questi presero posizione in un luogo tuttora sconosciuto, ma che si ritiene, per tradizione, possa essere vicino al villaggio di Patay.\nFastolf, John Talbot conte di Shrewsbury e Thomas Scales guidavano gli inglesi.\nLa tattica di difesa standard degli arcieri inglesi era di conficcare dei pali appuntiti nel terreno vicino alle loro posizioni. Ci\u00f2 preveniva le cariche di cavalleria e rallentava abbastanza la fanteria per eliminare gli assalitori. Gli arcieri inglesi tuttavia svelarono le loro posizioni prima che i preparativi fossero completi: una spia girovagava nei campi vicino all'esercito inglese e gli arcieri levarono un urlo di caccia quando, per divertimento, tirarono ad un cervo solitario che si aggirava nella zona circostante. Quanto accaduto allert\u00f2 gli esploratori francesi.\nCirca 1500 uomini guidati da La Hire e Giovanna d'Arco, all'avanguardia dell'esercito francese, attaccarono gli inglesi ancora impreparati. Jean Poton de Xaintrailles cattur\u00f2 lo stesso John Talbot. Presto divenne una rotta. Ogni inglese munito di cavallo fugg\u00ec davanti all'assalto della cavalleria, mentre la fanteria, principalmente composta dai famosi arcieri inglesi, fu sterminata. Per una volta la tattica francese di assalto frontale di cavalleria ebbe successo con risultati sensazionali.\nConseguenze.\nTalbot fu catturato dai francesi insieme a molti altri nobili inglesi. Fastolf fugg\u00ec con una piccola comitiva di persone. Giovanni di Bedford accus\u00f2 Fastolf della sconfitta e lo priv\u00f2 del suo status di cavaliere. Questo segn\u00f2 l'inizio di una in qualche modo immeritata reputazione, posta alla base della leggenda di Falstaff. Come conclusione dell'offensiva francese lungo la Loira, Patay priv\u00f2 gli inglesi di due importanti elementi: comandanti ed arcieri. Tale vittoria permise all'esercito francese di marciare verso nord fino a Reims, senza ulteriori spargimenti di sangue, onde incoronare il Delfino Carlo re di Francia."}
{"id": "670765", "revid": "228587", "url": "https://it.wikipedia.org/wiki?curid=670765", "title": "Quadriportico", "text": "Il quadriportico in architettura \u00e8 uno spazio aperto, circondato sui quattro lati da portici.\nNell'architettura romana prende questo nome lo spazio porticato dietro la scena del teatro, aperto agli spettatori durante le pause degli spettacoli, ma adibito a volte anche ad altri usi.\nNelle prime basiliche cristiane, costituisce lo spazio, per lo pi\u00f9 quadrato o rettangolare, circondato da un portico lungo i lati interni e chiuso verso l'esterno, che precede l'ingresso all'edificio sacro. Al centro ospita spesso una fontana (\"cantharus\") per le abluzioni.\nInizialmente fu lo spazio riservato ai catecumeni, ovvero coloro che si stavano preparando al battesimo e non erano ancora ammessi ai riti, o ai penitenti. In un secondo momento divenne spazio riservato alla sepoltura dei fedeli (\"paradisus\"). \nUn quadriportico era antistante all'antica basilica di San Pietro in Vaticano, alla basilica di San Paolo fuori le mura e ad altre antiche chiese romane, ma nessuno di essi si \u00e8 conservato integro (quello di San Paolo fuori le mura \u00e8 stato ricostruito dopo il devastante incendio del 1823).\nElemento tipico dell'architettura paleocristiana, il suo uso scomparve insieme alla consuetudine del battesimo degli adulti, tra il VI e l'VIII secolo, e la sua funzione venne svolta dal nartece.\nSi ritrova raramente in epoca romanica, come nella basilica di Sant'Ambrogio a Milano ed in epoca rinascimentale come nella basilica di Santa Maria dei Servi a Bologna.\nNei monasteri assume la denominazione di chiostro.\n\u00c8 presente nell'architettura civile come corte porticata di ville e palazzi."}
{"id": "670766", "revid": "466539", "url": "https://it.wikipedia.org/wiki?curid=670766", "title": "Speakeasy (proibizionismo)", "text": "Uno speakeasy (pronuncia , letteralmente: \"parlar piano, con tranquillit\u00e0, senza tensione\"), chiamato anche blind pig o blind tiger, \u00e8 un esercizio commerciale che vende illegalmente bevande alcoliche. Tali esercizi furono in auge negli Stati Uniti durante il periodo conosciuto come proibizionismo (che si colloca generalmente tra il 1920 e il 1933, bench\u00e9 fosse iniziato prima in diversi Stati). Durante questo periodo, la vendita, la produzione e il trasporto di bevande alcoliche erano illegali in tutti gli Stati Uniti d'America. \nEtimologia.\nIl termine \"speakeasy\" sembra essersi originato in Pennsylvania nel 1888, quando la legge Brooks High sulle licenze commerciali aument\u00f2 la tassa statale per una licenza di saloon da 50 a 500 dollari. Il numero di bar legali croll\u00f2 drasticamente, ma alcuni bar continuarono ad operare illegalmente. Kate Hester aveva in gestione un saloon a McKeesport, appena fuori Pittsburgh. Si rifiut\u00f2 di pagare la nuova tassa e continu\u00f2 la propria attivit\u00e0. Per evitare che il suo business illegale potesse attirare l'attenzione delle autorit\u00e0, quando i suoi clienti erano troppo turbolenti, lei li avrebbe zittiti sussurrando \"Speak easy, boys!\" (\"Parlate piano, ragazzi!\"). Questa espressione divenne comune a McKeesport e si diffuse poi a Pittsburgh.\nUna teoria alternativa \u00e8 che il termine sia semplicemente derivato da un modo di ordinare una bevanda alcolica senza sollevare sospetti: i baristi avrebbero detto ai clienti di stare tranquilli e di \"parlare senza tensione\".\nStoria.\nGli \"speakeasy\" erano numerosi e popolari durante gli anni del proibizionismo. Alcuni di loro erano gestiti da membri della criminalit\u00e0 organizzata. Nonostante polizia e agenti del \"Bureau of Prohibition\" compissero frequenti irruzioni e arresti di proprietari e clienti, erano cos\u00ec redditizi che continuarono a prosperare. Gli \"speakeasy\" contribuirono al cosiddetto Rinascimento di Harlem perch\u00e9 consentirono alla gente di colore di bere e divertirsi al riparo dalla discriminazione razziale. \n\"Blind pigs\" e \"blind tigers\".\nIl termine \"\"blind pig\" (o \"blind tiger\"\") ha avuto origine negli Stati Uniti nel diciannovesimo secolo; definisce esercizi commerciali di classe inferiore che vendono illegalmente bevande alcoliche. Nei locali di questo tipo, il cliente pagava un biglietto per vedere un'attrazione (ad esempio un animale) e il locale gli serviva una bevanda alcolica \"in omaggio\", eludendo in questo modo i divieti imposti dalla legge proibizionista. \n\"In casi disperati arrivano a mostrare suini di Groenlandia e altri animali strani, facendo pagare 25 centesimi per la vista del maiale e offrendo un gin cocktail gratuito.\"\n\"[Loro] sono in un luogo misterioso chiamato \"blind tiger\", a bere il pessimo whisky di cui il proibizionismo \u00e8 indirettamente responsabile\".\nLa differenza tra uno \"speakeasy\" e un \"blind pig\" \u00e8 che il primo era solitamente un esercizio di classe superiore che offriva cibo e divertimento. Nelle grandi citt\u00e0 alcuni \"speakeasy\" esigevano inoltre un abbigliamento consono, giacca e cravatta per gli uomini e abito da sera per le donne. Un \"blind pig\" invece si rivolgeva solitamente alle classi inferiori e offriva solo birra e liquori.\nI gangster.\nL'era del proibizionismo ha visto la crescita della criminalit\u00e0 organizzata negli Stati Uniti. Gangster come Dutch Schultz, Al Capone e Lucky Luciano fecero fortuna fornendo illegalmente birra e liquori agli \"speakeasy\" di tutto il paese. Alcuni \"speakeasy\" furono utilizzati come abitazioni e uffici dai gangster, che adottarono uno stravagante e facilmente identificabile stile di vita. I gangster di successo venivano identificati dai loro abiti di seta alla moda, dai gioielli costosi e dalle pistole."}
{"id": "670775", "revid": "1048993", "url": "https://it.wikipedia.org/wiki?curid=670775", "title": "Corrado Mastantuono", "text": "Biografia.\nNel 1980 si diploma all'Istituto di Stato per la Cinematografia e la televisione come animatore, attivit\u00e0 che svolger\u00e0 fino al 1989.\nNel 1990 debutta su \"l'Eternauta\" passando cos\u00ec al fumetto. Nello stesso anno comincia a collaborare con la Walt Disney, introdotto da Giovan Battista Carpi. Per la Disney produce numerosissime storie sia come disegnatore che come sceneggiatore; la prima \u00e8 \"Zio Paperone e l'unica giovialit\u00e0\" su testi di Fabio Michelini. Inoltre crea nel 1997 il personaggio di Bum Bum Ghigno.\nNel 1994 incomincia a collaborare anche con la Sergio Bonelli Editore, partecipando alla serie Nick Raider e dal 1997 anche a quella di Magico Vento. Per entrambe le serie diventa con il tempo il copertinista ufficiale.\nA lui viene affidato il compito di disegnare il cosiddetto \"Texone\" del 2007 (\"Il profeta hualpai\"), la collana che ogni anno propone un disegnatore estraneo allo staff regolare di Tex. La sua prova piace a tal punto che viene inserito nella squadra di disegnatori regolari della serie. In seguito si dedicher\u00e0 anche a un'altra celebre testata della medesima casa editrice milanese, \"Dylan Dog\", fumetto per il quale oltre che nella solita veste di autore grafico delle vignette, realizzer\u00e0 anche alcune sceneggiature degli episodi da lui illustrati.\nDal 2019 realizza una serie di storie per \"Topolino\", con protagonisti Paperino e Paperoga, giornalisti del quotidiano \"Papersera\"."}
{"id": "670787", "revid": "363629", "url": "https://it.wikipedia.org/wiki?curid=670787", "title": "Basiliche", "text": ""}
{"id": "670794", "revid": "103483", "url": "https://it.wikipedia.org/wiki?curid=670794", "title": "Organizzazione mondiale per la propriet\u00e0 intellettuale", "text": "La organizzazione mondiale per la propriet\u00e0 intellettuale (in inglese \"World Intellectual Property Organization\", acronimo WIPO, in francese \"Organisation mondiale de la propri\u00e9t\u00e9 intellectuelle\" o OMPI) \u00e8 una delle agenzie specializzate delle Nazioni Unite. La OMPI \u00e8 stata creata nel 1967 con la finalit\u00e0 di incoraggiare l'attivit\u00e0 creativa e promuovere la protezione della propriet\u00e0 intellettuale nel mondo. L'inizio dell'attivit\u00e0 avvenne il 26 aprile 1970, data di entrata in vigore della convenzione, che ha ispirato nel 2001 l'istituzione della Giornata mondiale della propriet\u00e0 intellettuale.\nLa OMPI conta attualmente 193 stati membri, regola 26 trattati internazionali, 54 standard tecnici ed ha sede a Ginevra, in Svizzera. Dal 1 ottobre 2020 il direttore generale della OMPI \u00e8 Daren Tang, proveniente dall'ufficio brevetti di Singapore.\nNon fanno parte dell'organizzazione: gli stati federati della Micronesia, Palau, mentre la Palestina gode di uno \"status\" di osservatore.\nStoria.\nIl primo esempio conosciuto di regolamentazione legale dei diritti di propriet\u00e0 industriale risale al 19 marzo 1474 quando, il Senato della Repubblica di Venezia, approv\u00f2 una disposizione che assegnava ai Provedadori de Comun l\u2019incarico di sovrintendere alla registrazione dei brevetti . Il documento \u00e8 conservato presso l\u2019Archivio di Stato di Venezia (Senato Terra, Reg.7, carta 32 ). Ancora oggi le analogie con le moderne legislazioni brevettuali sono evidenti e l\u2019enunciazione del principio della tutela della creativit\u00e0 rimane attuale.\nPredecessori.\nIl diretto predecessore dell'OMPI fu il BIRPI (\"Bureaux internationaux r\u00e9unis pour la protection de la propri\u00e9t\u00e9 intellectuelle\", ovvero \"Ufficio internazionale unito per la protezione della propriet\u00e0 intellettuale\"), che venne istituito nel 1893 per amministrare la convenzione di Berna per la protezione delle opere letterarie e artistiche e la convenzione di Parigi per la protezione della propriet\u00e0 industriale.\nFondazione.\nL'OMPI venne creata formalmente dalla Convenzione per l'Istituzione dell'Organizzazione Mondiale per la Propriet\u00e0 Intellettuale (\"Convention establishing the World Intellectual Property Organization\"), firmata a Stoccolma il 14 luglio 1967 ed emendata il 28 settembre 1979. Essa contava 193 membri, di cui 190 stati membri ONU (tutti tranne gli Stati Federati di Micronesia, Palau e il Sudan del Sud) pi\u00f9 le Isole Cook, lo Stato del Vaticano e Niue, ed \u00e8 stata autenticata in quattro diverse lingue: Inglese, Francese, Russo e Spagnolo.\nIn base all'articolo 3 di questa convenzione, la OMPI cerca di \"promuovere la protezione della propriet\u00e0 intellettuale in tutto il mondo\".\nSviluppo.\nLa OMPI divenne un'agenzia specializzata dell'ONU nel 1974.\nNegli anni '80, lo svilupparsi dell'OMPI ha portato negli Stati Uniti e negli altri paesi sviluppati alla genesi di forum per la transizione degli standard sulla falsariga di quanto gi\u00e0 svolto dall'OMPI e in generale sulle tariffe doganali e il commercio, che in seguito evolsero nella Organizzazione mondiale del commercio fondata nel 1995.\nDal 1996 la OMPI ha favorito l\u2019adozione del WCT (WIPO Copyright Treaty) e del WPPT (WIPO Performance and Phonograms Treaty), che hanno come scopo di adeguare i diritti d\u2019autore e diritti connessi al mondo digitale. A questi trattati hanno aderito un numero elevato di Stati e da questi sono discesi altri trattati. In Europa ci\u00f2 ha prodotto una direttiva del diritto d\u2019autore che si \u00e8 espansa in maniera uniforme in tutti gli stati comunitari.\nNel 2004, a seguito delle richieste raccolte nella Dichiarazione di Ginevra sul futuro dell'organizzazione mondiale per la propriet\u00e0 intellettuale, sostenuta in particolare dai paesi in via di sviluppo, la OMPI crea l'Agenda di Sviluppo OMPI (\"WIPO Development Agenda\"), composta di 45 raccomandazioni che tenevano conto per la prima volta non solo degli interessi dei detentori della propriet\u00e0 intellettuale, ma anche di quelli dei cittadini e utilizzatori. Da queste raccomandazioni discende anche la pubblicazione annuale dei World Intellectual Property Indicators.\nIl testo della Convenzione, redatto a Ginevra nel 1996, \u00e8 stato pubblicato sulla Gazzetta Ufficiale dell'Unione europea l'11/4/2000.\nOrganizzazione.\nLa OMPI, come generalmente avviene per le altre organizzazioni multi-governativi delle Nazioni Unite, \u00e8 un'organizzazione composta da delegazioni degli stati membri, a loro volta composte da uno o pi\u00f9 delegati o esperti da essi nominati, e da membri osservatori (stati non membri o organizzazioni non governative) invitati dal direttore generale e dagli stati membri, per partecipare alla discussione ma senza diritto di voto.\nL'organizzazione \u00e8 strutturata in diversi corpi e assemblee (principalmente l'Assemblea Generale, la Conferenza e il Comitato di Coordinamento OMPI), ed \u00e8 gestita dai ruoli del segretario (coincidente con il direttore generale o da esso nominato) e da funzionari eletti dai singoli corpi.\nIl voto pu\u00f2 essere pubblico o segreto, ogni delegazione nazionale ha potere di esprimere un solo voto. Ogni nuova proposta o emendamento devono essere richiesti e supportati da almeno due stati membri.\nL\"'International Bureau\" \u00e8 l'ufficio che sin dalla convenzione di Madrid riceve le richieste di iscrizione, raccoglie gli introiti relativi alle tariffe di registrazione e amministra le principali pubblicazioni, tra cui la gazzetta OMPI.\nContrariamente ad altri enti delle Nazioni Unite, la OMPI dispone di risorse finanziarie significative, indipendenti dai contributi dei suoi stati membri. Per il 2006, oltre il 90% delle sue entrate di circa 500 milioni di franchi svizzeri, \u00e8 stato generato dalla raccolta delle rette da parte dell'International Bureau (IB) tramite i sistemi di registrazione e iscrizione della propriet\u00e0 intellettuale da esso amministrati (il Trattato di cooperazione in materia di brevetti, il Sistema Madrid per i marchi registrati e il Sistema L'Aja per i progetti industriali).\nLe lingue ufficiali della documentazione di lavoro del OMPI sono inglese e francese, tuttavia \u00e8 in corso l'ampliamento in arabo, cinese, russo e spagnolo.\nPiani strategici a medio termine.\nL'OMPI aggiorna con cadenza quinquennale il proprio piano strategico a medio termine (MTSP, dall'inglese \"Middle-Term Strategic Plan\"). Il 27 maggio 2010 il direttore generale dell'OMPI present\u00f2 agli Stati membri un documento di consultazione per un primo piano strategico a medio termine. In seguito alla stesura di questa prima bozza, il segretario OMPI, con i Paesi membri dell'organizzazione, ha lavorato ad una revisione del documento apportando modifiche e/o aggiunte (fino al 29 luglio 2010) che \u00e8 stata poi presentato all'assemblea OMPI del settembre 2010. Il progetto prevede una direzione guida che la OMPI seguir\u00e0 per i prossimi anni fino al 2015. L'MTSP \u00e8 per questi motivi un elemento integrante dello Strategic Realignment Program (SRP).\nNel 2016 \u00e8 stato redatto un nuovo Piano Strategico a medio termine per gli anni 2016-2021 nel quale sono stati definiti nove obiettivi strategici da perseguire. Nel 2021 il piano \u00e8 stato aggiornato per il quinquennio 2022-2026.\nMissione, obiettivi e funzioni.\nLa OMPI si pone come visione \"Un mondo in cui l'innovazione e la creativit\u00e0 da qualsiasi luogo siano supportate dalla propriet\u00e0 intellettuale, per il bene di tutti\", con la missione di guidare \"lo sviluppo di un ecosistema di propriet\u00e0 intellettuale globale equilibrato ed efficace per promuovere l'innovazione e la creativit\u00e0 per un futuro migliore e pi\u00f9 sostenibile\" e ha due obiettivi statutari:\nEssa si propone di:\nCritiche.\nL'organizzazione della OMPI e specialmente la composizione non elettiva e il potere di voto non proporzionato al numero di cittadini dello stato membro sono stati oggetto di critiche dal punto di vista della democraticit\u00e0 e della chiarezza degli interessi rappresentati, accusati di essere pi\u00f9 vicini a quelli delle grandi industrie che a quelli dei cittadini.\nA seguito della Dichiarazione di Ginevra sul futuro dell'OMPI, nell'ottobre del 2004 l'organizzazione si accord\u00f2 per offrire una proposta all'Argentina ed al Brasile, \"Proposal for the Establishment of a Development Agenda for WIPO\". Questa proposta venne spinta dai paesi in via di sviluppo e da numerosi individui ed enti della societ\u00e0 civile. Gran parte del lavoro \u00e8 stato fatto attraverso alcune specifiche commissioni, incluso ad esempio lo Standing Committee on Patents (SCP), la Standing Committee on Copyright and Related Rights (SCCR), la Advisory Committee on Enforcement (ACE) e la Intergovernmental Committee (IGC) con \"Access to Genetic Resources\", \"Traditional Knowledge and Folklore\", ed il \"Working Group on Reform of the Patent Cooperation Treaty\".\nSempre negli anni '80-'90, un certo numero di organismi della societ\u00e0 civile hanno lavorato su un progetto di \"Accesso alla Conoscenza\" (A2K, \"Access to Knowledge\"), trattato che vorrebbero venisse introdotto.\nIl Washington Post ha riportato nel 2003 che la Direttrice delle Relazioni Internazionali dell'USPTO, Lois Boland, ha dichiarato che il software open source \u00e8 in contrasto con la missione del OMPI, che \u00e8 quella di promuovere i diritti della propriet\u00e0 intellettuale. A questo proposito ha anche affermato criticamente: \"Tenere una riunione che ha come obiettivo di disconoscere o abbandonare tali diritti ci sembra in contrasto con gli obiettivi del OMPI.\"\nPrincipali trattati e classificazioni.\nI principali trattati e classificazioni amministrati da OMPI sono:"}
{"id": "670803", "revid": "77358", "url": "https://it.wikipedia.org/wiki?curid=670803", "title": "L'Uomo che fuma", "text": ""}
{"id": "670818", "revid": "834", "url": "https://it.wikipedia.org/wiki?curid=670818", "title": "Assedio di Mirandola", "text": ""}
{"id": "670820", "revid": "1718925", "url": "https://it.wikipedia.org/wiki?curid=670820", "title": "Alberto Viani", "text": "Biografia.\nDopo essersi formato come assistente di Arturo Martini all'Accademia di Belle Arti di Venezia, Viani segu\u00ec un personale percorso artistico, che lo port\u00f2 a forme sempre pi\u00f9 stilizzate (sono famosi i suoi busti femminili). Amico di Emilio Vedova e di Sergio Bettini, fu per lungo tempo vicino allo Spazialismo, pur senza aderirvi. La sua opera \"Nudo al sole\" in bronzo, \u00e8 esposta al negozio Olivetti a Venezia, ambiente progettato dall'amico architetto Carlo Scarpa e realizzazione alla quale Viani ha partecipato.\nNel 1962 partecip\u00f2, insieme con i pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto; present\u00f2 una scultura in bronzo polito del 1958, dal titolo \"Scultura\".\nRiconoscimenti.\n1983: Premio Feltrinelli per la Scultura (ex aequo con Pietro Consagra), assegnato dall'Accademia dei Lincei."}
{"id": "670822", "revid": "1564499", "url": "https://it.wikipedia.org/wiki?curid=670822", "title": "Dialetto foggiano", "text": "Il dialetto foggiano \u00e8 un idioma romanzo ascritto al \"continuum\" dei dialetti italiani meridionali. Viene classificato come dialetto di tipo pugliese settentrionale o \"dauno-appenninico\". \u00c8 parlato nella citt\u00e0 di Foggia e nelle sue frazioni.\nStoria.\nLa nascita della citt\u00e0 di Foggia, e quindi del relativo dialetto, si attesta nell'XI secolo, nel periodo di dominazione normanna della zona. Perch\u00e9 essa assuma una certa importanza in quella regione, tuttavia, si deve aspettare il XII secolo, con Federico II di Svevia: a partire da questo momento Foggia divenne un importante centro burocratico collegato alla transumanza, centralit\u00e0 resa visibile nel 1447 dalla costituzione della dogana delle pecore. Tali avvenimenti furono di notevole importanza per il successivo sviluppo della lingua: la grande affluenza di pastori, specie abruzzesi, unita all'importanza che la citt\u00e0 e la sua fiera stavano assumendo anche a livelli pi\u00f9 generali, ne provoc\u00f2 l'evoluzione.\nIn seguito la citt\u00e0 dovette subire diverse crisi, come il terremoto del 1731 e la fine della transumanza, mettendone in crisi anche l'importanza. Il mutamento linguistico che deriv\u00f2 da questi avvenimenti fu un avvicinamento agli altri dialetti pugliesi, pur mantenendo notevoli elementi propriamente napoletani (acquisiti dalla permanenza nel Regno di Napoli) e altri ancora di matrice abruzzese: per le influenze napoletane basti pensare alla forma \"j\u00e4m\u00eb\" (\"andiamo\"), opposta allo \"sciam\u00eb\" tipico di altri dialetti pugliesi; per quelle relative all'abruzzese si consideri la forma \"u s\u00ebj\u00eb\" (\"lo sai\"). Vi sono diverse affinit\u00e0 anche con il vicino, ma pi\u00f9 antico dialetto lucerino.\nFonologia.\nNon \u00e8 possibile trascrivere il dialetto di Foggia con i segni dell'italiano in quanto l'italiano dispone di sette suoni vocalici, mentre il dialetto di Foggia riconosce ben quattordici vocali compresi gli allofoni. (Useremo \"\u00eb\" per lo scev\u00e0, vocale muta)\nVocali.\nIl dialetto di Foggia riconosce il suo vocalismo nel sistema vocalico latino pi\u00f9 diffuso, comune al gruppo di partenza, ossia un gruppo proto-romanzo di sette vocali in cui gli esiti di I e O brevi si uniscono con quelli di I e O lunga, dato comune all'italiano. Per cui voci come neve, dal latino \"nivem\", e voci come seta, dal latino \"seta\", conservano uno stesso esito vocalico come in italiano. Mentre gallina (\"gallina\") esita in i. Per fare un esempio contrastivo, nella lingua siciliana si ha: jaddina, nivi, sita. Cos\u00ec i tipi \"uva, nucem, hora\" che in siciliano passano ad u, mentre in italiano e toscano si basano su una u ed una o chiusa.\nNel dialetto foggiano l'utilizzo di una diversa vocale per mezzo della metafonesi (modificazione di una vocale per influsso di un'altra vocale) provoca l'opposizione del maschile al femminile, del singolare al plurale e tra le varie persone dei verbi, per cui si dice:\nLe stesse vocali, poi, subiscono delle alterazioni nel nome stesso rispetto all'italiano: la parola \"vento\" diventa cos\u00ec \"vind\u00eb\".\nMa il panorama vocalico \u00e8 senza dubbio dominato dalla vocale atona scev\u00e0: nella parola \"d\u00ebl\u00ebc\u00e2t\u00eb\" (\"delicato\") \u00e8 presente per ben tre volte. \u00c8 importante poi ricordare che la \"a\" se accentata (\"\u00e4\") assume il suono della vocale centrale chiusa (presente anche nella lingua romena, ove \u00e8 scritta \"\u00e2\" oppure \"\u00ee\"):\nEccezione a tale regola \u00e8 quando la \"a\" tonica \u00e8 posta alla fine di una parola:\nEstranei al panorama vocalico del dialetto i suoni della \"e\" e della \"o\" chiuse. Di contro esso dispone di ben tre \"i\" e tre \"u\":\nConsonanti.\nPer quanto riguarda le consonanti il dialetto presenta caratteristiche proprie dell'intera zona come la sonorizzazione delle consonanti sorde dopo una nasale: \"p\", \"c\" e \"t\" diventano rispettivamente \"b\", \"g\" e \"d\":\nAnche l'accostamento \"ns\" varia, diventando \"nz\" (\"nen zacc\u00eb\", \"non so\")"}
{"id": "670823", "revid": "287204", "url": "https://it.wikipedia.org/wiki?curid=670823", "title": "Hydnum rufescens", "text": "LHydnum rufescens o Hydnum umbilicatum \u00e8 un fungo molto apprezzato e ricercato della famiglia delle Hydnaceae al pari del congenere Hydnum repandum, con cui viene spessissimo confuso.&lt;br&gt;\n\u00c8 conosciuto ai pi\u00f9 con l'appellativo volgare di \"steccherino\" o di \"spinarolo\", per via degli aculei presenti sotto il cappello.\nDescrizione della specie.\nCappello.\nDa 3 a 10 cm, raramente anche pi\u00f9 grande; spesso circolare ma a volte irregolare, convesso e poi piano oppure ondulato; con cuticola liscia di colore giallo-ocra, aranciato, finanche rosso chiaro.\nAculei.\nFitti, fragili, adnati al gambo; a volte decorrenti per un tratto brevissimo.\nGambo.\nDa 2 a 8/10 cm, slanciato, qualche volta tozzo, pieno; bianco candido da giovane, pi\u00f9 spesso di colore giallo-arancio.\nCarne.\nBianca, soda, fragile, anche molto friabile; di colore bianco oppure leggermente carnicino, ingiallente.\nSpore.\nBianco-crema in massa, ellissoidali.\nHabitat.\nIn genere fruttifica solitario, ma non di rado \u00e8 gregario e forma piccoli gruppi; molto raramente forma i cosiddetti cerchi delle \"streghe\", anche di numerosissimi gruppi.&lt;br&gt;\nEstate-autunno, anche in tardo autunno; sia in boschi di aghifoglie che di latifoglie.\nCommestibilit\u00e0.\nCommestibile ottimo ma richiede una lunga cottura, come l\"H. repandum\".&lt;br&gt;\nPoco cotto pu\u00f2 risultare indigesto e causare gastralgie oppure problemi intestinali, come diarrea o meteorismo di poca rilevanza.\nSi presta bene alla conservazione sott'olio.\nEtimologia.\ndal latino \"rufescens\" = tendente al rosso, per il colore del cappello di tonalit\u00e0 pi\u00f9 o meno vinate."}
{"id": "670826", "revid": "3325", "url": "https://it.wikipedia.org/wiki?curid=670826", "title": "Spazialismo", "text": ""}
{"id": "670829", "revid": "767487", "url": "https://it.wikipedia.org/wiki?curid=670829", "title": "Welcome to the Cruel World", "text": "Welcome to the Cruel World \u00e8 il primo album in studio del cantautore statunitense Ben Harper, pubblicato nel 1994 dalla Virgin Records."}
{"id": "670831", "revid": "110157", "url": "https://it.wikipedia.org/wiki?curid=670831", "title": "Kl\u00e1\u0161terec nad Oh\u0159\u00ed", "text": "Kl\u00e1\u0161terec nad Oh\u0159\u00ed (in tedesco \"Kl\u00f6sterle an der Eger\") \u00e8 una citt\u00e0 della Repubblica Ceca facente parte del distretto di Chomutov, nella regione di \u00dast\u00ed nad Labem, attraversata dal fiume Oh\u0159e. \nAlcune parti della citt\u00e0 sono formate dall'unione dei villaggi di Mi\u0159etice (parte moderna della citt\u00e0, con molte case prefabbricate), Cibou\u0161ov, Kl\u00e1\u0161tereck\u00e1 Jese\u0148, Lestkov, Mikulovice, Ra\u0161ovice, \u0160umn\u00e1, Vern\u00e9\u0159ov, Hradi\u0161t\u011b, Kunov, Horn\u00ed Mi\u0159etice, Pavlov, Poto\u010dn\u00e1, Such\u00fd D\u016fl, \u00dato\u010di\u0161t\u011b, e Velk\u00e1 Lesn\u00e1.\nStoria.\nLa citt\u00e0 fu fondata dai monaci benedettini provenienti da Postoloprty nel XII secolo. Nella citt\u00e0 costruirono un monastero, che per\u00f2 and\u00f2 distrutto nel XIII secolo. Nonostante ci\u00f2, l'attuale nome deriva comunque da questa costruzione ('monastero', in ceco \"kl\u00e1\u0161ter\", in tedesco \"Kloster\").\nIl castello di Kl\u00e1\u0161terec.\nOriginariamente fu costruito a partire dal 1514 come tipico castello rinascimentale, ma venne ristrutturato diverse volte, fino a raggiungere l'attuale aspetto neogotico con il restauro degli anni 1856-1860 (su disegno dell'architetto V\u00e1clav Hagenauer).\nDavanti al castello si trova la \"sala terrena\" barocca, con sculture di Jan Brokoff, e un parco all'inglese creato progressivamente a partire dal XIX secolo.\nDopo essere appartenuto per secoli alla famiglia Thun-Hohenstein (alcune tombe di famiglia sono conservate all'interno del castello), il complesso \u00e8 attualmente di propriet\u00e0 della citt\u00e0.\nIl castello ospita anche il museo della porcellana ceca, con importanti collezioni di porcellana ceca e altra europea ceca, cinese e giapponese, e collezioni di pietre preziose.\nFabrica di porcellana.\nFabrica \"Weber\" fondata nel 1794, dal 1813 ad oggi con marca \"Thun\".\nGeografia antropica.\nFrazioni.\nRa\u0161ovice.\nRa\u0161ovice (Raschwitz in tedesco) \u00e8 un piccolo villaggio che si incontra nella strada fra Kl\u00e1\u0161terec nad Oh\u0159\u00ed a Kada\u0148. Rimase il suo nome fino al 1924 (dopo denominato Roch). Dal 1961 il villaggio \u00e8 parte di Kl\u00e1\u0161terec nad Oh\u0159\u00ed. Sopra il villaggio \u00e8 possibile vedere le rovine del castello di Lestkov."}
{"id": "670834", "revid": "124256106", "url": "https://it.wikipedia.org/wiki?curid=670834", "title": "Trichinellosi", "text": "La trichinellosi o trichinosi \u00e8 una zoonosi parassitaria causata da nematodi appartenenti al genere Trichinella di cui oggi conosciamo otto specie diverse (\"Trichinella spiralis\", \"Trichinella nativa\", \"Trichinella britovi\", \"Trichinella murrelli\", \"Trichinella nelsoni\", tutte specie incapsulate e \"Trichinella pseudospiralis\", \"Trichinella papuae\", \"Trichinella zimbabwensis\" che invece non sono incapsulate) e almeno tre genotipi distinti. \u00c8 stato calcolato che circa dieci milioni di persone sono a rischio nel mondo.\nL'unica specie autoctona italiana \u00e8 \"Trichinella britovi\", ma in passato ci sono stati focolai umani da importazione causati da altre specie quali la \"Trichinella spiralis\".\nLa \"Trichinella\" ha un ampio spettro d'ospite, dall'uomo agli uccelli, e in alcuni casi anche i rettili, a seconda delle varie specie.\nL'unica modalit\u00e0 di contrazione dell'infezione \u00e8 quella legata all'ingestione di carne cruda o poco cotta proveniente da un ospite infetto.\nLa malattia \u00e8 caratterizzata da due fasi: una \"enterica\" con sintomatologia a carico dell'apparato gastro-intestinale, legata alla presenza degli adulti a livello intestinale e una \"parenterale\", dovuta al passaggio in circolo delle larve L1, caratterizzata da miosite, edemi localizzati soprattutto al volto e manifestazioni orticarioidi.\nInoltre le larve della \"Trichinella spiralis\", quando ingerite, vanno a incistarsi nei muscoli scheletrici dell'ospite.\nUna complicanza talora fatale \u00e8 la cosiddetta \"neurotrichinosi\", caratterizzata da encefalite e/o miocardite.\nVeterinaria.\nLa trichinellosi \u00e8 una malattia di interesse veterinario, presente soprattutto nei suini e nei cinghiali, ma ne sono affetti anche gli equini. Altre specie sono rappresentate da animali selvatici, come i roditori.\nGli animali sono colpiti dai parassiti in particolare nelle masse muscolari. Il muscolo pi\u00f9 interessato \u00e8 il diaframma (pilastri), seguito dal massetere, cio\u00e8 il muscolo masticatorio.\nLa profilassi si basa sull'introduzione sistematica nei mattatoi dell'esame trichinoscopico, con il quale \u00e8 possibile rilevare la presenza del parassita nei muscoli. L'esame viene eseguito su campioni di diaframma dei suini e degli equini. L'esame \u00e8 svolto dai veterinari che, dopo aver prelevato i campioni, ne eseguono l'esame dopo opportune preparazioni, che prevedono la predigestione con acido cloridrico e pepsina.\nRecentemente la commissione tecnica dell'Unione europea ha introdotto nuovi regolamenti per contenere il fenomeno di proliferazione del parassita che dai paesi dell'Est europeo potrebbe diffondersi nel bestiame del resto dell'Europa. I nuovi regolamenti in materia di trichinellosi (Regolamento CE N.2075/2005 e successive integrazioni) prevedono il sistematico esame di tutti i capi equini, dei cinghiali e di tutti i verri e le scrofe. Soltanto i suini da ingrasso potranno essere esaminati in un numero pari al 10% degli animali macellati purch\u00e9 provenienti da allevamenti riconosciuti indenni dalla malattia e certificati dalle Autorit\u00e0 Sanitarie. Speciali liste di laboratori sono approntate in tutte le Regioni italiane e nelle Province Autonome, nelle quali saranno registrati i centri autorizzati all'esecuzione delle analisi.\nIn caso di positivit\u00e0 alla malattia riscontrata in un animale i nuovi regolamenti prevedono che le indagini vengano estese a tutti i capi appartenenti alla partita alla quale apparteneva l'animale infestato e successivamente a quelli delle zone vicine a quelle di provenienza dello stesso. Scatterebbero quindi le nuove procedure obbligatorie di rintracciabilit\u00e0 introdotte dalla Decisione della Commissione CE n. 178."}
{"id": "670840", "revid": "1632387", "url": "https://it.wikipedia.org/wiki?curid=670840", "title": "Oca", "text": "Oca (plurale oche) \u00e8 il nome italiano di un numero considerevole di uccelli, appartenenti alla famiglia delle Anatidae. Questa famiglia include anche i cigni, la maggior parte dei quali sono pi\u00f9 grandi delle oche, e le anatre, pi\u00f9 piccole.\nQuesta voce tratta delle vere oche della trib\u00f9 Anserini della sottofamiglia Anserinae. Un certo numero di altri uccelli acquatici, soprattutto le volpoche e i loro simili, contengono la parola \"oca\" nel loro nome, ma non sono imparentate con queste.\nCaratteristiche.\nLe vere oche sono uccelli di varie dimensioni, sempre associati (ad eccezione della oca delle Hawaii) a un'esistenza legata in maniera maggiore o minore all'acqua. La maggior parte delle specie selvatiche di Europa, Asia e Nordamerica sono grandi uccelli migratori, nidificano nell'estremo nord e svernano molto pi\u00f9 a sud. Comunque, gli esemplari fuggiti e le introduzioni hanno portato alcune specie alla nascita di popolazioni residenti rinselvatichite.\nLe oche sono state addomesticate per secoli. In Occidente, le oche da cortile discendono da quella selvatica, ma in Asia \u00e8 stata allevata pi\u00f9 o meno a lungo l'oca cigno.\nTutte le oche hanno una dieta per lo pi\u00f9 vegetariana e possono diventare nocive quando gli stormi si nutrono sui terreni coltivati, negli stagni abitati o nelle aree erbose in ambienti urbani. Catturano anche invertebrati se ne hanno l'opportunit\u00e0; le oche domestiche assaggiano qualunque nuovo genere di cibo commestibile venga loro offerto.\nLe oche solitamente si accoppiano con lo stesso \"partner\" per tutta la vita, ma un piccolo numero di esse pu\u00f2 \"divorziare\" e cercarsi un nuovo compagno. Tendono a deporre un numero di uova pi\u00f9 basso delle anatre, ma entrambi i genitori proteggono il nido e i piccoli, che solitamente hanno un tasso di sopravvivenza pi\u00f9 alto rispetto a quelli allevati da un solo genitore.\nVere oche.\nI seguenti sono i generi viventi di \"vere oche\":\nI due generi seguenti sono stati classificati sperimentalmente tra gli Anserinae; dovrebbero appartenere alle volpoche o formare una sottofamiglia per conto proprio:\nInoltre, ci sono alcuni uccelli simili ad oche conosciuti a partire dai resti subfossili ritrovati sulle isole hawaiiane. Per ulteriori notizie vedi Anserinae.\nAltri uccelli chiamati \"oche\".\nC'\u00e8 un certo numero di uccelli, soprattutto dell'emisfero meridionale, chiamati \"oche\", la maggior parte dei quali appartiene alla trib\u00f9 delle volpoche, i Tadornini. Queste sono:\nI membri di un genere di anatre marine estinte, \"Chendytes\", vengono talvolta chiamati \"oche tuffatrici\" a causa delle loro grandi dimensioni.\nL'oca armata, \"Plectropterus gambensis\", \u00e8 pi\u00f9 strettamente imparentata con le oche sudamericane, ma \u00e8 abbastanza differente da appartenere ad una propria sottofamiglia, i Plectropterinae.\nLe tre anatre che si appollaiano del genere \"Nettapus\" vengono chiamate \"oche pigmee\", come l'oca pigmea asiatica, \"Nettapus javanica\".\nL'insolita oca gazza fa parte della famiglia monospecifica degli Anseranatidae.\nLa sula settentrionale, un uccello marino, \u00e8 conosciuta anche come oca solare, sebbene non sia imparentata con le vere oche.\nCucina.\nL'oca \u00e8 alla base di alcuni piatti come l'oca arrosto e il foie gras."}
{"id": "670843", "revid": "124216795", "url": "https://it.wikipedia.org/wiki?curid=670843", "title": "Ford Escort", "text": "La Ford Escort \u00e8 un'autovettura di classe media prodotta in 4 serie dalla Ford tra il 1968 e il 2000. La denominazione fu utilizzata, a partire dal 1981, anche per un modello destinato al mercato statunitense che, tuttavia, non aveva nulla in comune con le \"Escort\" europee.\nPrima serie (1968-1975).\nLa prima serie della Ford Escort, nota anche come \"Escort MK1\", fu presentata nel gennaio 1968 al Salone dell'automobile di Bruxelles; fu prodotta negli stabilimenti britannici del gruppo Ford e, successivamente, dapprima in quelli belgi poi in quelli tedeschi per i mercati con guida a sinistra, e si caratterizzava per una linea abbastanza morbida, di vaga ispirazione americana.\nOltre all'Europa, questa vettura era commercializzata anche in altre parti del mondo, definendosi una World car.\nLa vettura riprendeva il nome della versione familiare della Ford Anglia (che andava a sostituire), chiamata \"Escort 100E\" e prodotta dal 1955 al 1961.\nDisponibile inizialmente nelle versioni berlina 2 porte e berlina 4 porte, la nuova \"Escort\" puntava sull'affidabilit\u00e0 della semplice ma robusta meccanica: un solido motore a 4 cilindri con albero a camme laterale e distribuzione ad aste e bilancieri con trazione posteriore, una solida sospensione posteriore ad assale rigido con balestre a foglia (davanti c'erano le ruote indipendenti MacPherson) e un classico cambio manuale a 4 marce. Completava il quadro un impianto frenante a tamburi sulle quattro ruote. \nAll'esordio la Escort era disponibile con 2 motori, uno di 940 cm\u00b3 (44 CV) e uno di 1098\u00a0cm\u00b3 (53 CV), 2 carrozzerie e 2 allestimenti: \"Base\" (solo 940\u00a0cm\u00b3) e \"De Luxe\" (940 e 1100\u00a0cm\u00b3). Pochi mesi dopo il lancio arriv\u00f2 anche una versione familiare a 3 porte, col solo motore 1100, sia in versione base sia \"De Luxe\".\nAll'inizio del 1969 furono introdotte la \"Escort GT\" (berlina, sia a 2 sia a 4 porte), mossa da un 4 cilindri di 1298\u00a0cm\u00b3 da 76 CV, e la \"Escort 1.3 De Luxe\" (berlina e giardinetta), con motore 1298\u00a0cm\u00b3 da 59 CV. Nell'autunno 1972 la Ford italiana introdusse l'allestimento opzionale \"Superprestazioni\",che aumentava la potenza del motore 1100 della berlina tanto da poter dichiarare una velocit\u00e0 massima di 147 chilometri orari contro i 132 originari, senza problemi di affidabilit\u00e0, vista la tranquillit\u00e0 delle prestazioni della versione di serie.\nFord Escort RS1600.\nNel 1970 usc\u00ec la \"RS1600\" (berlina solo 2 porte), con motore bialbero di 1601\u00a0cm\u00b3 da 110 CV, destinata a una clientela sportiva. Fu il primo modello Ford caratterizzato dalla sigla \"RS\" (da \"Rallye Sport\"), che in seguito caratterizz\u00f2 vari altri modelli.\nPer soddisfare anche un'utenza meno esigente, nel 1971 fu introdotta la pi\u00f9 tranquilla ed economica \"Mexico\" (solo berlina 2 porte), con un motore monoalbero da 86 CV, 4 cilindri di 1601\u00a0cm\u00b3.\nLe \"1300 GT\" prima e le \"RS 1600\" poi fecero da base alle versioni impiegate con successo (due titoli mondiali) nel World Rally Championship. La produzione della \"Escort Mk1\" cess\u00f2 nel 1975 con la nuova Ford Escort RS1800.\nSeconda serie (1975-1980).\nNel 1975 esord\u00ec la \"Escort Mk2\", ovvero la seconda serie.\nLa \"Escort 2\", uscita nel gennaio 1975 e sviluppata principalmente a Colonia dalla Ford Germania (la \"Mk1\", invece, era stata concepita dalla filiale Ford inglese), conservava interamente la solida meccanica della serie precedente, abbinandola per\u00f2 a una carrozzeria completamente nuova (almeno per le berline). Fu proprio l'estetica la parte pi\u00f9 controversa della vettura. Si presentava con linee tese e squadrate (secondo la moda), e una coda fortemente discendente, quasi una fastback (in realt\u00e0 l'impostazione era a \"tre volumi\", con bagagliaio separato dall'abitacolo, senza portellone), e lasci\u00f2 perplessi.\nAbbastanza singolare anche lo stile della Station Wagon (sempre a 3 porte), presentata contemporaneamente alle berline: la parte anteriore fino alla portiera e gli interni erano aggiornati alla nuova serie, mentre tutta la parte posteriore conservava inalterate le lamiere della precedente \"Mk1\", dando vita a un corpo vettura ibrido (squadrata davanti, tonda dietro).\nLa gamma delle versioni disponibili della Ford Escort \"Mk2\" all'atto del suo esordio ufficiale (1975) era molto pi\u00f9 articolata rispetto a quella della precedente versione, poich\u00e9 essa era disponibile in tre varianti (2 porte, 4 porte e Station wagon 3 porte), 6 allestimenti (base, L, GL, Ghia, Sport e RS) e 5 motorizzazioni (da 940 a 2000 cm\u00b3).\nProprio l'ampiezza dell'offerta, unita alla tradizionale fama di robustezza e affidabilit\u00e0, costitu\u00ec una delle carte vincenti del modello, anche se con prestazioni modeste in rapporto alla cilindrata e con una tenuta di strada scarsa sul bagnato. Questa caratteristica, dovuta alla trazione posteriore e al retrotreno a ponte rigido, comune anche alla \"mk1\", era resa pi\u00f9 evidente dall'arrivo sul mercato di concorrenti a trazione anteriore e retrotreno a ruote indipendenti (Fiat 128, Renault 14, Alfa Romeo Alfasud, Austin Allegro) o interconnesse (Volkswagen Golf), che avevano un comportamento migliore.\nI motori erano gli stessi della serie precedente: i 4 cilindri con albero a camme laterale di 940\u00a0cm\u00b3 da 44 CV, 1098\u00a0cm\u00b3 da 50 CV, 1298 da 57 CV o 70 CV e un 1598 da 73 CV oppure 86 CV, rivisti per migliorarne elasticit\u00e0 e coppia motrice. Il motore di 940\u00a0cm\u00b3 fu tolto di produzione nel 1976, dopo l'arrivo sul mercato della Ford Fiesta.\nLa gamma italiana della \"Escort 2\", meno estesa di quella disponibile per altri Paesi, sia per motivi fiscali, sia per il minor gradimento delle versioni a 2 porte non sportive, comprendeva:\nPochi mesi dopo l'esordio fu presentata la versione \"RS 1800\", con motore bialbero di 1834\u00a0cm\u00b3 e 115 CV. Questa versione fece da base per quella impiegata nel mondiale rally.\nRestyling 1977.\nNel 1977 un leggero restyling (fari quadrati per tutte le versioni, escluse le \"Sport\", nuova mascherina con marchio \"Ford\" nell'ovale blu, modifiche di dettaglio agli interni) interess\u00f2 l'intera gamma, da cui spar\u00ec l'allestimento base per la berlina (rimase per la Wagon). Furono introdotte anche le varianti \"1.3 L\" (berlina 2 e 4 porte) e \"Wagon 1.1 L\", e fu lanciata la \"RS 2000\", equipaggiata con un bialbero DOHC di 1993\u00a0cm\u00b3 da 130 CV. Basata sulla \"RS 1800\", la \"RS 2000\" aveva un frontale pi\u00f9 pronunciato e dotato di 4 fari circolari e paraurti neri integrati. La \"RS 2000\" fece da base per la versione che, impiegata nel Campionato Mondiale Rally, vinse il titolo nel 1979. La \"Mk2\" usc\u00ec di produzione nel 1980.\nTerza serie (1980-1990).\nNel 1980 venne lanciata sul mercato la 3\u00aa serie della Ford Escort. \nSi trattava, questa volta, di un modello completamente nuovo e rivoluzionato sia nella meccanica sia nell'estetica, al punto che, con le serie precedenti, condivideva solo il nome. Originariamente, per\u00f2, non doveva condividere neanche quello: era previsto che si chiamasse \"Erika\". La Ford non utilizz\u00f2 poi per la produzione di serie questo nome, visto che era stato gi\u00e0 registrato da un altro costruttore, ma lo us\u00f2 come nome della piattaforma di costruzione. Nel 1980, la vettura vinse il premio Volante d'Oro in Germania e nel 1981 la Escort terza serie si aggiudic\u00f2 il premio Auto dell'anno.\nLa trazione pass\u00f2 alle ruote anteriori, il cambio era a 4 o 5 rapporti, i motori, con albero a camme laterale e aste + bilancieri (il ), e con albero a camme in testa (il 1\u00a0297\u00a0cm\u00b3 e il ) vennero montati trasversalmente, mentre il retrotreno prendeva la geometria a ruote indipendenti. Esteticamente la \"Mk3\" presentava una nuova, originale e riuscita linea a due volumi e mezzo (uno dei primi esempi di applicazione di questo tipo di carrozzeria) con portellone posteriore, molto abitabile e pratica. Era disponibile sia nella versione a 3 porte sia in quella a 5 porte. Pochi mesi dopo l'esordio della berlina venne lanciata la Station Wagon, questa volta con carrozzeria a 3 e 5 porte. La versione a tre volumi, introdotta nel 1983, venne venduta come un modello a parte, la Ford Orion e, in molti mercati mondiali, \u00e8 stata sostituita dalla Ford Laser e dalla Ford Escort nord americana. Inoltre, dall'83 incomincia la commercializzazione della Escort Mk3 in Sud America, dove sar\u00e0 prodotta fino al 1992 (fino al 1994 in Argentina).\nLe nuove Escort potevano contare, sul mercato italiano, inizialmente, su 3 propulsori: OHC a benzina (1117\u00a0cm\u00b3 da 55 CV), e CVH, ovvero Compound Valve Hemisferical (1297\u00a0cm\u00b3 da 69 CV e 1597\u00a0cm\u00b3 da 79 CV); per il mercato tedesco, anche il motore 1117 era del tipo CVH, sempre con 55 CV. Quattro gli allestimenti (base, L, GL, Ghia) e 3 tipi di carrozzeria. La gamma italiana comprendeva:\nLa gamma comprendeva anche la sportiva \"Escort XR3\" (solo a 3 porte), caratterizzata sportivamente (alettone posteriore, spoiler anteriore, bandelle sottoporta, codolini passaruota, cerchi in lega, fendinebbia, paraurti in tinta) ed equipaggiata con una versione a carburatore doppio corpo da 96 CV del 4 cilindri di 1597\u00a0cm\u00b3. Nel 1983 il motore adott\u00f2 l'alimentazione a iniezione elettronica, e raggiunse la potenza di 103 CV. Nel 1983 vennero lanciate le \"Escort Cabriolet\", nelle versioni \"1.3\" (1297\u00a0cm\u00b3, 69 CV) e \"XR3i\" (1597\u00a0cm\u00b3, 103 CV). Nel 1984 arrivarono le versioni diesel, mosse da un 4 cilindri di 1,6 litri da 53 CV. Le \"1.6 D\" (berlina e Wagon) erano disponibili negli allestimenti L e GL e Ghia. Nel 1985, accanto a lievi ritocchi agli interni e alla versione speciale \"Laser\" (1.1 e 1.6D 5 porte), esord\u00ec la \"RS Turbo\", equipaggiata con una versione turbocompressa da 136 CV del 1600 della \"XR3i\". Quest'ultima versione, molto sportiva anche nell'estetica (ancor pi\u00f9 esasperata che sulla \"XR3i\"), avr\u00e0 maggior successo nella serie successiva.\nTerza serie restyling: 1986-1990.\nNel 1986 un profondo restyling diede origine alla \"Escort Mk3B\" (per alcuni anche conosciuta come \"Mk4\" come se fosse una nuova serie, facendo di conseguenza slittare le numerazioni successive). A cambiare furono numerose parti, come il frontale, completamente ridisegnato, pi\u00f9 morbido e affusolato, i paraurti integrati nella carrozzeria, i gruppi ottici posteriori (ampliati) e gli interni (completamente ridisegnati, con nuova plancia, sedili, volante, nuovi pannelli porta e rivestimento del padiglione). Il rinnovamento coinvolse, ovviamente, anche Station Wagon e Cabriolet.\nDal punto di vista tecnico la novit\u00e0 consisteva, essenzialmente, in una rivisitazione dei motori. I 4 cilindri di 1.1 e 1.3 litri vennero dotati del sistema HCS per funzionare a combustione magra (cio\u00e8 con una minor percentuale di benzina nella miscela) e ridurre i consumi (le potenze scesero, rispettivamente, a 50 e 60 CV), mentre il 1600 a carburatore fu oggetto di una serie di affinamenti volti ad aumentarne la potenza, che infatti pass\u00f2 a 88 CV. Invariati il 1600 a iniezione (riservato alle \"XR3i\") e il 1600 Diesel.\nLa gamma comprendeva tre allestimenti, C (ovvero quello base), CL (intermedio) e Ghia, e 4 carrozzerie (berlina 3 porte o 5 porte, Station Wagon 5 porte e Cabriolet). La versione a 3 porte venne riservata alle sportive \"XR3i\".\nAl momento del lancio erano disponibili le seguenti versioni:\nNel 1987 la gamma venne completata con l'introduzione di una nuova versione del motore CVH, di 1392\u00a0cm\u00b3 da 75 CV che andava a inserirsi tra le 1.3 e le 1.6. Le \"Escort 1400\" erano disponibili negli allestimenti CLX (con intonazione lievemente sportiva: filetti rossi ai paraurti, copricerchi bianchi e dotazione leggermente superiore alle CL) e Ghia, nelle versioni berlina, Station Wagon e Cabriolet (solo Ghia). Sempre nel 1987 esord\u00ec la \"RS Turbo\", equipaggiata con un 4 cilindri CVH di 1,6 litri sovralimentato con turbocompressore Garrett T3 e intercooler da 133 CV. Disponibile nella sola versione a 3 porte e molto sportiva (assetto ribassato, spoiler anteriore, alettone posteriore, ruote in lega specifiche, prese d'aria dinamiche sul cofano motore, bandelle sottoporta, codolini passaruota, abbaglianti supplementari circolari, sedili anteriori Recaro), ebbe un buon successo, dovuto anche a una soluzione innovativa per l'epoca per contrastare definitivamente il sottosterzo (gi\u00e0 poco marcato dal suo comportamento neutro su strada): all'avantreno montava un differenziale Ferguson viscoso a slittamento limitato. Cos\u00ec, la due volumi e mezzo veniva impressa nella storia dell'auto come prima Ford turbocompressa in Europa e prima vettura del segmento a montare un differenziale autobloccante all'anteriore.\nNel 1989 la cilindrata del motore Diesel crebbe a 1753\u00a0cm\u00b3 (60 CV), mentre la gamma delle station wagon s'arricch\u00ec della versione Voyager, equipaggiata con motori 1400, 1600 o 1800 diesel e caratterizzate da un allestimento particolarmente curato.\nQuarta serie (1990-2000).\nNel 1990, dopo aver affrettato i tempi nel tentativo di anticipare le concorrenti, come la Volkswagen Golf II e la Opel Astra F, che avrebbero esordito nel 1991, la Ford fece esordire la 4\u00aa generazione della \"Escort\" (per chi considera l'evoluzione del 1986 come un nuovo modello questa \u00e8 la Escort \"Mk5\"). La vettura, il cui design era stato gi\u00e0 ampiamente diffuso in anteprima sulla stampa specializzata nel corso del 1989, era completamente nuova ma non proponeva grosse novit\u00e0 tecniche o estetiche. La linea riprendeva l'impostazione della \"Mk3\", cos\u00ec come la meccanica, che riproponeva la trazione anteriore, mentre il retrotreno passava al sistema con ruote interconnesse e i motori 4 cilindri monoalbero in testa, tranne che per il pianale, tutto nuovo e chiamato \"CE14\".\nDecisamente pi\u00f9 moderno e curato invece l'interno. In generale, tuttavia, appariva evidente che il lancio era stato eseguito troppo frettolosamente per battere la concorrenza, fatto che verr\u00e0 confermato dall'evoluzione della vettura (con ben due restyling in otto anni, ogni 2 anni). Pochi mesi dopo il lancio della berlina, venne presentata anche la Station Wagon, che si dimostr\u00f2 essere molto pi\u00f9 comoda e piacevole della berlina, e ottenne infatti un successo enorme sul nostro mercato (in media, su 100 Escort vendute a quel tempo, 90 erano Station Wagon).\nLa gamma italiana comprendeva, inizialmente, 3 motori (il 1300 HCS, albero a camme laterale + aste e bilancieri) da 60 CV, il 1600 a carburatore da 88 CV e il 1800 Diesel da 60 CV), 3 varianti di carrozzeria (berlina 3 porte, berlina 5 porte e Station Wagon) e 2 allestimenti CLX e Ghia (riconoscibile per i paraurti in tinta con filetti cromati e l'allestimento pi\u00f9 curato).\nLe versioni disponibili all'inizio erano:\nAlla fine dell'anno venne lanciata la versione cabriolet, equipaggiata con il 4 cilindri a iniezione di 1597\u00a0cm\u00b3 e 106 CV, mentre nel 1991 la gamma si complet\u00f2 con la sportiva \"RS 2000 16v\" (solo 3 porte, con motore bialbero 16v di 1998\u00a0cm\u00b3 da 147 CV alimentato a iniezione e dotato di catalizzatore a 3 vie e caratterizzazione estetica molto sportiva) e con le 1400i CLX Catalyst (1392\u00a0cm\u00b3 a iniezione elettronica Singlepoint e catalizzatore a 3 vie da 69 CV).\nNel 1992, con lo slogan \"Il 16 valvole diventa per tutti\", la gamma \"Escort\" venne rivoluzionata. Al 1600 a benzina 8v (presto sostituito da un analogo motore a 4 valvole per cilindro) venne affiancato un nuovo 4 cilindri (bialbero) 16 valvole di 1798\u00a0cm\u00b3 da 105 CV alimentato a iniezione Multipoint e dotato di catalizzatore a 3 vie, mentre il 1300 HCS lasci\u00f2 il posto al 1400 Singlepont catalizzato da 69 CV. Una versione bialbero del 1800 16v da 126 CV venne, infine, installata sulla Cabriolet. Invariata (tecnicamente) la \"RS 2000\". Sempre dal '92, questa Escort incomincia a essere commercializzata nel mercato sudamericano, dove fino al 1997 sar\u00e0 commercializzata anche come Volkswagen Pointer (versione berlina 5 porte) e Volkswagen Logus (la versione berlina 3 porte), grazie a un accordo con la filiale locale del gruppo Volkswagen, rimanendoci fino al 2002, mentre in Argentina solo fino al 2004.\nContemporaneamente al lancio di queste nuove motorizzazioni venne moderatamente aggiornato anche il corpo vettura: frontale con una nuova mascherina leggermente ridisegnata, paraurti lievemente modificati e nuovi rivestimenti interni.\nDecisamente pi\u00f9 sportiva la \"Escort Cosworth\", nata dalla matita del designer britannico Ian Callum. Con le altre \"Escort\", la Cosworth condivideva ben poco, l'intera meccanica proveniva dalla Ford Sierra Cosworth, sul cui pianale a passo accorciato veniva montata una carrozzeria disegnata da Ian Callum derivata da quella della Escort, ma molto pi\u00f9 estrema con parafanghi allargati, minigonne, prese d'aria sul cofano motore, doppia ala posteriore). Mossa dal 4 cilindri bialbero 16v sovralimentato con turbocompressore e intercooler di 1993\u00a0cm\u00b3 con una potenza di 220 CV e dotata di trazione integrale permanente, la \"Escort Cosworth\" fece da base alla Escort WRC, impiegata nel mondiale rally. La versione stradale era catalizzata.\nQuarta serie facelift: 1992-1995.\nNel 1992 un medio restyling interess\u00f2 la quarta serie della vettura. A cambiare furono ancora il frontale (con una nuova mascherina ovale ridisegnata), i paraurti (dal design pi\u00f9 morbido), i gruppi ottici posteriori della versione berlina (pi\u00f9 estesi e parzialmente sul portellone, mentre quelli della SW e della cabriolet rimasero immutati), interni (rivestimenti, pannelli porta) e serbatoio (serratura a chiave pi\u00f9 interna, coperta da uno sportellino). Nel corso del 1993, in occasione dell'entrata in produzione della Ford Mondeo, venne introdotto l'airbag guidatore che proprio la Mondeo inaugurava in casa Ford. Nel settembre di tale anno, inoltre, la Orion viene reintegrata nella gamma come \"Escort Sedan\" e nel solo allestimento \"Ghia\". I motori a benzina, tutti a iniezione multipoint e dotati di catalizzatore a 3 vie, avevano testata a 8 (1392\u00a0cm\u00b3, 69 CV) o 16v (1598\u00a0cm\u00b3 1798\u00a0cm\u00b3 o 1998\u00a0cm\u00b3). Il Diesel di 1753\u00a0cm\u00b3 aspirato da 60 CV, venne affiancato dalla versione Turbo intercooler da 90 CV definito da una rivista di auto: motore tutt'altro che letargico. Invariata (anche esteticamente) la Cosworth. La gamma, che comprendeva gli allestimenti Boston, Explorer (che si distingueva per il paraurti anteriore modificato e che inglobava i fendinebbia e un'impostazione pi\u00f9 sportiva), Ghia e RS, si articolava nelle seguenti versioni:\nQuarta serie restyling: 1995-2000.\nA gennaio 1995 un ultimo restyling (definito anche come \"Mk6\"): cambiarono ancora il frontale (ammorbidito e arrotondato), i paraurti, il portellone posteriore con portatarga incassato e gli interni (completamente ridisegnati nella plancia, nei sedili e nei pannelli porta). Gli allestimenti erano 4 (Windstar, Explorer, Ghia e RS), mentre tra i motori sparirono il 1400 8 valvole e il 1800 diesel aspirato. Quest'ultimo venne rimpiazzato da un 1800 turbodiesel (senza intercooler) da 75 CV che si affiancava alla versione turbo intercooler da 90 CV. Il 1800 16v a benzina, inoltre, era disponibile solo con testata bialbero e potenza di 115 CV. Ancora invariata la Cosworth. La gamma italiana era composta da:\nGli allestimenti \"WindStar\" ed \"Explorer\" vennero sostituiti entrambi, poco tempo dopo il lancio, dalle versioni \"Village\". Almeno per quanto riguarda il mercato italiano, l'allestimento \u201cWindstar\u201d \u00e8 stato sostituito con l'allestimento \u201cVillage\u201d (un cambio di nome, pi\u00f9 i consueti piccoli ritocchi). Ma l'allestimento \u201cExplorer\u201d \u00e8 rimasto in listino praticamente fino alla fine, insieme al \u201cGhia\u201d. Solo da fine 1997, data l'imminente commercializzazione della prima Focus (nell'autunno 1998) in listino rimase solo l'allestimento \u201cGhia\u201d, che tuttavia prese la denominazione \"University\" (e solo in carrozzeria SW), previo ordine diretto da Ford Italia ai vari concessionari sul territorio. Da fine dicembre 1997 non era pi\u00f9 possibile ordinare modelli \u201cVillage\u201d ed \u201cExplorer\u201d, ma solo \u201cUniversity\u201d (SW), per ancora i mesi a venire prima del lancio della Focus. L'allestimento \"University\" aveva gli interni in velluto come le ultime \"Ghia\", e di queste ultime riprendeva grossomodo anche le dotazioni di serie.\nLa Escort usc\u00ec quasi completamente di listino alla fine del 1998 e fu sostituita dalla Ford Focus. Rimasero in vendita sino all'agosto 2000 solo alcuni modelli specifici (1600 16v e 1800TD - solo Station Wagon) e fino all'ottobre 2002 la versione furgonata, sostituita dal Ford Transit Connect.\nIl riutilizzo del nome.\nNel 2015, grazie a un accordo con l'azienda automobilistica cinese Chang'an Motors, il nome \u00e8 stato riutilizzato per una vettura costruita sulla base della seconda generazione della Ford Focus, prodotta nello stabilimento \"Chang'an Ford\", di propriet\u00e0 del gruppo Ford dal 2001."}
{"id": "670852", "revid": "84184", "url": "https://it.wikipedia.org/wiki?curid=670852", "title": "Boschetti", "text": ""}
{"id": "670859", "revid": "125252402", "url": "https://it.wikipedia.org/wiki?curid=670859", "title": "Emittente televisiva", "text": "Un'emittente televisiva (chiamata anche rete televisiva, stazione televisiva o pi\u00f9 impropriamente canale televisivo, in inglese network), \u00e8 una struttura tecnico-imprenditoriale che si occupa della telediffusione, istantanea (o con un breve ritardo) e contemporanea, in aree geografiche predisposte da un'apposita rete per telecomunicazioni, di servizi televisivi ovvero contenuti audio-video fruibili in tempo reale da utenti in possesso di un televisore. \nOgni emittente televisiva ha un proprio nome, un proprio canale di frequenze che la identifica e un editore che ne cura i contenuti nonch\u00e9 limitati nel tempo, possono trasmettere in una area geografica di riferimento locale o nazionale, se in tale ultimo caso coprano il territorio di uno Stato.\nStoria.\nLa televisione inizia timidamente a diffondersi a partire dal 1928 negli Stati Uniti e a partire dal 1929 nel Regno Unito e in Germania. \u00c8 una televisione elettromeccanica basata sul disco di Nipkow ancora ad uno stadio embrionale con solo qualche decina di linee di risoluzione verticale dell'immagine televisiva e diffusa solo in alcune aree geografiche molto ristrette. Una televisione totalmente elettronica inizia a diffondersi a partire dal 1936 nel Regno Unito e in Germania, a partire dal 1938 in Francia, e a partire dal 1939 negli Stati Uniti, ed ha intorno alle 400 linee di risoluzione verticale dell'immagine televisiva.\nDue sono per\u00f2 le nazioni che fanno da modello per il resto del mondo, gli Stati Uniti, in particolare inizialmente per l'America settentrionale, e il Regno Unito, in particolare inizialmente per l'Europa. Negli Stati Uniti si afferma una televisione completamente libera affidata all'iniziativa privata, finanziata dalla pubblicit\u00e0 e volta al profitto economico quindi limitativi sia per il pubblico che guarda i palinsesti televisivi sia per le televisioni che le trasmettono in generale in tutte le TV del mondo. Nel Regno Unito invece si afferma una televisione monopolistica affidata allo Stato e gestita con finalit\u00e0 di servizio pubblico. Nel caso di televisione affidata allo Stato si parla di \"televisione pubblica\", mentre nel caso di televisione affidata all'iniziativa privata si parla di \"televisione privata\" o \"televisione commerciale\".\nCon il passare dei decenni i modelli si affermano anche all'interno della stessa nazione, ma restano presenti gli aspetti positivi che li hanno contraddistinti in passato: il regime di libert\u00e0, e di conseguenza di concorrenza, ed rivalit\u00e0 presente nella televisione privata produce un'offerta ricca e di qualit\u00e0, mentre la televisione pubblica offre qualit\u00e0 in programmi televisivi spesso trascurati dalla televisione privata bench\u00e9 i film serie tv sono andate in onda anni prima ed quindi come i programmi televisivi sono replicati o registrati settimane prima ed riproposte giorni dopo perch\u00e9 sono di basso audience e quindi di scarso profitto (noti in tutto il mondo sono ad esempio i documentari dell'inglese BBC per la qualit\u00e0 offerta). In generale la televisione pubblica \u00e8 pi\u00f9 attenta nel fornire programmi di utilit\u00e0 sociale e di maggiore levatura culturale (un esempio sono gli sceneggiati televisivi della RAI).\nDescrizione.\nInfrastruttura.\nLa rete di telecomunicazioni con cui l'emittente televisiva viene diffusa agli utenti pu\u00f2 essere di propriet\u00e0 dell'editore dell'emittente, ma anche di propriet\u00e0 altrui. Se la rete di telecomunicazioni \u00e8 di propriet\u00e0 altrui l'editore paga per l'affitto della rete (fa eccezione il caso in cui l'emittente viene offerta all'interno di una piattaforma televisiva a pagamento, in questo caso \u00e8 il provider della piattaforma televisiva che paga l'editore dell'emittente televisiva per poter offrire l'emittente all'interno della propria piattaforma).\nContenuti.\nI contenuti visivi e sonori diffusi agli utenti possono essere una ripresa della realt\u00e0, una creazione artificiale (i cartoni animati), o anche una combinazione delle due. Possono essere pre-prodotti oppure ripresi e contemporaneamente trasmessi agli utenti, in quest'ultimo caso si parla di \"diretta\" o, usando un termine inglese, di \"live\". Sempre riguardo ai contenuti visivi e sonori, sono i pi\u00f9 vari, ma essenzialmente finalizzati ad informare o intrattenere: notizie, musica, sport, spettacoli, documentari, ecc.\nLa singola produzione visiva e sonora diffusa agli utenti \u00e8 chiamata \"programma televisivo\". L'insieme dei programmi televisivi di un'emittente televisiva \u00e8 chiamato \"palinsesto\". Un programma televisivo pu\u00f2 essere prodotto dall'editore dell'emittente televisiva oppure da altre aziende. Se \u00e8 prodotto da altre aziende l'editore pu\u00f2 comprarne la propriet\u00e0 nell'arco di tempo prestabilito e basta oppure limitarsi all'acquisto dei diritti di diffusione.\nTipologie di emittenti televisive.\nUn'emittente televisiva per la televisione terrestre viene chiamata \"emittente televisiva terrestre\", per la televisione satellitare \"emittente televisiva satellitare\", per la televisione via cavo \"emittente televisiva via cavo\".\nUna seconda distinzione che si pu\u00f2 fare per le emittenti televisive riguarda l'ampiezza dell'area geografica servita. Se l'emittente televisiva raggiunge la maggior parte della nazione si parla di \"emittente televisiva nazionale\", se invece raggiunge solo un'area circoscritta si parla di \"emittente televisiva locale\". La distinzione tra emittente nazionale ed emittente locale riguarda per\u00f2 solo la televisione terrestre e la televisione via cavo in quanto la televisione satellitare serve di norma aree geografiche continentali che comprendono quindi pi\u00f9 nazioni.\nI contenuti diffusi dalle emittenti locali sono spesso di carattere locale (telegiornali con cronaca locale, eventi sportivi o religiosi di interesse locale, rubriche di analisi delle realt\u00e0 economiche e culturali locali, ecc.), mentre quelli diffusi dalle emittenti nazionali di carattere nazionale. In Italia esistono centinaia di televisioni locali e una decina di televisioni nazionali.\nUna terza distinzione che si pu\u00f2 fare per le emittenti televisive riguarda invece i contenuti diffusi. Se i contenuti sono i pi\u00f9 vari si parla di \"emittente televisiva generalista\", se invece sono ristretti ad un particolare ambito si parla di \"emittente televisiva tematica\".\nEmittente pubblica e privata.\nLe prime emittenti erano in regime di monopolio pubblico, tuttavia a partire dal secondo dopoguerra con le liberalizzazioni si assiste anche al nascere e svilupparsi delle emittenti televisive private.\nEmittente generalista e tematica.\nCon il termine \"generalista\" si usa designare una rete televisiva \u00abche organizza i suoi palinsesti, i suoi contenuti e il suo linguaggio per rivolgersi a un pubblico il pi\u00f9 possibile composito, senza distinzioni di sesso, di et\u00e0, di livelli socio-culturali\u00bb. La televisione tematica invece offre contenuti ristretti ad un particolare ambito di interesse, ad esempio l'informazione, lo sport, i documentari, la musica, il cinema.\nLa televisione nasce generalista. In seguito, con il proliferare di emittenti televisive in concorrenza tra loro, nasce l'idea di restringere l'offerta di contenuti ad un particolare ambito come modo per assicurarsi un proprio bacino di utenti. Con l'arrivo poi della pay TV la televisione tematica si afferma definitivamente: i provider delle piattaforme televisive a pagamento cercano infatti di arricchire e diversificare il pi\u00f9 possibile l'offerta di contenuti in modo da attrarre il maggior numero di utenti e ci\u00f2 viene attuato offrendo ogni genere di televisioni tematiche in modo che sia possibile fruire dei contenuti preferiti in ogni momento della giornata. A partire dalla met\u00e0 degli anni 2000 i canali televisivi tematici gratuiti sono aumentati, favoriti dall'entrata della televisione digitale via terrestre e quindi rendendo possibile una maggiore scelta anche agli spettatori che non devono necessariamente pagare un corrispettivo economico alle piattaforme di televisione a pagamento; queste per\u00f2 sono un numero inferiore se si fa riferimento alla quantit\u00e0 e alla scarsit\u00e0 di argomenti trattati per quanto riguarda la qualit\u00e0.\nPay TV.\nLa \"pay TV\" \u00e8 la televisione privata a pagamento.\nLa televisione privata nasce gratuita: l'editore dell'emittente televisiva si finanzia attraverso la pubblicit\u00e0 e l'utente televisivo fruisce dei vari programmi televisivi gratuitamente. La pay TV nasce per fornire programmi televisivi di pregio e possibilmente non interrotti dalla pubblicit\u00e0, programmi per cui l'utente \u00e8 disposto a pagare, come film e telefilm in prima visione televisiva o eventi sportivi di particolare importanza.\nPer estensione una pay TV \u00e8 anche un'emittente televisiva, o una piattaforma televisiva, a pagamento. Raramente oggi per\u00f2 sono offerte singole emittenti televisive a pagamento, la tendenza \u00e8 quella di offrire una piattaforma televisiva, cio\u00e8 un'offerta il pi\u00f9 possibile ricca e variegata in modo da attrarre il pi\u00f9 possibile l'acquirente."}
{"id": "670862", "revid": "1601148", "url": "https://it.wikipedia.org/wiki?curid=670862", "title": "Chester Conklin", "text": "Biografia.\nNato ad Oskaloosa nell'Iowa crebbe in una famiglia con molti problemi di violenze domestiche. Quando Chester aveva otto anni, sua madre venne ritrovata arsa viva nel giardino di casa. Sebbene probabilmente si trattasse di suicidio, suo padre venne accusato di omicidio ma venne giudicato innocente.\nAlcuni anni dopo, promettendo ad un suo caro amico di non voler pi\u00f9 tornare, fugg\u00ec via di casa. \nGiunto a Des Moines trov\u00f2 lavoro come barman in un hotel ma abbandon\u00f2 il lavoro per trasferirsi ad Omaha in Nebraska, dove la sua passione per il teatro lo port\u00f2 a intraprendere la carriera di attore comico.\nTrascorse diversi anni lavorando con compagnie itineranti facendo spettacoli di vaudeville e lavorando persino come clown in un circo.\nBasso e corpulento di statura, per accentuare il suo aspetto comico adatto al vaudeville si fece crescere due lunghi mustacchi che pi\u00f9 tardi divennero una specie di simbolo distintivo. Nell'inverno del 1913 all'et\u00e0 di ventisette anni and\u00f2 a Venice in California presso la Keystone Studios in cerca di una parte.\nIngaggiato venne diretto nel suo primo film da Henry Lehrman in una commedia dal titolo \"Cupid in a Dental Parlor\". Dopo aver girato diversi film, recit\u00f2 nel film di debutto di Charlie Chaplin dal titolo \"Charlot giornalista\" (\"Making a Living\") del 1914.\nGir\u00f2 almeno una dozzina di film con Chaplin presso la Keystone Studios ed i due divennero grandi amici.\nAnni dopo Conklin recit\u00f2 in due celebri lungometraggi di Chaplin, \"Tempi Moderni\" del 1936 e \"Il grande dittatore\" del 1940.\nTuttavia il grande successo di Conklin fu la creazione di un celebre duo con un'altra stella della Keystone, il pingue Mack Swain. I due diedero vita alla coppia comica \"Ambrose &amp; Walrus\", dove Swain era Ambrose e Conklin dai lunghi mustacchi era Walrus (\"Tricheco\"). La coppia interpret\u00f2 diversi film tra i quali \"The Battle of Ambrose and Walrus\" e \"Love, Speed and Thrills\", entrambi girati nel 1915. Oltre al duo comico \"Ambrose &amp; Walrus\", i due attori lavorarono insieme in altri ventisei film.\nNel 1920 Chester Conklin pass\u00f2 alla Fox Film Corporation dove lavor\u00f2 diversi anni recitando in brevi comiche. Nel frattempo lavor\u00f2 nel celebre capolavoro cinematografico del 1924 \"Greed\" (\"Rapacit\u00e0\") di Erich von Stroheim e per la Christie Film Company il rifacimento di \"Tillie's Punctured Romance\" del 1928, con W.C. Fields.\nNel 1930 Conklin pass\u00f2 dal muto al cinema sonoro, ma sebbene continuasse a lavorare per ben altri trent'anni, i suoi ruoli diventarono prima secondari e poi sempre pi\u00f9 marginali. Mor\u00ec nel 1971 nella sua casa di Van Nuys in California. .\nRiconoscimenti.\nPer il suo contributo dato alla storia del cinema Conklin \u00e8 celebrato nell'Hollywood Walk of Fame."}
{"id": "670863", "revid": "125695941", "url": "https://it.wikipedia.org/wiki?curid=670863", "title": "Nanni Balestrini", "text": "Biografia.\nFece parte integrante della neoavanguardia e di quel gruppo di scrittori sperimentali riuniti in seno all'antologia \"I Novissimi\", precursori poi del Gruppo 63.\nLa sua vasta produzione comprende, fra l'altro, poesie sperimentali e romanzi politicamente impegnati riguardanti le lotte degli anni sessanta e gli anni di piombo. Importante anche il suo contributo di \"poesia totale\" nel campo dell'arte visiva. \nNel 1979, a seguito dell'ondata di arresti che portarono al discusso \"Processo 7 aprile\" a carico dei presunti capi delle organizzazioni sovversive, evit\u00f2 il carcere rifugiandosi in Francia.\nSugli argomenti degli anni settanta scrisse anche il saggio \"L'orda d'oro\" in collaborazione con Primo Moroni (Sugarco 1988), saggio ristampato pi\u00f9 volte da Feltrinelli con l'aggiunta di ulteriori contributi di Umberto Eco, Toni Negri, Rossana Rossanda e molti altri.\nContribu\u00ec alla nascita delle riviste \"Il Verri\", \"Quindici\", \"Alfabeta\", \"Zoooom\" e \"Azimuth\".\n\u00c8 morto a Roma, dopo una breve malattia, il 19 maggio 2019 a 83 anni.\nApprofondimenti.\nLa rivista \"il verri\" ha pubblicato un numero monografico dal titolo \"Attivit\u00e0 combinatorie. A partire dal \"Tristano\" di Balestrini\" (anno LIII, n. 38 - ottobre 2008) contenente i seguenti saggi:"}
{"id": "670875", "revid": "1272592", "url": "https://it.wikipedia.org/wiki?curid=670875", "title": "Boschi", "text": ""}
{"id": "670876", "revid": "105826", "url": "https://it.wikipedia.org/wiki?curid=670876", "title": "Roberto d'Altavilla", "text": ""}
{"id": "670885", "revid": "1543377", "url": "https://it.wikipedia.org/wiki?curid=670885", "title": "Ferrofluido", "text": "Un ferrofluido \u00e8 un liquido che si polarizza fortemente in presenza di un campo magnetico. I ferrofluidi sono composti di particelle ferromagnetiche sospese in un veicolo fluido, molto spesso un solvente organico oppure acqua. Le nano-particelle ferromagnetiche sono rivestite di un tensioattivo per prevenire la loro agglomerazione (dovuta alle forze di van der Waals della chimica organica ed alle forze magnetiche). Anche se il nome suggerirebbe il contrario, i ferrofluidi non esercitano un ferromagnetismo, dal momento che non presentano la magnetizzazione in assenza di un campo applicato esternamente. In effetti, i ferrofluidi presentano il \"para\"magnetismo, e si dice spesso che sono \"superparamagnetici\" a causa della loro grande suscettivit\u00e0 magnetica. In effetti fluidi ferromagnetici \"veri\" sono difficili da creare oggigiorno, dal momento che richiedono alte temperature.\nDescrizione.\nI ferrofluidi sono composti da nanoparticelle ferromagnetiche, solitamente magnetite, ematite o qualche altro composto contenente Fe2+ o Fe3+. Le dimensioni delle nano-particelle sono tipicamente nell'ordine dei 10\u00a0nm; tali dimensioni sono contenute al punto da far s\u00ec che l'agitazione termica le disperda uniformemente all'interno del solvente, e che le particelle contribuiscano alla risposta magnetica complessiva del fluido. Ci\u00f2 \u00e8 analogo al modo in cui gli ioni di una soluzione acquosa salina paramagnetica (come una soluzione acquosa di solfato di rame o di cloruro di manganese) rendono la soluzione paramagnetica.\nI veri ferrofluidi sono stabili. Ci\u00f2 significa che le particelle solide non si agglomerano o creano fasi separatamente, anche quando immerse in campi magnetici estremamente forti. Comunque, i tensioattivi tendono a spezzarsi con il tempo (pochi anni), e alla fine le nanoparticelle si agglomereranno, separandosi e cessando di contribuire alla risposta magnetica del fluido.\nIl termine fluido magnetoreologico (MRF) si riferisce a liquidi simili ai ferrofluidi (FF), che solidificano in presenza di un campo magnetico. I fluidi magnetoreologici sono costituiti di particelle in scala micrometrica, da 1 a 3 ordini di grandezza superiori a quelle dei ferrofluidi.\nQuando un fluido paramagnetico \u00e8 sottoposto ad un campo magnetico verticale sufficientemente intenso, la superficie forma spontaneamente una sequenza regolare di increspature. Questo effetto, noto con il nome di instabilit\u00e0 di campo normale, \u00e8 veramente notevole. La formazione di increspature aumenta l'energia libera della superficie e l'energia gravitazionale del liquido, ma riduce l'energia magnetica. Le increspature si formano solamente a partire da un livello critico del campo magnetico, quando la riduzione dell'energia magnetica \u00e8 maggiore dell'aumento di quelle di superficie e gravitazionale. I ferrofluidi hanno una suscettivit\u00e0 eccezionalmente alta ed il campo magnetico necessario all'insorgere delle increspature pu\u00f2 essere realizzato da un piccolo magnete (vedi figura).\nAlcune sostanze comuni che sono \"surfattanti\" del ferrofluido.\nI ferrofluidi possono contenere:\nApplicazioni.\nI ferrofluidi sono usati comunemente negli altoparlanti e per formare dei sigilli liquidi attorno agli assi di rotazione degli hard disk.\nPossiedono inoltre caratteristiche di riduzione dell'attrito. Se applicati sulla superficie di un magnete sufficientemente potente, come uno fatto in neodimio, esso pu\u00f2 planare su superfici lisce con una resistenza minima.\nEsperimenti dell'industria.\nLa Matsushita Electric Industry ha prodotto una stampante capace di stampare 5 pagine per minuto utilizzando un inchiostro a ferrofluido.\nImpieghi militari.\nLa United States Air Force ha introdotto una vernice in materiale radar assorbente (RAM) composta sia da sostanze ferrofluidiche che non-magnetiche. Dal momento che riduce la riflessione delle onde elettromagnetiche, questo materiale aiuterebbe a ridurre la sezione radar in alcuni tipi di velivolo stealth.\nApplicazioni aerospaziali.\nLa NASA ha sperimentato l'utilizzo dei ferrofluidi in un'ansa chiusa come base per un sistema di controllo delle superfici e della stabilit\u00e0 in volo e nella navigazione nel vuoto dei veicoli aerospaziali. Cambiando il momento angolare del ferrofluido nell'ansa chiusa utilizzando magneti si cambia il centro di massa, e dunque anche la velocit\u00e0 di rotazione, di una nave spaziale ruotante nel vuoto.\nOttica e misure elettromagnetiche.\nI ferrofluidi hanno numerose applicazioni in ottica, a causa delle loro propriet\u00e0 rifrattive; questo perch\u00e9 all'interno di ogni grano (Che \u00e8 in realt\u00e0 una micella, formata da milioni di particelle della sostanza tensioattiva internamente con un gruppo idrofobico, come una catena carboniosa o aromatica; ed esternamente con un gruppo idrofilo a contatto con l'acqua o con un altro solvente polare), la particella ferrosa micromagnetica, riflette la luce. Questo tipo di applicazioni includono la misura della viscosit\u00e0 specifica di un liquido che si trova tra un polarizzatore ed un analizzatore, illuminato dalla luce prodotta da un laser elio-neon.\nMedicina.\nIn medicina, un ferrofluido compatibile potrebbe essere impiegato per rilevare il cancro, con vari meccanismi fisici.\nFluido fatto in casa.\nUn semplice ferrofluido pu\u00f2 essere realizzato con piccole particelle magnetiche immerse in olio minerale, vegetale o per motori (sae 10 o altri a bassa viscosit\u00e0). La limatura di ferro non funziona bene, risulta troppo grande. Buone fonti di particelle magnetiche sono:\nUn rapporto 1:1 tra l'olio e la polvere magnetica sembra funzionare al meglio.\nIn ogni caso questi fluidi sono molto instabili. Le particelle tenderanno a raggrupparsi e le propriet\u00e0 del fluido verranno perse velocemente.\nI fluidi creati per scopi professionali contengono emulsionanti per mantenere in sospensione in acqua particelle magnetiche oleose (ottano o cherosene) molto piccole. Le particelle sono molto sottili; meno di un micrometro di diametro.\nI ferrofluidi macchiano e sono praticamente impossibili da pulire, quindi \u00e8 necessario prestare attenzione quando vengono mescolati o usati."}
{"id": "670888", "revid": "339392", "url": "https://it.wikipedia.org/wiki?curid=670888", "title": "Pennyfeather", "text": ""}
{"id": "670894", "revid": "287204", "url": "https://it.wikipedia.org/wiki?curid=670894", "title": "Klasterec nad Ohri", "text": ""}
{"id": "670898", "revid": "256896", "url": "https://it.wikipedia.org/wiki?curid=670898", "title": "Gendarmeria Vaticana", "text": ""}
{"id": "670899", "revid": "339392", "url": "https://it.wikipedia.org/wiki?curid=670899", "title": "T.E. Pennyfeather", "text": ""}
{"id": "670900", "revid": "599013", "url": "https://it.wikipedia.org/wiki?curid=670900", "title": "Bao Xishun", "text": "Biografia.\nQuesto primato gli era stato temporaneamente sottratto nel 2007 dall'ucraino Leonid Ivanovy\u010d Stadnyk alto 2,57 m, dato il rifiuto di questo di sottoporsi a misurazioni ufficiali, il record \u00e8 tornato ad appartenere a Xi Shun.\n\u00c8 alto 2,36 m.\nXi Shun afferma di aver avuto un'altezza normale fino a sedici anni, poi ha cominciato a crescere a dismisura.\nIl 15 dicembre 2006 ha salvato due delfini grazie alla sua altezza: solo le sue braccia lunghe sono state in grado di raggiungere lo stomaco dei due cetacei, estraendone i pezzi di plastica che li stavano uccidendo.\nIl 12 luglio 2007, Bao Xishun si \u00e8 sposato con Xia Shujuan, alta 1,68 m (68 cm meno di lui), dalla quale ha avuto un bambino le cui dimensioni alla nascita sono risultate nella norma.\nIl 14 luglio 2007 Bao Xishun ha incontrato e stretto la mano a quello che sosteneva di essere l'uomo pi\u00f9 basso del mondo, l'allora diciannovenne He Pingping, alto 73 cm, che arrivava a stento a sfiorargli le ginocchia. I due sono stati poi ospiti di una puntata del programma di Canale 5 Lo show dei record e di esso diventano presenze fisse l'anno dopo.\nIl suo primato \u00e8 stato battuto nel 2009 da Sultan K\u00f6sen, alto 2,51 m."}
{"id": "670903", "revid": "2519", "url": "https://it.wikipedia.org/wiki?curid=670903", "title": "Oblast di Ivanovo", "text": ""}
{"id": "670904", "revid": "1543377", "url": "https://it.wikipedia.org/wiki?curid=670904", "title": "Francesco Zantedeschi", "text": "Vissuto in un secolo in cui ormai la scienza tendeva inevitabilmente verso la specializzazione, l'abate Zantedeschi pu\u00f2 considerarsi al contrario un esempio di eclettismo del sapere per la vastit\u00e0 dei suoi interessi culturali e scientifici, testimoniata da una quantit\u00e0 impressionante di manoscritti e pubblicazioni (attualmente conservati in parte alla Biblioteca Civica di Verona e in parte all'Accademia di Agricoltura Scienze e Lettere di Verona).\nBiografia.\nFiglio di Bartolomeo e Domenica Loro, \u00abricca commerciante famiglia che per le vicende della guerra di Rivoli precipuamente fu ridotta in gravi ristrettezze di fortuna\u00bb, dopo aver compiuto gli studi nel seminario vescovile di Verona, fu ordinato sacerdote dal vescovo Innocenzo Maria Lirutti e dal 1821 al 1826 insegn\u00f2 fisica e storia naturale al liceo Bagatta di Desenzano del Garda. A questi anni risale il suo trattatello \"Geologia dei terreni che circondano il lago di Garda\", rimasto inedito.\nNel 1827 fu chiamato a Pavia dal vescovo Luigi Tosi, che gli affid\u00f2 le cattedre di matematica e fisica nel seminario vescovile e dove frequent\u00f2 l'universit\u00e0 assistendo alle lezioni di celebri professori come Antonio Maria Bordoni, Giuseppe Moretti, Bartolomeo Panizza, Giacomo Zendrini o l'abate Pietro Configliachi e stringendo con loro rapporti di studio e d'amicizia. Di questo periodo sono le sue prime ricerche sperimentali sull'elettromagnetismo e le sue prime pubblicazioni scientifiche apparse sul periodico milanese \"Biblioteca Italiana\" e su quello ginevrino \"Biblioth\u00e8que universelle\".\nLa \"parentesi filosofica\".\nDue anni dopo il vescovo Giuseppe Grasser lo richiam\u00f2 nel seminario di Verona per insegnarvi filosofia, incarico che svolse applicando \u00abai fatti interni dell'anima\u00bb \u00abil medesimo metodo d'investigazione\u00bb utilizzato per le materie scientifiche e dichiarandosi perci\u00f2 \u00abnemico ... delle sofisticherie ontologiche\u00bb; il che, unito alle sue simpatie rosminiane, gli procur\u00f2 l'ostilit\u00e0 dell'ambiente ecclesiastico veronese, legato alla teologia scolastica e poco incline alle novit\u00e0. Per uscire da quella situazione, chiese un incarico pubblico e nel 1834 ottenne la cattedra di filosofia all'Imperial regio liceo di Brescia, per passare poi, nel 1836, a quello milanese di Porta Nuova.\nQuesta \"parentesi filosofica\" non fu comunque improduttiva: oltre a pubblicare (e poi rieditare) gli \"Elementi\" della sua filosofia e una dissertazione sui \"Principii generatori delle umane cognizioni\" \u00abaccolta con molto favore dall'Accademia delle Scienze di Berlino\u00bb, Zantedeschi non rinunci\u00f2 agli studi e alle ricerche di fisica riprendendo con l'abate Giuseppe Zamboni, suo vecchio maestro, alcuni esperimenti sui magneti, interessandosi alle osservazioni meteorologiche e al fenomeno della rugiada e ricevendo una medaglia d'oro dall'Ateneo di Brescia per le sue \"Ricerche sul termo-elettricismo dinamico, luci-magnetico ed elettrico\".\nVenezia e Padova.\nFinalmente nel 1838 ottenne la cattedra di fisica e matematica applicata al liceo di Santa Caterina di Venezia, dove trov\u00f2 un ambiente ideale per proseguire le sue ricerche nel campo della fisica sperimentale: un laboratorio di prim'ordine, un \"macchinista\" d'eccezione (Francesco Cobres) oltre a un collegamento con l'Universit\u00e0 di Padova. Poco tempo dopo gli fu assegnata anche la cattedra di storia naturale generale e la direzione dell'orto botanico annesso al liceo.\nNel luglio 1849 fu nominato professore di fisica sperimentale nell'Universit\u00e0 di Padova, ma fu costretto ad abbandonare l'incarico nel 1857 a causa di una incipiente cecit\u00e0.\nAutore di oltre 250 scritti fra monografie e pubblicazioni, \u00e8 ricordato per i numerosi lavori sull'elettricit\u00e0 e sullo spettro solare.\nFu socio di numerose accademie e societ\u00e0 scientifiche, tra cui l'Accademia delle Scienze di Torino dal 1837, e l'Accademia dei Lincei dal 1849."}
{"id": "670906", "revid": "33689", "url": "https://it.wikipedia.org/wiki?curid=670906", "title": "Botto", "text": ""}
{"id": "670910", "revid": "2519", "url": "https://it.wikipedia.org/wiki?curid=670910", "title": "Oblast di Irkutsk", "text": ""}
{"id": "670914", "revid": "80565", "url": "https://it.wikipedia.org/wiki?curid=670914", "title": "Tianjin", "text": ""}
{"id": "670918", "revid": "105826", "url": "https://it.wikipedia.org/wiki?curid=670918", "title": "Anna di Cleve", "text": ""}
{"id": "670921", "revid": "2054563", "url": "https://it.wikipedia.org/wiki?curid=670921", "title": "Progressione II-V-I", "text": "La progressione II-V-I \u00e8 una successione di accordi caratteristica di molte forme musicali, molto usata nella musica classica tonale e nelle composizioni jazz. Le lettere rappresentano (in numeri romani) gli accordi presenti, cio\u00e8 secondo grado, quinto (dominante) e primo (tonica).\nQuesta progressione \u00e8 spesso utilizzata con accordi di settima sui primi due accordi, ad esempio in Do maggiore:"}
{"id": "670933", "revid": "5359979", "url": "https://it.wikipedia.org/wiki?curid=670933", "title": "Alexandre Petitot", "text": ""}
{"id": "670939", "revid": "5245", "url": "https://it.wikipedia.org/wiki?curid=670939", "title": "Amon Lanc", "text": ""}
{"id": "670940", "revid": "73537", "url": "https://it.wikipedia.org/wiki?curid=670940", "title": "Villa Cisneros", "text": ""}
{"id": "670941", "revid": "291370", "url": "https://it.wikipedia.org/wiki?curid=670941", "title": "Nadia Bengala", "text": "Biografia.\nSi trasferisce a 7 anni a Milano, dove si \u00e8 diplomata perito aziendale e successivamente in lingue straniere.\nNel 1985 partecipa alla trasmissione televisiva Zodiaco, in onda su Italia 1, condotta da Claudio Cecchetto, in qualit\u00e0 di concorrente, nella puntata dedicata al segno dei Gemelli.\nA 26 anni ha registrato alcune puntate come valletta del programma televisivo \"Ok il prezzo \u00e8 giusto\", condotto da Iva Zanicchi, e nella stessa estate in cui ha firmato il contratto ha preso parte alle selezioni di Miss Italia.\nNel settembre 1988 \u00e8 stata incoronata vincitrice del titolo da Fabrizio Frizzi.\nNel 2001 debutta in teatro con lo spettacolo \"Costantino\" di Daniela Eritrei e con protagonista Milo Vallone, in cui interpreta il ruolo di Costanza, sorellastra dell'imperatore.\nNadia Bengala ha anche recitato in due film per il cinema (\"Pierino torna a scuola\", 1990, di Mariano Laurenti; \"Gli inaffidabili\", 1997, di Jerry Cal\u00e0) e uno per la televisione (\"Le ragazze di Miss Italia\", 2002, di Dino Risi). In televisione \u00e8 ritornata nel 2004, su Rai 2, partecipando come opinionista al programma \"L'Italia sul 2\", condotto da Milo Infante e Monica Leofreddi. Nel 2005 ha partecipato al reality show \"Ritorno al presente\", condotto da Carlo Conti.\n\u00c8 stata anche il volto pubblicitario di numerose aziende, tra cui American Express, Lavazza e Tim.\nNel 2009 si candida alle elezioni europee con La Destra senza risultare eletta.\nNel 2021 si candida al Consiglio Comunale di Roma in occasione delle elezioni amministrative, con una lista a sostegno della sindaca uscente Virginia Raggi, raccoglie 10 preferenze e non viene eletta."}
{"id": "670959", "revid": "339392", "url": "https://it.wikipedia.org/wiki?curid=670959", "title": "Juventus Channel", "text": ""}
{"id": "670967", "revid": "110157", "url": "https://it.wikipedia.org/wiki?curid=670967", "title": "Campionato mondiale di pallavolo femminile 2006", "text": "Il campionato mondiale di pallavolo femminile 2006 si \u00e8 svolto dal 31 ottobre al 16 novembre 2006 a K\u014dbe, Nagoya, Osaka, Sapporo e Tokyo, in Giappone: al torneo hanno partecipato ventiquattro squadre nazionali e la vittoria finale \u00e8 andata per la prima volta alla Russia.\nQualificazioni.\nAl mondiale partecipano la nazionale del paese ospitante, la nazionale che ha vinto la precedente edizione, pi\u00f9 altre 22 squadre provenienti dai vari gironi di qualificazione. In totale partecipano 24 squadre di cui 8 europee, 6 nordamericane, 5 asiatiche-australiane, 3 africane e 2 sudamericane. In questa edizione sono qualificate di diritto il Giappone, paese ospitante, e l'Italia, campione uscente.\nPodio.\nCampione.\nRussia(Primo titolo)\nSecondo posto.\nBrasile\nTerzo posto.\nSerbia e Montenegro"}
{"id": "670968", "revid": "281797", "url": "https://it.wikipedia.org/wiki?curid=670968", "title": "Campionati mondiali femminili di pallavolo", "text": ""}
{"id": "670970", "revid": "35804", "url": "https://it.wikipedia.org/wiki?curid=670970", "title": "Accademia di Brera", "text": ""}
{"id": "670972", "revid": "916580", "url": "https://it.wikipedia.org/wiki?curid=670972", "title": "Formazione professionale", "text": "Per formazione professionale o istruzione professionale (in inglese: \"vocational training\") si intende, in generale nel lavoro, il percorso di formazione specifica che si deve intraprendere per accostarsi a una professione e per essere pronti ad entrare (o rientrare) nel mondo o mercato del lavoro.\nFormazione di tipo scolastico.\nOggi \u00e8 in discussione una riforma scolastica che rivede profondamente e modifica il rapporto tra questi due sbocchi paralleli dopo la scuola dell'obbligo, dei quali si interessa tutta l'azione dell'Orientamento scolastico.\nLa formazione professionale (altrimenti denominata VET, acronimo di: Vocational Educational Training) in Italia si struttura in due macro fasce: la prima \u00e8 accessibile successivamente alla scuola secondaria di primo grado e include gli Istituti Professionali o, alternativamente la Formazione professionale regionale; la seconda \u00e8 accessibile generalmente dopo aver superato la prima fascia o la Scuola secondaria di secondo grado. Questa seconda macro fascia include la Formazione professionale regionale di secondo livello, gli IFTS e gli ITS.\nIstruzione professionale.\nGli istituti professionali, dopo la riforma \"Gelmini\", prevedono un piano di studi di 5 anni consecutivi. Si inizia con un biennio di base, con discipline comuni anche ad altre tipologie di scuole superiori, seguito da un ulteriore biennio e da un ultimo anno che, dopo il superamento dell'esame di Stato, permetter\u00e0 di ottenere il diploma di istruzione secondaria superiore in uno specifico settore professionale. Il corso di studi si conclude, quindi, come ogni altra scuola secondaria superiore con la possibilit\u00e0 di accesso all'universit\u00e0 o al mondo del lavoro.\nFormazione professionale regionale.\nLa \"formazione professionale\" indica un percorso scolastico, di competenza regionale, professionalizzante per giovani che vogliono entrare \"subito\" nel mondo del lavoro, ovvero senza dover compiere lunghi studi per arrivare ad un diploma oppure ad una laurea. Tale percorso \u00e8 parallelo e differenziato da quello che i ragazzi seguono per l'istruzione scolastica (MIUR), di competenza statale.\nIl percorso di studi attualmente \u00e8 variegato e dipende dalla tipologia del Centro frequentato. In Italia i centri di formazione professionale prevedono un biennio/triennio di studi con prevalenza di materie pratiche specialistiche del settore finalizzati al raggiungimento di una qualifica professionale.\nUn contributo importante alla formazione professionale viene anche fornito dagli enti di formazione privati che propongono contenuti formativi specialistici su settori specifici dell'apprendimento professionale.\nMolti corsi proposti da enti privati, purch\u00e9 accreditati presso le Regioni italiane, sono gratuiti in quanto finanziati con le risorse comunitarie del Fondo Sociale Europeo.\nL'accreditamento delle sedi formative \u00e8 stato avviato con il Decreto del Ministero del Lavoro n. 166 del 26 maggio 2001, recepito dalle Regioni che, ai sensi dell'art. 117 della Costituzione, hanno poi applicato in modo autonomo, e spesso molto diverso, i criteri generali l\u00ec normati per il riconoscimento delle sedi formative. In alcune Regioni si \u00e8 poi proceduto successivamente anche all'accreditamento del personale impegnato, in ruoli diversi, nella realizzazione di attivit\u00e0 formative finanziate con risorse pubbliche. Si \u00e8 data in tal modo un'importante garanzia in termini di qualit\u00e0 dei corsi erogati.\nLa legge 845/1978, ancora vigente, prevede che le regioni non possono attuare o autorizzare le attivit\u00e0 dirette al conseguimento di un titolo di studio o diploma di istruzione secondaria superiore, universitaria o postuniversitaria (art. 8).\nCon il superamento delle prove finali gli allievi conseguono attestati, rilasciati dalle regioni, in base ai quali gli uffici di collocamento assegnano le qualifiche valide ai fini dell'avviamento al lavoro e dell'inquadramento aziendale. Gli attestati costit\u00f9iscono titolo per l'ammissione ai pubblici concorsi (art. 14).\nPertanto, il valore legale dei titoli \u00e8 in linea teorica limitato alla regione di rilascio.\nSpettano al Ministero del Lavoro (art. 18): la definizione delle qualifiche professionali, dei loro contenuti tecnici, culturali ed operativi e delle prove di accertamento per la loro attribuzione; le attivit\u00e0 di studio, di ricerca, di documentazione, di informazione e sperimentazione; l'organizzazione ed il finanziamento, d'intesa con le regioni e su loro iniziativa, di corsi di aggiornamento del personale impiegato; la definizione dei requisiti tecnici per il riconoscimento dell'idoneit\u00e0 delle strutture e delle attrezzature adibite alla formazione professionale.\nIFTS.\nI corsi di Istruzione e Formazione Tecnica Superiore (IFTS) sono dei percorsi di alta formazione professionale post-diploma, realizzati in sinergia fra centri di formazione professionale, istituti superiori, imprese e universit\u00e0. L'IFTS \u00e8 l'equivalente italiano della \"post-secondary vocational education\", riconducibile al 4\u00ba livello del quadro europeo delle qualifiche.\nLa post-secondary vocational education cambia molto tra i diversi Paesi: pu\u00f2 durare dai sei mesi ai due anni e includere materie particolarmente differenti, a seconda della specializzazione e dei bisogni locali. Al di l\u00e0 dell'ambito in cui ci si specializza, comunque, l'accomuna il fornire competenze professionali specifiche e complete, attraverso un percorso caratterizzato da un forte legame con il tessuto produttivo, formando tecnici ritenuti strategici per lo sviluppo dell'economia locale.\nPer quanto riguarda lo specifico della realt\u00e0 italiana, i percorsi IFTS si rivolgono a giovani e adulti, con o senza impegni lavorativi, nel rispetto delle pari opportunit\u00e0. L'accesso ai percorsi IFTS \u00e8 consentito ai diplomati, nonch\u00e9 chi pur non avendo un diploma di scuola secondaria di II grado dimostri di possedere i requisiti culturali minimi per l'accesso. Gli IFTS rilasciano, infine, un \"certificato di specializzazione tecnica superiore\" valido sul territorio italiano.\nITS.\nGli Istituti Tecnici Superiori (ITS) sono le nuove \"scuole speciali di tecnologia\". Gli ITS rappresentano, in Italia, il nuovo canale formativo post-secondario parallelo all'universit\u00e0. In questi corsi vengono formati \"tecnici superiori\" in aree tecnologiche ritenute strategiche a livello nazionale. Vengono realizzati, su proposta di un istituto tecnico o di un istituto professionale, in base ad una pianificazione regionale costituendo una fondazione di partecipazione con varie realt\u00e0. I corsi hanno in generale una durata di 4 semestri per 1800/2000 ore, caratterizzati da didattica in laboratorio e tirocini obbligatori per un fissato monte ore. I corsi sono caratterizzati dal fatto che buona parte dei docenti proviene dal mondo del lavoro e delle professioni. Il titolo rilasciato \u00e8 il \"Diploma di Tecnico Superiore\" diversificato per specializzazione.\nFormazione professionale continua.\nNel mondo del lavoro odierno in rapida trasformazione sempre pi\u00f9 sovente un lavoratore \u00e8 costretto a metter mano alla propria formazione professionale o perch\u00e9 si \u00e8 trovato escluso dal mondo del lavoro (disoccupato) oppure perch\u00e9 desidera riqualificarsi in vista di un nuovo o di un migliore inserimento.\nSi parla quindi di formazione professionale continua oppure di formazione lungo tutto il corso della vita.\nIn Italia si identifica il concetto di \"formazione continua\" con quella concordata fra le Parti Sociali, definita in un Piano Formativo di tipo individuale, aziendale, territoriale o settoriale e tradotta in progetti formativi finanziabili dai \"Fondi Interprofessionali per la Formazione Continua\".\nA tale formazione accedono i lavoratori occupati di aziende iscritte ad un Fondo Interprofessionale a cui vengono cos\u00ec indirizzate, volontariamente, le quote che obbligatoriamente devono essere versate, ogni anno, all'INPS (0,30% della retribuzione lorda annua di ogni dipendente).\nAl marzo 2009 operano 14 Fondi Interprofessionali in Italia, autorizzati a gestire la propria raccolta di quote \"zero trenta\" che le singole aziende decidono di indirizzare loro.\nInformazioni sui Fondi, sulle parti sociali che li costituiscono e sulle attivit\u00e0 messe a bando sono reperibili presso il sito relativo. Le aziende e le agenzie formative accreditate possono proporre progetti di formazione, concorrendo all'utilizzo di queste importanti risorse finanziarie.\nGli obiettivi della formazione continua finanziabile dai Fondi interprofessionali sono definiti nei bandi pubblici che ogni Fondo emette sulla base delle risorse raccolte. Tali obiettivi possono essere di tipo professionale e riconosciuti nell'organizzazione del lavoro dell'azienda, oppure essere finalizzati all'acquisizione di informazioni e/o competenze di tipo obbligatorio (salute e sicurezza nei luoghi di lavoro) o per competenze/interessi di tipo individuale cui il lavoratore pu\u00f2 accedere anche singolarmente. Qualunque obiettivo formativo riconoscibile e finanziabile da un Fondo Interprofessionale deve comunque essere oggetto di un Accordo fra le Parti Sociali.\nSoggetti competenti.\nItalia.\nIn Italia, in applicazione dell'art. 117 della Costituzione della Repubblica italiana, sono le Regioni ad avere autonoma competenza in materia di formazione professionale, a differenza dell'istruzione che \u00e8 compito dello Stato tramite il Ministero dell'Istruzione, dell'Universit\u00e0 e della Ricerca."}
{"id": "670974", "revid": "22414", "url": "https://it.wikipedia.org/wiki?curid=670974", "title": "Piriflegetonte", "text": ""}
{"id": "670977", "revid": "1833487", "url": "https://it.wikipedia.org/wiki?curid=670977", "title": "Seconda mano", "text": "Per oggetto di seconda mano si intende un oggetto gi\u00e0 usato e rivenduto o regalato a qualche altra persona.\nGli oggetti usati si trovano spesso presso negozi appositi che vendono merce usata, cos\u00ec come esistono dei siti internet e dei giornali specializzati che propongono la vendita di questi prodotti attraverso la pubblicazione di piccoli annunci.\nMolti negozi che vendono oggetti usati, acquisiscono le merci in cambio di altri articoli che hanno in vendita. La strategia di acquistare merce usata \u00e8 solitamente tendente a risparmiare per l'acquisto di un determinato oggetto. Questo \u00e8 molto praticato per quegli oggetti che non si deteriorano con l'uso come CD, DVD o libri.\nMolto fiorente \u00e8 poi la vendita di auto usate, per il semplice fatto che questo bene si deprezza molto velocemente e quindi spesso si riesce ad acquistare a met\u00e0 prezzo un'auto ancora in ottime condizioni.\nAltro genere molto di moda nell'acquisto dell'usato, \u00e8 quello dell'antiquariato o semplicemente dell'oggetto non pi\u00f9 in produzione. Questo tipo di merce viene spesso venduta dai rigattieri o nei mercatini delle pulci che si tengono all'aperto solitamente la domenica mattina.\nUna tendenza che si sta sviluppando in questi ultimi anni sono le Agenzie d'Affari: mercatini dell'usato che prendono in conto vendita degli oggetti direttamente da privati. In pratica il gestore di un'Agenzia d'Affari non \u00e8 un commerciante in quanto opera, come intermediario, per conto di un privato. Il suo compenso sar\u00e0 determinato, al momento della vendita dell'oggetto, da una percentuale di provvigione fino al 50%.\nLe vendite effettuate dalle Agenzie d'Affari non sono soggette al rilascio di scontrino fiscale in quanto tali vendite sono per l'appunto effettuate per conto di un privato."}
{"id": "670981", "revid": "767487", "url": "https://it.wikipedia.org/wiki?curid=670981", "title": "Arrigo Dolso", "text": "Biografia.\nA fine carriera si \u00e8 stabilito all'Isola d'Elba. Malato da tempo, \u00e8 deceduto nel 2015 all'et\u00e0 di sessantotto anni.\nCarriera.\nGiocatore.\nClub.\nGiocatore mancino, divenne campione italiano Primavera nelle file dell', ove inizi\u00f2 nel 1964 la sua lunghissima carriera nel professionismo. Nella stagione 1966-67 venne acquistato dalla Lazio con cui fece il suo esordio in Serie A, il 18 settembre 1966 nella partita -Lazio (terminata con il risultato di 5-1).\nGioc\u00f2 in maglia biancoceleste per cinque anni, intervallati da una stagione in prestito al . Il suo bilancio con la Lazio \u00e8 di 82 partite complessive (68 in campionato, 8 in Coppa Italia, 2 in Coppa delle Alpi, 1 in Coppa delle Fiere e 3 in Coppa Mitropa) e 6 gol (tutti in campionato). Con la maglia biancoceleste ha conquistato la Coppa delle Alpi nel 1971.\nNel novembre dello stesso anno si trasfer\u00ec al . Seguirono stagioni ad Alessandria, Benevento, , , e Audace Portoferraio in veste di allenatore-giocatore.\nIn carriera ha totalizzato complessivamente 55 presenze e 4 reti in Serie A e 82 presenze e 4 reti in Serie B.\nNazionale.\n\u00c8 stato nella Nazionale militare e quella Under-21.\nAllenatore e dirigente.\nDopo il ritiro ha allenato per una stagione il Grosseto, nel Campionato Interregionale. \u00c8 inoltre diventato direttore sportivo del Civitavecchia, in Serie D."}
{"id": "670983", "revid": "287204", "url": "https://it.wikipedia.org/wiki?curid=670983", "title": "HMS Jervis Bay", "text": "Il HMS \"Jervis Bay\" (F40) era uno dei 56 mercantili trasformati in incrociatori ausiliari-mercantili armati (AMC, Armed Merchant Cruiser) dalla Royal Navy.\nLa sua fama fu dovuta alla sua ultima missione di guerra, in cui tent\u00f2 di fermare la Panzerschiffe \"Admiral Scheer\" nella sua missione di intercettazione dei convogli inglesi.\nPrologo.\nLe Panzerschiffe.\nTra le navi da guerra tedesche pi\u00f9 temute allo scoppio della guerra vi erano le 3 \"Panzerschiffe\", che significa solo \"corazzata\", mentre i britannici le avevano classificate come \"pocket battleship\", \"nave da battaglia corazzata tascabile. Si trattava di un tipo di nave pensata per combattere contro gli incrociatori pesanti del tipo Washington, ovvero con cannoni da 203mm e 10,000 tonnellate di dislocamento standard. Moderatamente protetta, pi\u00f9 che altro per contenere i pesi, la Panzerschiffe era simile ad un moderno incrociatore corazzato, ed era dotata di un armamento formidabile, costituito dai collaudati cannoni (6 da 280mm, 8 da 150 e 6 da 105mm; inizialmente 3 da 88).Il tipo di motore era innovativo per un naviglio militare di tali dimensioni: costituiti interamente da diesel, erano sufficientemente potenti per assicurare almeno 26 nodi. L'autonomia era sufficiente per percorrere quasi il giro del mondo, raggiungendo i 35.000\u00a0km alla rispettabile velocit\u00e0 di 19 nodi.\nQueste caratteristiche di autonomia e di semplicit\u00e0 di manutenzione del sistema propulsivo erano incidentalmente molto indicate anche per la guerra al naviglio commerciale alleato, con incursioni oceaniche nell'Atlantico. Le Panzerschiffe dovevano temere solo la minaccia degli incrociatori da battaglia, che come all'epoca della Grande guerra, potevano sia raggiungerli che sovrastarli in termini di potenza di fuoco, ma la Royal Navy ne aveva solo 3. Cos\u00ec esse, nate per combattere gli incrociatori pesanti finirono invece per trovare la loro migliore ragione d'essere nell'attaccare il traffico mercantile.\nLe AMC.\nDall'altro lato, le esigenze britanniche di difesa del traffico lungo le linee commerciali in tutto il mondo erano tali che nemmeno la propria flotta militare era sufficiente. Cos\u00ec come nella Prima guerra mondiale ,nel periodo 1939-1940 si requisirono grandi navi passeggeri per adibirle alla scorta oceanica dei convogli e al pattugliamento d'altura. Vennero dotate di vecchi cannoni e poche altre modifiche, tra cui la presenza di un semplice sistema di controllo del tiro centralizzato e soprattutto una tinteggiatura grigia scura, e tanto bast\u00f2 a considerarle idonee al compito. Delle 56 immesse in servizio, 13 sarebbero andate perdute, 10 per azione dei sommergibili, che trovavano le loro lunghe fiancate facili bersagli, e 3 per azioni contro navi di superficie.\nNel caso del \"Jervis Bay\" si attuarono le solite modifiche, come quella di dotarlo di 7 cannoni da 152mm. QF, con affusti scudati, che per una gittata di 13000 m potevano fare fuoco con munizioni di 45\u00a0kg; 4 di essi erano a prua, sul ponte di coperta, 3 a poppa, 2 sul ponte di poppa e 1 su di una sovrastruttura apposita. Erano la' presenti anche dei fumogeni, mentre per tutto il resto la nave era sostanzialmente analoga a come era prima della trasformazione: una bella imbarcazione potente e slanciata, alta plancia con 2 ponti, fumaiolo centrale, ricca dotazione di manicotti a vento ventrali, 2 alberi.Costruita per conto del governo australiano assieme ad altre 4 similari, essa era originariamente intesa come nave trasporto emigranti, per poi passare ad altri compiti servendo con altre compagnie di trasporti, ma mantenendo sempre il fumaiolo giallo chiaro e lo scafo verde. Questi colori vennero cambiati solo con l'avvento della guerra, per cui essa venne ridipinta in grigio chiaro.\nI destini si incrociano.\nI contendenti salpano.\nIl corsaro \"Admiral Scheer\", (com. Krancke) part\u00ec per la sua missione di attacco al traffico inglese il 28 ottobre 1940, alle 17.25. Approfittando dell'oscurit\u00e0 e del maltempo pass\u00f2 inosservata ai 5 aerei dello Squadron 269 in pattugliamento nella zona, prosegu\u00ec tra le tempeste, passando il 31 attraverso lo Stretto di Danimarca, e facendo poi rotta verso sud. Il cattivo tempo caus\u00f2 la caduta in mare di 2 uomini, intenti ad aggiustare delle attrezzature in coperta.\nLo stesso giorno della partenza dello \"Scheer\", part\u00ec da Halifax, Nuova Scozia (Canada) il convoglio HX-84, costituito da ben 37 navi mercantili, che per\u00f2 ebbero come scorta d'altura solo quella della 38\u00aa nave, l'incrociatore \"Jervis Bay\" al comando del capitano di vascello Edward Fegen.\nA causa di una notevole carenza di naviglio di scorta d'alto mare che vi era nel 1940, esisteva un tratto di 3200\u00a0km in mezzo all'Atlantico in cui questi convogli restavano senza la scorta di navi da guerra, a meno che si trattasse di trasporti truppe, che in tal caso la Royal Navy si sforzava di proteggere in maniera adeguata. Ma per gli altri tipi di carico, come quelli dell'HX84, era in genere inviato solo un incrociatore ausiliario, in tal caso il \"Jervis Bay\", e fino al 19\u00ba meridiano ovest non erano previsti rinforzi da parte della flotta basata in GB.\nBattaglia senza speranza al centro dell'oceano.\nIl giorno 5 novembre la ricognizione dell'Arado Ar 196 di bordo (altra innovazione rispetto ai vecchi incrociatori corazzati) rivel\u00f2 la presenza del convoglio e la \"Scheer\" ebbe come unico inconveniente l'intercettazione del trasporto \"Mopan\", che venne fermato e affondato con una cannonata dopo che l'equipaggio venne trasbordato. Questa nave non trasmise alcun segnale di allarme, ma tutta l'operazione di intercettazione richiese circa un'ora.\nA quel punto, verso il crepuscolo venne avvistato il convoglio, che procedeva su 9 colonne senza che nessuno fosse al corrente che la corazzata era nei paraggi. Distanza iniziale, 24.000 m, 10\u00a0km in meno della gittata dei 280mm e 1000 in pi\u00f9 dei cannoni da 150mm secondari.\nQuando la \"Scheer\" venne avvistata, la \"Jervis Bay\" reag\u00ec subito, ordinando al convoglio di disperdersi e comunicando per radio la posizione della nave nemica. Il tramonto era imminente, e se le navi si fossero disperse in poco tempo molte si sarebbero salvate. Quanto alla sua nave, il comandante Fegen sapeva che non poteva fare nulla contro la \"Scheer\", la fine del \"Rawalpindi\" e del suo comandante erano ben note, per non parlare dei 7 AMC gi\u00e0 affondati da sommergibili.Per\u00f2 fece stendere una cortina nebbiogena per proteggere le navi in fuga e lanci\u00f2 la propria nave contro l'incrociatore nemico, iniziando a sparare con i suoi cannoni del 1913 per attirare il fuoco nemico, anche se la nave tedesca era ancora fuori tiro. Era una carica suicida, ma venne ordinata senza esitazioni.La corazzata tedesca non perse tempo e in 15 minuti le granate da 330\u00a0kg, costruite per battere le navi corazzate dell'epoca, penetrarono le leggere strutture da nave mercantile come cartapesta e distrussero la \"Jervis\", rendendola un rottame fumante.\nLa ricerca delle navi inglesi, gi\u00e0 bersagliate durante l'azione contro l'AMC, si protrasse per le ore successive, 5 vennero affondate, altre ancora danneggiate. Una di queste, la petroliera \"San Demetrio\", venne in un primo tempo abbandonata dall'equipaggio, che per\u00f2, finita l'azione di fuoco, ritorn\u00f2 a bordo e riusc\u00ec a salvare la nave.\nDurante la notte un mercantile svedese, la \"Stureholm\", si ferm\u00f2 in mare per salvare l'equipaggio del \"Jervis\", localizzato nell'oscurit\u00e0; anche se la Svezia era una nazione neutrale, questa azione, eseguita di notte con una corazzata in giro che sparava all'impazzata contro i mercantili, era estremamente coraggiosa. Tra i 56 superstiti il comandante Fegen non c'era. In seguito venne insignito della Victoria Cross alla memoria.\nEpilogo.\nIl sacrificio del \"Jervis Bay\" fu giustamente considerato eroico da entrambe le parti belligeranti. Non meno coraggiosamente del \"Rawalpindi\", questo incrociatore ausiliario svolse il proprio dovere fino all'estremo sacrificio, salvando certamente diverse delle navi affidategli dai cannoni tedeschi.\nLa vera sfortuna per lo \"Scheer\" fu comunque il tempo perduto con il \"Mopan\": con un'ora e passa di luce avrebbe potuto devastare un gran numero di navi, ma il fermarsi per accogliere l'equipaggio, per quanto encomiabile, fu pagato a caro prezzo in termini di risultato.\nLa \"Scheer\" torn\u00f2 l'aprile del 1941 in Germania, dopo aver distrutto in totale 17 navi per ben 117.000 tonnellate di dislocamento lordo. And\u00f2 perduta solo alla fine della guerra, quando nella notte tra il 9 e il 10 aprile 1945, mentre si trovava a Kiel, venne colpita da 5 bombe della RAF rovesciandosi nel porto."}
{"id": "670984", "revid": "2189195", "url": "https://it.wikipedia.org/wiki?curid=670984", "title": "Inter TV", "text": "Inter TV \u00e8 un canale televisivo tematico a pagamento di propriet\u00e0 della societ\u00e0 calcistica italiana Football Club Internazionale Milano. Noto precedentemente come \"Inter Channel\", dal 28 settembre 2017 ha assunto l'attuale nome.\nIn passato diretta da Roberto Scarpini, l'emittente \u00e8 ora guidata da Roberto Monzani.\n\u00c8 il secondo canale tematico italiano interamente dedicato ad una squadra di calcio dopo Milan TV.\nDescrizione.\nInter Channel nasce il 20 settembre 2000, come \"Option\" della piattaforma TELE+ Digitale: per vedere il canale, infatti, era necessario pagare un importo aggiuntivo sul prezzo dell'abbonamento alla pay TV.\nIl 31 luglio 2003, in concomitanza della fusione tra TELE+ Digitale e Stream TV, il canale diventa disponibile al numero 232 di Sky Italia, sempre come \"Option\".\nIl canale trasmette le interviste esclusive agli allenatori e ai giocatori dell'Inter, nonch\u00e9 le repliche di tutte le partite giocate della squadra \u2014 Serie A, Coppa Italia ed eventuali competizioni europee \u2014 con collegamenti dagli stadi in diretta, pre e post gara. A ci\u00f2 si aggiungono le dirette degli allenamenti, le conferenze stampa in versione integrale, notiziari giornalieri, una panoramica sul settore giovanile nerazzurro, e vari programmi di approfondimento sulle diverse tematiche riguardanti il club: tra questi ultimi, non mancano spazi dedicati alla tifoseria interista, o al ricordo e all'analisi degli anni passati della squadra.\nIn occasione della creazione della struttura \"Inter Media House\" e del rebrand dei contenuti multimediali del club, il 28 settembre 2017 Inter Channel diventa Inter TV e inizia a trasmettere in alta definizione, chiudendo definitivamente la versione a definizione standard.\nDal 14 settembre 2019 il canale diventa disponibile sulla piattaforma DAZN."}
{"id": "671005", "revid": "86897542", "url": "https://it.wikipedia.org/wiki?curid=671005", "title": "Uliveto", "text": ""}
{"id": "671011", "revid": "830939", "url": "https://it.wikipedia.org/wiki?curid=671011", "title": "Palazzo del Bucoleone", "text": "Il palazzo del Bucoleone (in greco: \u0392\u03bf\u03c5\u03ba\u03bf\u03bb\u03ad\u03c9\u03bd) era un palazzo imperiale di Costantinopoli, appartenente al complesso del Gran Palazzo e noto anche come Palazzo d'Ormisda o Palazzo di Giustiniano, era considerato una delle meraviglie dell'epoca medievale.\nStoria del palazzo.\nIl nome originale, \"Palazzo d'Ormisda\", derivava da quello del cognato del re sasanide Sapore II, quel principe Ormisda che durante il regno di Costantino I si era rifugiato a Costantinopoli, e dal quale aveva preso nome l'intera regione della citt\u00e0 in cui aveva posto la sua residenza.\nEretto probabilmente da Teodosio II, nel V secolo, il palazzo venne via via allargato, raggiungendo l'apice della sontuosit\u00e0 nel VI secolo, con Giustiniano I il Grande, quando prese il nome di \"Palazzo di Giustiniano\" o \"Bucoleone\". Secondo la tradizione, questo nome, crasi dei termini greci \u03b2\u03bf\u03c5\u03c2 (\"bous\", \"bue\") e \u03bb\u03ad\u03c9\u03bd (\"leon\", \"leone\"), derivava da una grande statua raffigurante i due animali, posta all'interno del porto realizzato in quest'epoca alla base del palazzo.\nSi dice dovessero esserci oltre 500 stanze, ed una sala banchetti per oltre 300 invitati. E in quest'epoca l'imperatore vi eresse nei pressi anche la chiesa dei Santi Sergio e Bacco.\nMassicci lavori di riedificazione vennero condotti durante il regno di Teofilo, alla met\u00e0 del IX secolo, durante i quali venne realizzata la grande facciata sovrastante le Mura Marittime, ancor oggi visibile.\nIl palazzo smise di essere residenza imperiale sotto la dinastia dai Comneni nel XII secolo, che gli preferirono il Palazzo delle Blacherne, considerato pi\u00f9 sicuro, trattandosi di una vera e propria fortezza addossata alle possenti mura teodosiane, ed eretto in un luogo pi\u00f9 salubre, affacciandosi al contempo sulla campagna e sul Corno d'Oro. Il Bucoleone rimase cos\u00ec, assieme al Gran Palazzo come residenza di rappresentanza, per le grandi cerimonie. In questo periodo l'accesso marittimo del Palazzo, il porto di Bucoleon, divenne l'accesso di rappresentanza della citt\u00e0, destinato ad accogliere le visite dei sovrani stranieri.\nDopo la conquista di Costantinopoli del 1204, durante la Quarta Crociata e la creazione dell'effimero Impero Latino, il palazzo pass\u00f2 nelle mani di Bonifacio del Monferrato, re di Tessalonica:\nIl palazzo divenne quindi residenza della principessa Margherita, figlia di Bela III d'Ungheria, vedova di Isacco II Angelo e nuova moglie di Bonifacio. Durante tutta la durata dell'Impero Latino, il Bucoleone rimase residenza imperiale, fino alla riconquista bizantina del 1261.\nLe cattive condizioni seguite al saccheggio da parte dei crociati e le difficili condizioni delle casse statali portarono ad un progressivo abbandono del complesso del Gran Palazzo e del Palazzo del Bucoleone, con il definitivo spostamento della corte imperiale alle Blacherne.\nIl 29 maggio del 1453, quando Maometto II conquist\u00f2 definitivamente la citt\u00e0 e pose termine al millenario impero bizantino, il Bucoleone era ormai in rovina. Ci\u00f2 nonostante, per il suo grande passato e per aver ospitato generazioni di Imperatori bizantini, vi fu celebrato il successo per la conquista della citt\u00e0.\nLe rovine del palazzo vennero parzialmente distrutte nel 1873 per la realizzazione della vicina linea ferroviaria."}
{"id": "671017", "revid": "812213", "url": "https://it.wikipedia.org/wiki?curid=671017", "title": "Tele Radio del Mediterraneo", "text": ""}
{"id": "671027", "revid": "287204", "url": "https://it.wikipedia.org/wiki?curid=671027", "title": "Kimori", "text": ""}
{"id": "671029", "revid": "287204", "url": "https://it.wikipedia.org/wiki?curid=671029", "title": "Juptile", "text": ""}
{"id": "671030", "revid": "125688104", "url": "https://it.wikipedia.org/wiki?curid=671030", "title": "Achilla di Alessandria", "text": "\u00c8 ricordato il 13 giugno, secondo il Martirologio Romano dalla Chiesa cattolica, che lo venera come beato; il 19 \"Paona\" da quella copta, che lo venera come santo.\nBiografia.\nOrdinato presbitero dal vescovo Teona fu a capo della Scuola catechetica di Alessandria dopo Pierio. La sua grande conoscenza della filosofia greca e della teologia cristiana gli valsero l'appellativo onorifico, coniato da Sant'Atanasio, di \"Achilla il Grande\".\nSucceduto a Pietro I nel 312 dopo la condanna a morte di quest'ultimo, riammise Ario all'interno della comunit\u00e0 cristiana e lo ordin\u00f2 sacerdote annullando l'anatema e la scomunica comminati in passato nei suoi confronti. Successivamente, attaccato dallo stesso Ario e dai Meleti che si contrapponevano al suo pensiero teologico, convoc\u00f2 per il 313 un concilio ad Alessandria che condann\u00f2 Ario all'esilio in Palestina. Achilla non fece in tempo a prendere parte al concilio poich\u00e9 mor\u00ec prima che iniziassero i lavori.\nDopo la sua morte si accese la lotta per la successione al patriarcato di Alessandria tra Alessandro e lo stesso Ario."}
{"id": "671031", "revid": "287204", "url": "https://it.wikipedia.org/wiki?curid=671031", "title": "Jukain", "text": ""}
{"id": "671032", "revid": "536103", "url": "https://it.wikipedia.org/wiki?curid=671032", "title": "G\u00f6ppingen", "text": "G\u00f6ppingen \u00e8 una citt\u00e0 tedesca del Baden-W\u00fcrttemberg. Dista 42 chilometri dalla capitale Stoccarda.\nStoria.\nIl toponimo con finale -ing (en) attesta l'origine germanica della colonia, il cui fondatore si dice fosse un capo alemanno di nome Geppo.\nIl documento pi\u00f9 antico che menziona G\u00f6ppingen \u00e8 datato 1154 ed \u00e8 stato firmato dall'imperatore Federico Barbarossa. Il pi\u00f9 antico riferimento a G\u00f6ppingen \u00e8 contenuto in una cronaca del sedicesimo secolo in cui viene detto che nel 1110 il conte Corrado di W\u00fcrttemberg fece donazione di G\u00f6ppingen all'abbazia di Blaubeuren. \nPresumibilmente nella seconda met\u00e0 del XII secolo G\u00f6ppingen si svilupp\u00f2 in una citt\u00e0. I successivi signori di Staufeneck, allora governatori dello Staufer di Adelberg e del castello di Hohenstaufen, sembrano aver avuto un significato speciale. La fase di costruzione romanica della Oberhofenkirche pu\u00f2 anche essere attribuita ad essa come una basilica a tre absidi. Dopo il declino dello Staufer successe nel 1273 o nel 1274 il W\u00fcrttembergern sotto il Conte Ulrico II per ottenere la citt\u00e0 in loro possesso. Presto divenne la sede di un ufficio.\nDal 1396 a G\u00f6ppingen c'era una zecca del W\u00fcrttemberg. Nel 1404, il Sauerbrunnenbad fu menzionato per la prima volta (Swalbrunnen); i poteri curativi delle sue acque sulfuree erano apprezzati. Nel 1425 ci fu un incendio devastante che solo una casa avrebbe dovuto sopravvivere. Nel 1436, il conte Ulrico V diede l'ordine per la costruzione della Oberhofenkirche. Nel 1557 il duca Christoph fece espandere la Sauerbrunnenbad, che porta il suo nome di Christophsbad. Nel 1617, Heinrich Schickhardt costru\u00ec il primo ponte sui Fils. Un anno dopo inizi\u00f2 la costruzione della chiesa della citt\u00e0.\nProbabilmente durante il caratteristico sviluppo urbano della seconda met\u00e0 del XII secolo G\u00f6ppingen guadagn\u00f2 lo status di citt\u00e0 con l'approvazione dei Signori di Staufeneck, ufficiali giudiziari dei duchi di Hohenstaufen. La disposizione della chiesa di Oberhofenkirche come basilica romanica con tre absidi risale a questo periodo. Alla caduta della dinastia degli Hohenstaufen (1273 o 1274), la citt\u00e0 cadde nelle mani dei conti di W\u00fcrttemberg . Ottenne da questi il diritto di battere moneta nel 1396. La prima miniera di sale (Swalbrunnen) risale al 1404; le acque sulfuree della sorgente erano apprezzate per le loro virt\u00f9 terapeutiche. \nUn disastroso incendio nel 1425 lasci\u00f2 incolume solo una casa. Dieci anni dopo, il conte Ulrich V ordin\u00f2 di ricostruire la Oberhofenkirche. Nel 1617, l'ingegnere Heinrich Schickhardt costru\u00ec il primo ponte di pietra che attraversava il Fils.\nDurante la Guerra dei Trent'anni, la citt\u00e0 fu colpita da epidemie e saccheggi: nell'anno 1634-1635 ci furono circa 1600 morti. Dal 1650, la fine di questo periodo buio viene celebrata ogni anno in occasione del Primo Maggio.\nIl 25 agosto 1782 un nuovo incendio ridusse in cenere la citt\u00e0 di G\u00f6ppingen, che venne ricostruita secondo un classico schema a scacchiera progettato dall'architetto Johann Adam Gross il giovane. L'ultimo edificio ricostruito fu il municipio, nel 1785.\nEconomia.\nNel 1859 in citt\u00e0 Theodor Friedrich Wilhelm M\u00e4rklin fond\u00f2 la ditta di giocattoli e case per le bambole M\u00e4rklin. Nel 1891 tale ditta produsse il suo primo treno giocattolo, iniziando un cammino che la porter\u00e0 a diventare un'azienda di punta nel modellismo ferroviario.\nNel 1935, grazie alla collaborazione di Wolf Hirth, Martin Schempp fond\u00f2 l'azienda che portava il suo cognome, la Sportflugzeugbau G\u00f6ppingen Martin Schempp, diventata in seguito Schempp-Hirth Flugzeugbau GmbH, una delle pi\u00f9 importanti e conosciute aziende produttrici di alianti."}
{"id": "671033", "revid": "287204", "url": "https://it.wikipedia.org/wiki?curid=671033", "title": "Achamo", "text": ""}
{"id": "671034", "revid": "287204", "url": "https://it.wikipedia.org/wiki?curid=671034", "title": "Wakasyamo", "text": ""}
{"id": "671035", "revid": "287204", "url": "https://it.wikipedia.org/wiki?curid=671035", "title": "Bursyamo", "text": ""}
{"id": "671036", "revid": "298055", "url": "https://it.wikipedia.org/wiki?curid=671036", "title": "Abdul Noctambulotti", "text": ""}
{"id": "671037", "revid": "486946", "url": "https://it.wikipedia.org/wiki?curid=671037", "title": "Noctambulotti", "text": ""}
{"id": "671039", "revid": "22475", "url": "https://it.wikipedia.org/wiki?curid=671039", "title": "Mizugorou", "text": ""}
{"id": "671040", "revid": "287204", "url": "https://it.wikipedia.org/wiki?curid=671040", "title": "Numacraw", "text": ""}
{"id": "671042", "revid": "287204", "url": "https://it.wikipedia.org/wiki?curid=671042", "title": "Laglarge", "text": ""}
{"id": "671043", "revid": "547034", "url": "https://it.wikipedia.org/wiki?curid=671043", "title": "Fisiocrazia", "text": "La fisiocrazia \u00e8 una dottrina economica che si afferm\u00f2 in Francia verso la met\u00e0 del XVIII secolo, principalmente nel triennio 1756 - 1758, in chiara opposizione al mercantilismo e con lo scopo di risollevare le sorti delle scarse finanze francesi.\nDescrizione.\nLa dottrina fisiocratica si basava sulle opere del medico ed economista Fran\u00e7ois Quesnay, che scrisse nell\"Encyclop\u00e9die\" le due voci \"Fittavolo\" e \"Grani\"; il suo Tableau \u00e9conomique (1758) costitu\u00ec la base della dottrina. \nSecondo il pensiero di Quesnay l'agricoltura \u00e8 la vera base di ogni altra attivit\u00e0 economica: solo l'agricoltura \u00e8 infatti in grado di produrre beni, mentre l'industria si limita a trasformare e il commercio a distribuire. La fisiocrazia assume quindi il momento della produzione dei beni e non il momento dello scambio come situazione in cui viene creata ricchezza. Tutto il ciclo economico della fisiocrazia ha come fine ultimo quello di creare un surplus (o prodotto netto), che poi verr\u00e0 investito nuovamente nell'agricoltura (per aumentare la produttivit\u00e0 di un terreno, avere a disposizione pi\u00f9 manodopera, compiere ricerche nel campo delle macchine agricole), attraverso una condizione di libero mercato.\nLe classi sociali vanno anch'esse viste in rapporto alla funzione che svolgono all'interno del ciclo produttivo: chi investe il capitale iniziale cio\u00e8 la classe proprietaria insieme con i contadini, la classe che coltiva la terra e crea attivamente ricchezza, costituiscono la classe produttiva; chi trasforma i beni in prodotti finiti o si limita a consumarli fa parte infine della classe sterile. Il risvolto politico di questo sistema fu che secondo i Fisiocratici soltanto i proprietari terrieri dovessero avere i diritti politici e il diritto di voto, in quanto gli unici a perseguire i veri interessi di una Nazione, cio\u00e8 gli interessi della terra. Soltanto chi possiede la terra ne persegue il suo interesse e il suo bene. Il mercante persegue solo il proprio interesse particolare. \nLa fisiocrazia ebbe una notevole influenza durante gli anni settanta del Settecento e quest'idea di libero mercato ispir\u00f2 Adam Smith. Tuttavia, la visione fisiocratica dell'agricoltura venne rifiutata proprio da Smith e da David Ricardo: la teoria del valore basato sul lavoro, contrapposta a quella fisiocratica, ha appunto origine dalle opere di questi due economisti.\nI fisiocratici furono i primi a teorizzare la nascita di un buon governo basato sul dispotismo. I pensatori classici che si erano susseguiti fino ad allora avevano sempre inserito, nella classificazione delle forme di governo, il dispotismo tra quelle corrotte. I seguaci di Quesnay, invece, ritennero che la migliore tipologia di governo fosse quella basata sull'essenza naturale dell'uomo: un unico individuo, illuminato, che avrebbe guidato i suoi sudditi verso il bene. Il dispotismo diventa in questo caso un \"dispotismo illuminato\". Accanto a questo crearono poi anche il concetto del \"dispotismo legale\" cio\u00e8 di un sistema in cui fossero le Leggi, poche, chiare e precise, a regolare l'economia e i rapporti fra gli individui. Celebre uno scritto del Quesnay in cui riassume il concetto del dispotismo legale: \"Che cosa fareste se foste il Re?\" \"Niente\" \"E chi governerebbe?\" \"le Leggi\".\nTra i pi\u00f9 decisi critici della dottrina fisiocratica vi fu Achille-Nicolas Isnard."}
{"id": "671045", "revid": "19933", "url": "https://it.wikipedia.org/wiki?curid=671045", "title": "Sedicinoni", "text": ""}
{"id": "671049", "revid": "416175", "url": "https://it.wikipedia.org/wiki?curid=671049", "title": "Thor (HSK 4)", "text": "Il Thor, conosciuto anche come HSK 4 (\"Hilfskreuzer 4\" - \"incrociatore ausiliario 4\") o \"Schiff 10\", fu un incrociatore ausiliario della Kriegsmarine che oper\u00f2 come nave corsara durante la seconda guerra mondiale.\nImpostata nel 1938 come bananiera con il nome di \"Santa Cruz\", un mese dopo lo scoppio del conflitto la nave fu convertita in unit\u00e0 corsara. Il \"Thor\" intraprese due distinte crociere corsare a caccia delle navi mercantili degli Alleati: la prima, svoltasi tra il giugno 1940 e l'aprile 1941, vide l'incrociatore operare nelle acque dell'oceano Atlantico centrale e meridionale, affondando o catturando un totale di undici mercantili oltre a colare a picco un incrociatore ausiliario della Royal Navy e a danneggiarne altri due. La seconda crociera, tenutasi tra il novembre 1941 e l'ottobre 1942, vide l'unit\u00e0 attraversare l'Atlantico, l'oceano Indiano e il Pacifico fino al Giappone, affondando o catturando altri dieci mercantili alleati.\nL'11 novembre 1942, mentre si trovava fermo in porto a Yokohama in Giappone, il \"Thor\" rimase coinvolto nell'esplosione accidentale di una petroliera tedesca ancorata al suo fianco, finendo completamente distrutto.\nStoria.\nLa prima crociera.\nLa nave fu costruita nei cantieri della Deutsche Werft di Amburgo, entrando in servizio nel 1938 come bananiera per la compagnia di navigazione \"Oldenburg-Portugiesischr Line\", con il nome di \"Santa Cruz\"; nell'ottobre 1939 l'unit\u00e0 fu confiscata dalla Kriegsmarine e ne venne ordinata la trasformazione in nave corsara. Relativamente piccola rispetto alle altre navi corsare dell'epoca, la struttura dell'imbarcazione consentiva di installare solo sei cannoni 15 cm SK L/45, in impianti singoli e scudati, ben mascherati i vari punti a prua e poppa; l'armamento comprendeva anche un impianto binato di mitragliere 3,7 cm FlaK e due impianti binati di mitragliere 2 cm FlaK antiaeree, oltre a due impianti binati di tubi lanciasiluri da 533 mm. La nave imbarcava anche 90 mine e un idrovolante da ricognizione Arado Ar 196.\nRibattezzata \"Thor\", la nave prese il mare nel giugno 1940 al comando del \"Kapit\u00e4n zur See\" Otto K\u00e4hler, eludendo la sorveglianza britannica nel Mare del Nord e nell'oceano Atlantico settentrionale camuffandosi da mercantile neutrale battente bandiera sovietica. Raggiunto l'Atlantico meridionale a sud delle Azzorre, alla larga dalle zone pi\u00f9 sorvegliate, il \"Thor\" fece la sua prima vittima il 1\u00ba luglio catturando la motonave da 10.000 tonnellate di stazza olandese \"Kertosono\" in rotta da New Orleans a Freetown: dotata di un equipaggio tedesco, la motonave fu condotta nel porto di Lorient nella Francia da poco occupata.\nPassata nell'emisfero australe, la corsara ferm\u00f2 e affond\u00f2 tra il 7 e il 16 luglio tre mercantili britannici (\"Delambre\", \"Gracefield\" e \"Wendover\"), uno belga (\"Bruges\") e uno olandese (\"Tela\"), per un totale di 36.000 tonnellate di stazza colate a picco e pi\u00f9 di 200 prigionieri catturati. Il 28 luglio, al largo di Rio de Janeiro, il \"Thor\" avvist\u00f2 un grosso mercantile che tuttavia si rivel\u00f2 essere l'incrociatore ausiliario della Royal Navy HMS \"Alcantara\"; pi\u00f9 veloce dell'unit\u00e0 tedesca, la nave britannica serr\u00f2 le distanze e inizi\u00f2 un violento duello di artiglieria. Entrambe le navi vennero pesantemente colpite, ma i danni pi\u00f9 gravi si verificarono a bordo della nave britannica che rest\u00f2 immobilizzata; la corsara tedesca non le diede il colpo di grazia ma ruppe il contatto e si dilegu\u00f2 per evitare in incappare in altre unit\u00e0 nemiche richiamate sul luogo dello scontro dai segnali radio dell'\"Alcantara\".\nRiparati i danni e rifornitosi dall'unit\u00e0 ausiliaria tedesca \"Rekum\", il \"Thor\" si spinse nelle acque a sud di Tristan da Cunha dove ottenne altri due risultati utili affondando, il 28 settembre, la grande baleniera norvegese \"Kosmos\" e, l'8 ottobre, la nave frigorifera britannica \"Natia\". Il 5 dicembre seguente, al largo delle coste meridionali del Sudamerica, il \"Thor\" incapp\u00f2 in un altro incrociatore ausiliario britannico, il HMS \"Carnarvon Castle\": ne segu\u00ec un nuovo scontro, durante il quale il \"Thor\" riusc\u00ec a piazzare diversi colpi sull'unit\u00e0 britannica e ad appiccarvi un grosso incendio; mentre il \"Carnarvon Castle\" si disimpegnava dirigendo su Montevideo, il \"Thor\" si dilegu\u00f2 dal luogo dello scontro.\nDopo essersi incontrato con altre unit\u00e0 corsare e rifornitrici tedesche in un punto dell'Atlantico meridionale alla fine di dicembre 1940, il \"Thor\" si diresse verso l'Atlantico centrale e, il 25 marzo 1941, affond\u00f2 la grossa nave passeggeri armata \"Britannia\" dopo un serrato duello di artiglieria; poco dopo questo scontro, il \"Thor\" ferm\u00f2 il mercantile \"Trolleholm\" battente bandiera svedese: bench\u00e9 la Svezia fosse neutrale, il mercantile era stato affittato da una compagnia britannica e fu quindi colato a picco dopo aver evacuato l'equipaggio. In rotta per rientrare in Germania, il 4 aprile il \"Thor\" incapp\u00f2 al largo dell'arcipelago di Capo Verde nell'incrociatore ausiliario britannico HMS \"Voltaire\"; lo scontro tra le due unit\u00e0 fu molto pesante, ma alla fine il \"Voltaire\" venne gravemente colpito e fu colato a picco. Il 16 aprile seguente il corsaro fece la sua ultima vittima, il mercantile svedese \"Sir Ernest Cassel\", per poi forzare il canale de La Manica il 23 aprile sotto la scorta di altre unit\u00e0 della Kriegsmarine e arrivare felicemente nel porto di Amburgo il 30 aprile, dopo ben 329 giorni in mare e un bottino totale di 12 navi affondate per pi\u00f9 di 96.000 tonnellate di stazza.\nLa seconda crociera.\nDopo un periodo di lavori di revisione, il \"Thor\" riprese il mare il 30 novembre 1941 al comando del \"Kapit\u00e4n zur See\" G\u00fcnther Gumprich.\nElusa la sorveglianza britannica e portatosi nell'Atlantico meridionale, il corsaro fece la sua prima vittima il 23 marzo 1942 quando col\u00f2 a picco il mercantile greco \"Pagasitikos\"; seguirono nei giorni seguenti i cargo britannici \"Wellpark\" (30 marzo) e \"Willesden\" (1\u00ba aprile), il mercantile norvegese \"Aust\" (3 aprile) e di nuovo un cargo britannico, il \"Kirkpool\" (10 aprile). Doppiato il Capo di Buona Speranza ed entrato nell'oceano Indiano, il 10 maggio il \"Thor\" ferm\u00f2 e cattur\u00f2 la nave passeggeri australiana \"Nankin\" in rotta per Bombay: rinominata \"Leuthen\" e trasformata in unit\u00e0 ausiliaria tedesca, la nave fu caricata dei prigionieri raccolti in precedenza e inviata verso il Giappone.\nIl \"Thor\" dovette aspettare il 14 giugno per registrare un'altra vittima, la petroliera olandese \"Olivia\"; segu\u00ec il 19 giugno la cattura della petroliera norvegese \"Herborg\" e quindi, il 4 luglio, quella della petroliera \"Madrono\" sempre battente bandiera norvegese: entrambe le unit\u00e0, dotate di equipaggio tedesco, furono trasformate in navi rifornitrici per le unit\u00e0 della Kriegsmarine nell'oceano Indiano e nel Pacifico. L'ultimo successo fu ottenuto il 20 luglio, quando il \"Thor\" col\u00f2 a picco la nave frigorifera britannica \"Indus\" portando il totale della seconda crociera corsara dell'unit\u00e0 a 10 mercantili affondati o catturati per un totale di pi\u00f9 di 55.000 tonnellate di stazza.\nNel settembre 1942 il \"Thor\" ricevette l'ordine di raggiungere il porto di Yokohama, nell'alleato Giappone, per sottoporsi a un ciclo di lavori di manutenzione; l'unit\u00e0 raggiunse la sua destinazione il 10 ottobre seguente. Il 30 novembre il corsaro era ormeggiato a fianco delle petroliere tedesche \"Leuthen\" e \"Uckemark\" (pi\u00f9 nota con il primo nome di \"Altmark\"), quando su quest'ultima si svilupp\u00f2 un incendio: le fiamme innescarono una violenta esplosione, che coinvolse le altre due unit\u00e0 tedesche oltre al mercantile giapponese \"Heion Maru\", tutte finite distrutte e colate a picco in mezzo a vasti incendi; quindici uomini dell'equipaggio del \"Thor\" perirono nel disastro. Le cause dello scoppio non poterono essere accertate, ma sembra verosimile che fu causato da una scintilla provocata da una squadra di riparazione che stava lavorando nella cisterne, piene di vapori di petrolio.\nNavi affondate dal \"Thor\".\nPrima campagna\nSeconda campagna"}
{"id": "671054", "revid": "539155", "url": "https://it.wikipedia.org/wiki?curid=671054", "title": "S\u00e9bastien \u00c9rard", "text": "Interessatosi in un primo momento nelle tecniche di costruzione del clavicembalo, si specializz\u00f2 in seguito nella produzioni di arpe e in particolare di pianoforti. Per quest'ultimo nel 1822 svilupp\u00f2 tecniche e strumentazioni d'avanguardia per l'epoca come lo scappamento semplice e lo scappamento doppio che rivoluzionarono in maniera radicale le tecniche costruttive dello strumento. Produsse inoltre il meccanismo a due gruppi di corde indipendenti per il pianoforte e il meccanismo a tiranti e il doppio movimento per l'arpa. Studi\u00f2 anche le tecniche di produzione degli organi e nel 1829 costru\u00ec l'organo del palazzo delle Tuileries. Il nipote Pierre prosegu\u00ec l'attivit\u00e0 della ditta di famiglia nel campo della costruzione di pianoforti e di arpe.\nStoria.\nCostru\u00ec il suo primo pianoforte nel 1777 nella sua fabbrica di Parigi, trasferendosi poi quindici anni dopo in un immobile nella Great Marlborough Street di Londra per sfuggire alla Rivoluzione francese - la sua crescente fama e le diverse commissioni richiestegli da Luigi XVI e Maria Antonietta lo misero a rischio. Ritorn\u00f2 in seguito a Parigi e produsse strumenti da entrambe le fabbriche. I pianoforti di \u00c9rard furono apprezzati da molti musicisti famosi - Beethoven, Chopin, Faur\u00e9, Haydn, Herz, Liszt, Mendelssohn, Moscheles e Verdi sono solo alcuni dei grandi compositori che avevano suoi pianoforti.\nNel novembre del 1794 \u00c9rard registr\u00f2 il primo brevetto inglese per un'arpa (\"Improvements in Pianofortes and Harps, patent no. 2016\"), uno strumento a singola azione molto raffinato (accordato in MI) che poteva essere suonato in otto chiavi maggiori e cinque minori grazie all'ingegnoso meccanismo a forchetta che permetteva alle corde di essere accorciate di un semitono.\nIl meccanismo a sette pedali per lo \"scappamento doppio\" nell'arpa (perfezionato e brevettato nell'estate del 1810, \"Brevetto n. 3332\") permette ad ogni corda di essere accorciata di uno o due semitoni, creando un singolo tono. Questo meccanismo, ancora utilizzato dai moderni fabbricanti di arpe a pedale, permette ad un arpista di suonare in qualsiasi chiave o scala cromatica. Tale innovazione fu talmente popolare che \u00c9rard vendette arpe per sterline nel solo primo anno di commercializzazione dello strumento.\nIl meccanismo di \u00c9rard per il pianoforte a coda (\"English patent no 4,631\", 1821) \u00e8 il predecessore di quello usato in quelli moderni, la leva di ripetizione nei meccanismi a scappamento doppio permettono alle note di venire ripetute pi\u00f9 facilmente che in quelli ad azione singola. Questa \u00e8 solo una delle piccole innovazioni di \u00c9rard che ancora si trovano nei pianoforti moderni - per esempio \u00c9rard fu il primo costruttore di Parigi che applic\u00f2 i pedali al piano, e il suo strumento ne aveva diversi. C'era l'usuale pedale di risonanza, uno per sollevare il meccanismo, un celeste e un pedale \"fagotto\" (che appoggiava del cuoio alle corde facendole ronzare). Una leva al ginocchio permetteva di muovere il meccanismo pi\u00f9 del relativo pedale, facendo colpire ai martelletti una singola corda. Altri brevetti sui pianoforti di \u00c9rard sono soprattutto sulle specifiche tecniche della tastiera, della tavola acustica e del meccanismo di accordatura; queste innovazioni sono virtualmente contenute nei progetti dei piani moderni.\nSi dice che Franz Liszt abbia suonato un piano a sei ottave di \u00c9rard a Parigi nel 1824. \u00c9rard stipul\u00f2 un contratto con lui da allora sino al 1825, cos\u00ec che lo sponsorizzarono per un suo tour in Inghilterra suonando i suoi pianoforti."}
{"id": "671058", "revid": "1543377", "url": "https://it.wikipedia.org/wiki?curid=671058", "title": "Regione di Hadjer-Lamis", "text": "La regione di Hadjer-Lamis \u00e8 una regione del Ciad. Il capoluogo \u00e8 Massakory. \nSuddivisione amministrativa.\nLa regione \u00e8 divisa in 3 dipartimenti:"}
{"id": "671081", "revid": "960053", "url": "https://it.wikipedia.org/wiki?curid=671081", "title": "John Dye", "text": "Biografia.\nInizi\u00f2 a studiare recitazione negli anni del liceo, a Memphis, iniziando la sua carriera cinematografica negli anni ottanta. Gli vennero subito affidati ruoli da ragazzo perbene; nel 1992 ottenne i primi successi con le serie tv \"Il tocco di un angelo\" e \"Terra promessa\", dopo di che nel 1996 consegu\u00ec la laurea all'universit\u00e0 di Memphis.\nPersona colta e gentile, si dimostr\u00f2 sempre caloroso con i fan di tutto il mondo. Viaggiatore incallito, visit\u00f2 due volte l'Italia e svariate volte l'Europa tra cui i Paesi Bassi e la Francia.\nMor\u00ec il 10 gennaio 2011, all'et\u00e0 di 47 anni, nella sua casa di San Francisco, in California. La sua famiglia rifer\u00ec che il decesso avvenne a causa di problemi cardiaci, ma l\u2019autopsia rivel\u00f2 che la morte fu causata dalla metanfetamina. Il suo funerale si tenne nella United Methodist Church di St. Andrew di Amory, Mississippi, dove lui e la sua famiglia erano membri. \u00c8 sepolto all'Haughton Memorial Park, Amory. [5]"}
{"id": "671082", "revid": "8862", "url": "https://it.wikipedia.org/wiki?curid=671082", "title": "AK74", "text": ""}
{"id": "671086", "revid": "94080", "url": "https://it.wikipedia.org/wiki?curid=671086", "title": "Riserva moac", "text": ""}
{"id": "671088", "revid": "1745361", "url": "https://it.wikipedia.org/wiki?curid=671088", "title": "Regione di Kanem", "text": "La regione di Kanem \u00e8 una regione del Ciad. Il capoluogo \u00e8 Mao. Prende il nome dall'impero medievale di Kanem, che ebbe qui il suo centro. L'attuale regione fu creata nel 2002 dalla precedente Prefettura di Kanem. Nel 2008, una parte della regione fu scorporata per divenire la Regione di Barh El Gazel. \nSuddivisione amministrativa.\nLa regione \u00e8 divisa in 3 dipartimenti:"}
{"id": "671090", "revid": "119196608", "url": "https://it.wikipedia.org/wiki?curid=671090", "title": "Marcos Ant\u00f3nio Portugal", "text": "Biografia.\nFiglio di Manuel Ant\u00f3nio da Ascen\u00e7\u00e3o e di Joaquina Teresa Rosa, entr\u00f2 il 6 agosto 1771 al Seminario Patriarcale di Lisbona, dove studi\u00f2 composizione, organo e canto con il compositore Jo\u00e3o de Sousa Carvalho: presso questo istituto iniziarono a manifestarsi le sue prime doti musicali.\nIn seguito ricevette lezioni di canto da un cantante italiano, Borselli, che si esibiva al teatro d'opera di quella citt\u00e0, e di contrappunto da secondo maestro di cappella della cattedrale, di nome Orao. Le sue prime composizioni furono delle canzonette italiane ed alcune arie con orchestra, che scrisse per il teatro di Lisbona. Quando Borselli si trasfer\u00ec a Madrid, Portogallo vi si rec\u00f2 con lui, ottenendo, grazie al suo interessamento, il posto di accompagnatore al clavicembalo dell'opera italiana.\nIl 23 luglio 1783 fu nominato organista e cantante del Seminario e nel 1785, appena ventitreenne, divent\u00f2 maestro di cappella e direttore del Teatro do Salitre della capitale portoghese, dove sino al 1792 mise in scena una serie di farse e intermezzi al fine di approfondire la propria esperienza di compositore d'opere. In questo periodo adott\u00f2 il cognome \"Portugal\" dal capitano Jos\u00e9 Correia da Fonseca Portugal, testimone di nozze dei suoi genitori.\nL'ambasciatore del Portogallo, che era stato colpito dalla sua genialit\u00e0 durante il suo soggiorno a Madrid, gli forn\u00ec i mezzi necessari a recarsi in Italia, dove giunse nel 1787. L'anno seguente, a Torino, scrisse la sua prima opera, \"L'eroe cinese\", che non ebbe il successo che gli amici si attendevano; ma pochi mesi dopo ebbe la sua rivincita con l'opera buffa \"La bacchetta portentosa\", che suscit\u00f2 l'entusiasmo dei Genovesi per le numerose novit\u00e0 che caratterizzavano i suoi pezzi. N\u00e9 minor successo ebbe \"L'astuta\", che fece rappresentare a Firenze nella primavera del 1789. E \"Il molinaro\", dato a Venezia per il Carnevale del 1790 consacr\u00f2 la sua reputazione.\nDopo la rappresentazione di quest'opera, Portogallo fece un viaggio a Lisbona e venne presentato al re che lo nomin\u00f2 maestro di cappella. Tornato in Italia l'anno seguente, scrisse, a Parma, \"La donna di genio volubile\", a Roma \"La vedova raggiratrice\" e a Venezia \"Il Principe Spazzacamino\", il cui successo fu tale che la sua fama si propag\u00f2 per tutta la penisola.\nNel 1792 fu a Napoli per perfezionarsi, dove in brevissimo tempo divent\u00f2 operativo come operista. Dopo aver ottenuto un successo con il dramma giocoso \"La confusione della somiglianza\" nel 1793 a Firenze, durante i successivi sette anni rappresent\u00f2 diverse opere buffe e farse, che seppero strappare applausi in Italia e in Europa. Durante questo periodo furono ben accolte anche le sue composizioni nel genere serio, e anche in questo fu considerato uno dei migliori compositori dell'epoca, grazie al \"Demofoonte\", rappresentato al Teatro alla Scala di Milano nel 1794 con Giuseppina Grassini e Luigi Marchesi, e soprattutto al \"Fernando in Messico\" -considerato il suo capolavoro- che scrisse a Roma nel 1797 espressamente per la voce di Elizabeth Billington. L'anno successivo music\u00f2 anche di nuovo, per il Nuovo Teatro Nazionale di Ferrara, il dramma eroico \"Gli Orazi e i Curiazi\", gi\u00e0 dato a Venezia nel 1796 per la musica di Domenico Cimarosa: alcune delle arie della sua versione dell'opera sarebbero state in seguito comunemente interpolate nell'edizione di Cimarosa dalla primadonna Giuseppina Grassini, che era stata l'originaria creatrice del ruolo di Orazia.\nTorn\u00f2 in Portogallo nel 1800, dove ricevette la carica di direttore della cappella reale del Teatro Nacional de S\u00e3o Carlos di Lisbona, succedendo cos\u00ec a Francesco Federici ed Ant\u00f3nio Leal Moreira, fratello di sua moglie. Divise questa posizione dal 1803 al 1807 con Valentino Fioravanti, direttore della compagnia dell'opera buffa, mantenendo quindi solamente la direzione di quella dell'opera seria. Ci\u00f2 spiega perch\u00e9 nel periodo in questione il Portogallo fu particolarmente attivo in questo campo (scrisse ben 12 drammi seri).\nAnche se le funzioni di maestro di cappella del re lo obbligavano a frequenti ritorni e prolungati soggiorni a Lisbona, il suo amore per l'Italia lo portavano sempre a ritornare nella penisola, ottenendo unanimi consensi per i suoi lavori.\nNel 1811 si stabil\u00ec a Rio de Janeiro diventando direttore del Teatro San Jo\u00e3o (oggi Teatro Jo\u00e3o Caetano) e operando nella nuova cappella della famiglia reale (rifugiata in Brasile a causa dell'occupazione del Portogallo da parte delle truppe napoleoniche). Nel 1815 ottenne un congedo che gli permise di fare un ultimo rientro in Italia. In questa occasione scrisse a Milano, per il teatro Re, l'\"Adriano in Siria\".\nTornato in Brasile, nel 1821 le sue condizioni di salute gi\u00e0 precarie (aveva subito due attacchi apoplettici nel 1811 e 1817) iniziarono a peggiorare e non gli permisero di rientrare in patria insieme al re; rimase quindi a Rio, dove un terzo attacco d'ictus nel 1830 gli fu fatale.\nConsiderazioni sull'artista.\nPortogallo compose nel corso della sua carriera oltre 40 lavori operistici, attraverso i quali speriment\u00f2 tutti i generi dell'opera italiana dell'epoca, ma in nessuno di questi fu eccelso: egli infatti mise in musica farse, drammi giocosi, drammi per musica e seri e intermezzi. Per\u00f2 Stendhal nella \"Vita di Rossini\", scrive sul Portogallo, accomunandolo, in un giudizio negativo, ad altri compositori contemporanei: \"In questo senso, Mozart ha spianato la via a Rossini, la cui immensa reputazione data solo dal 1815, e che, sorgendo all'orizzonte, non ha trovato come rivali che Pavesi, Mosca, Guglielmi, Generali, Portogallo, Nicolini e gli ultimi epigoni dello stile dei Cimarosa e dei Paisiello. Questi signori ricoprivano un po' lo stesso ruolo che hanno oggi in Francia gli ultimi imitatori dello stile epico e magnifico, e delle scene nobili di Racine. Erano sicuri di essere applauditi, estremamente lodati, e con un bello stile; ma in fondo all'animo dei loro estimatori rimaneva sempre un po' di noia...\".\nLa sua fama \u00e8 legata principalmente alle sue opere comiche. I suoi lavori pi\u00f9 noti sono \"La confusione della somiglianza\", \"Lo spazzacamino principe\", \"La donna di genio volubile\", \"Le donne cambiate\", \"Non irritar le donne\" - che inaugur\u00f2, per espresso volere di Napoleone, il Th\u00e9\u00e2tre Italien a Parigi - \"L'oro non compra amore\". Egli \u00e8 stilisticamente debitore della tradizione napoletana di Domenico Cimarosa, ma si limit\u00f2 all'impiego ripetitivo degli elementi tipici di quell'epoca.\nOltre a ci\u00f2, compose costantemente musica sacra, tranne nel periodo in cui fu attivo in Italia: alcuni suoi pezzi sono scritti espressamente per i sei organi della Basilica di Mafra. Compose ancora \"modinhas\" - canzonette portoghesi - e musica patriottica. Come primo compositore dello Stato, sostituendo Jo\u00e3o de Sousa Carvalho, compose musica per le principali cerimonie reali. Si prese anche cura dell'educazione musicale dei principi, scrivendo riduzioni per pianoforte e voci della sua musica scenica."}
{"id": "671091", "revid": "6923", "url": "https://it.wikipedia.org/wiki?curid=671091", "title": "Regione del Lago", "text": "La regione del Lago \u00e8 una regione del Ciad che si affaccia sul lago Ciad. Il capoluogo \u00e8 Bol.\nSuddivisione amministrativa.\nLa regione \u00e8 divisa in 2 dipartimenti:\nSuddivisione.\nLa regione \u00e8 divisa in 2 dipartimenti:"}
{"id": "671092", "revid": "1543377", "url": "https://it.wikipedia.org/wiki?curid=671092", "title": "Monte Pozza", "text": "Il Monte Pozza (\"Titschen\" o \"Kohlerer Berg\" in tedesco), \u00e8 una montagna delle Alpi alta 1.615\u00a0m, che delimita a sud la citt\u00e0 di Bolzano. Buona parte degli abitanti del capoluogo altoatesino chiama impropriamente l'intero monte Colle (in ted. \"Kohlern\"): quest'ultima denominazione geografica in realt\u00e0 si applica solo a due localit\u00e0 site sul versante Nord del monte stesso, Colle dei Signori (\"Herrenkohlern\") e Colle di Villa (\"Bauernkohlern\").\nUna balza rocciosa minore chiamata Virgolo appartiene al monte stesso e domina il centro di Bolzano.\nIl Monte Pozza \u00e8 delimitato a ovest dalla Val d'Adige, a nord dalla Val d'Isarco, a Est dalla Val d'Ega e a sud da una piccola valle chiamata Vallarsa (\"Brantental\"), che da Laives risale a Nova Ponente.\nAccessi.\nLa localit\u00e0 Colle di Villa (1.138\u00a0m) \u00e8 raggiungibile da Bolzano attraverso la funivia del Colle o tramite una stretta strada asfaltata che parte dalla stazione di valle della funivia stessa. Da qui si snoda un largo ed agevole sentiero nei boschi che - passando per la localit\u00e0 \"Schneiderwiesen\" - gira attorno alla vetta del Monte Pozza. Parte di esso appartiene al Sentiero Europeo E5. La vetta \u00e8 facilmente raggiungibile con un sentiero che sale da Sud-Ovest. Il percorso tra il Colle e la cima richiede poco meno di due ore di agevole cammino.\nDa Sud-Est una seconda stretta strada asfaltata raggiunge il Colle di Villa partendo da Pineta di Laives e passando per la localit\u00e0 Costa/Seit.\nStrade forestali portano nei pressi della vetta del Monte Pozza anche da Sud-Ovest, partendo da Nova Ponente. \nAccessi via sentiero sono possibili anche dalla localit\u00e0 Cascata (\"Wasserfall\") in Val d'Ega.\nStoria.\nIl toponimo \"Kohlern\", poi reso quale \"Colle\", deriva dall'attivit\u00e0 del carbonaio, mestiere che consisteva nel trasformare la copiosa legna presente sul largo monte in carbone vegetale, molto richiesto nella citt\u00e0 di Bolzano. Il nome \u00e8 attestato gi\u00e0 nel 1270 con \"Conradus de Culle\". Nel 1486 \u00e8 menzionato un \"Stoffl Koler zum Koler auff Monae\", nel 1566 un \"Kholer zum Kholer auf Man\u00e4\".\nIl toponimo della montagna invece \u00e8 attestato nel 1560 come \"\u00abauf dem T\u00fctschen\u00bb\" quando serviva da importante fornitore di legname per le costruzioni ed il mantenimento dei ponti di Bolzano, mentre la traduzione italiana \u00e8 pi\u00f9 recente e dovuta all'italianizzazione operata durante il Ventennio.\nIn localit\u00e0 Colle di Villa (\"Bauernkohlern\") si trova il maso Uhl (\"Uhlhof\"), il cui insediamento risale al 1543 e prende nome dal suo costruttore e primo proprietario, Ulrich Kohler detto \"Uhl\" (il diminutivo di Ulrich; anche il nome di famiglia Kohler deriva dal nome tedesco della localit\u00e0, e probabilmente anche quello italiano come storpiatura della dizione originale). Il maso \u00e8 stato ristrutturato dalla Citt\u00e0 di Bolzano nel 2003. La struttura ora \u00e8 destinata a centro ambientale in grado di ospitare fino a 100 persone nel piano fienile. Le vecchie stalle sono state trasformate in laboratori per le scuole ed in un foyer ove si possono tenere corsi e piccole mostre.\nSopra l'abitato si trova la villa Degischer, costruita su progetto di Johann Bittner, esempio notevole di architettura storicista.\nFin dal 1908 tale localit\u00e0 \u00e8 raggiunta dalla funivia del Colle, di importanza storica per essere stata la prima funivia per il trasporto di persone al mondo.\nLa balza minore chiamata Virgolo era raggiungibile dal 1957 al 1976 con una seconda funivia minore, e precedentemente (dal 1900 al 1945) tramite la omonima funicolare."}
{"id": "671097", "revid": "74801", "url": "https://it.wikipedia.org/wiki?curid=671097", "title": "Contea di Burlington", "text": "La contea di Burlington, in inglese Burlington County, \u00e8 una contea del New Jersey meridionale negli Stati Uniti.\nGeografia fisica.\nLa contea confina a nord-est con le contee di Filadelfia e di Bucks della Pennsylvania, a nord con la contea di Mercer, ad est con le contee di Monmouth e di Ocean, a sud con la Atlantic ed a est con la contea di Camden.\nLa contea ha la superficie terrestre pi\u00f9 estesa delle contee del New Jersey ed ha un territorio pianeggiante costituito prevalentemente da suoli alluvionali. Il confine con la Pennsylvania \u00e8 segnato dal fiume Delaware. L'area settentrionale \u00e8 drenata dal fiume \"Rancocas Creek\" e dai suoi affluenti \"North Branch\", \"South Branch\" e \"Southwest Branch\". Il Rancocas sfocia nel fiume Delaware ed \u00e8 navigabile per circa . L'area meridionale \u00e8 ricca di zone umide che ricadono nell'area delle Pine Barrens. L'area delle Pine Barrens \u00e8 densamente coperta da foreste. Quest'area \u00e8 drenata dal fiume Mullica, che scorre verso sud-est lungo il confine con la contea di Atlantic, prima di formare un lungo estuario e di sfociare nella \"Great Bay\". Il Mullica riceve da nord i fiumi \"Batsto\", \"Wadding\" e \"Bass\".\nLe citt\u00e0 principali della contea sono situate nel nord.\nIl capoluogo \u00e8 la citt\u00e0 di Mount Holly, posta sul fiume Rancocas. In prossimit\u00e0 del fiume Delaware sono situate Burlington e Bordentown."}
{"id": "671104", "revid": "123194969", "url": "https://it.wikipedia.org/wiki?curid=671104", "title": "Judith Butler", "text": "Si occupa di filosofia politica, etica, teoria letteraria, femminismo e teoria queer. Dal 1993 insegna al dipartimento di retorica e letterature comparate all'Universit\u00e0 di Berkeley, dove dirige il programma di teoria critica. Tiene lezioni alla \"European Graduate School\".\nLe sue opere pi\u00f9 note, \"Gender Trouble\" e \"Bodies That Matter\", ridiscutono la nozione di genere e sviluppano la sua teoria della performativit\u00e0 di genere, che oggi ha un ruolo di primo piano nella riflessione femminista e queer.\nBiografia.\nButler \u00e8 nata a Cleveland (Ohio) da una famiglia russo-ungherese di origine ebraica. La maggior parte della famiglia materna mor\u00ec nell'Olocausto. Ha ottenuto un dottorato di ricerca all'universit\u00e0 di Yale nel 1984 con una dissertazione dal titolo \"Subjects of Desire: Hegelian Reflection in Twentieth-Century France\", pubblicata nel 1987. Grazie a una borsa di studio del Programma Fulbright ha trascorso un anno all'universit\u00e0 di Heidelberg in Germania. \nHa insegnato alla George Washington University e alla Johns Hopkins University. Dal 1993 \u00e8 docente all'Universit\u00e0 di Berkeley. Vive a Berkeley con la compagna, la filosofa politica Wendy Brown. Hanno un figlio, Isaac.\nPensiero.\nButler inizia a sviluppare il tema della performativit\u00e0 di genere nel saggio \"Performative Acts and Gender Constitution\" (Atti performativi e costituzione di genere, 1988), in cui analizza l'idea freudiana dell'identit\u00e0 personale modellata in termini di normalit\u00e0. Butler contesta l'affermazione di Freud secondo cui la lesbica deriverebbe il proprio comportamento dal modello maschile, percepito come norma. Butler si oppone all'innatismo di genere e argomenta in favore della performativit\u00e0 di genere: la \"performance\" di genere crea il genere.\nCon \"Gender Trouble\" (1990), Butler esamina le opere di Simone de Beauvoir, Julia Kristeva, Sigmund Freud, Jacques Lacan, Luce Irigaray, Monique Wittig, Jacques Derrida e Michel Foucault, argomentando che la coerenza delle categorie sessuali \u00e8 il costrutto culturale della ripetizione nel tempo di atti corporei stilizzati. In questo senso Butler teorizza che il genere, il sesso e la sessualit\u00e0 sono performativi. Butler, seguendo la lezione di Foucault, sostiene che la costruzione del soggetto sessuato, desiderante, non sia una scelta, ma una conseguenza del discorso disciplinare. L'apparente ovviet\u00e0 del sesso come fatto biologico naturale dimostra, secondo Butler, quanto profondamente sia nascosta, nel discorso, la sua produzione. Allo stesso modo sono costruite come naturali la dualit\u00e0 sessuale e l'eterosessualit\u00e0. Butler sostiene che, senza una critica del sesso come prodotto del discorso, la distinzione sesso/genere come strategia femminista per contestare l'asimmetria di genere \u00e8 inefficace: il femminismo ha commesso un errore nel trattare le \"donne\" come un gruppo astorico dalle caratteristiche comuni, in quanto tale approccio rinforza la visione binaria delle relazioni di genere. Secondo Butler, le femministe dovrebbero analizzare come il potere determini la comprensione del genere femminile non solo nella societ\u00e0, ma all'interno del movimento femminista stesso.\nIn \"Bodies That Matter\" (1993) Butler, ricorrendo alla nozione di iterativit\u00e0 sviluppata da Derrida, sottolinea il ruolo svolto nella performativit\u00e0 dalla ripetizione. \u00c8 l'iterativit\u00e0 a rendere possibile la costruzione del soggetto sessuato come \"naturale\".\nCensura e discorso dell'odio sono al centro della riflessione di \"Excitable Speech\" (1997). Butler ritiene che la censura, bench\u00e9 in alcuni casi sia peggio della tolleranza, in altri possa essere necessaria. Butler considera la censura un effetto del potere statale e, riprendendo una tesi di Lacan, una condizione primordiale del linguaggio e del discorso: l'Io linguistico come effetto di una censura originaria. Pertanto, secondo Butler, un vero discorso di opposizione \u00e8 impossibile, dato che il principio cui si oppone, la censura, \u00e8 allo stesso tempo il principio che fonda il discorso di opposizione.\nButler teorizza inoltre che il discorso dell'odio esista retrospettivamente, dopo essere stato dichiarato tale dall'autorit\u00e0. In questo modo, lo Stato riserva a s\u00e9 il potere di definire i limiti del discorso accettabile. Perci\u00f2 Butler critica le tesi anti-pornografiche della teorica femminista Catharine MacKinnon, in quanto non mettono in discussione il potere censorio dello Stato. Inoltre, poich\u00e9 il discorso dell'odio dipende dal contesto, Butler dubita dell'efficacia della censura e sottolinea le difficolt\u00e0 di un'identificazione sistematica del discorso dell'odio.\n\"Undoing Gender\" (2004), una raccolta di saggi divulgativi su sesso, genere e psicanalisi, affronta fra gli altri il tema del desiderio in quanto prodotto delle norme sociali. Analizza inoltre il caso di David Reimer, il cui sesso fu \"riassegnato\" da maschio a femmina dopo una circoncisione maldestra subita a 8 mesi d'et\u00e0.\nIn \"Giving an Account of Oneself\" (2005), Butler sviluppa un'etica basata sull'opacit\u00e0 del soggetto a se stesso. Ispirandosi al pensiero di Theodor W. Adorno, Michel Foucault, Friedrich Nietzsche, Jean Laplanche, Adriana Cavarero e Emmanuel L\u00e9vinas, Butler teorizza che la formazione del soggetto \u00e8 sociale, relativa a una comunit\u00e0 di altri e alle sue norme, che sono all'origine del suo \"io\" grammaticale. L'opacit\u00e0 del soggetto a se stesso lo rende, pertanto, non pienamente responsabile delle sue azioni. Butler teorizza dunque un'etica in cui il s\u00e9 responsabile riconosca i limiti della propria capacit\u00e0 di rendere conto di se stesso agli altri e rispetti questi limiti in quanto intrinsecamente umani. La societ\u00e0 in cui uno diventa umano \u00e8 ci\u00f2 che il soggetto non pu\u00f2 sapere di se stesso. In tal modo, Butler situa la critica sociale e politica al centro della pratica etica.\n\"Subjects of Sex/Gender/Desire\" (incluso in \"Gender Trouble\", 1990) \u00e8 una critica al movimento femminista contemporaneo, che rischia, secondo Butler, di imitare le strategie dell'oppressore, specie quando lo riduce a soggetto singolo. Butler identifica vari livelli di oppressione, non riassumibili nei termini di una gerarchia che situa le donne al livello pi\u00f9 basso.\nIn \"Frames of War. When is Life Grievable?\" (2009), raccolta di saggi e interventi, Butler analizza i diversi \"frames\" (schemi, strutture) attraverso cui facciamo esperienza della guerra, soprattutto tramite i media. La guerra, secondo Butler, non si ferma al campo di battaglia ma continua sulle fonti di informazione, che piegano l'immagine del conflitto a seconda degli interessi nazionali. Corollario di tale analisi \u00e8 il necessario \u00abriorientamento\u00bb della Sinistra, che dev'essere unita in opposizione agli illegittimi e arbitrari interventi militari.\nAttivismo.\nButler interviene spesso pubblicamente su temi di politica contemporanea, in particolare in relazione alle istanze delle persone omosessuali e transessuali/transgender. Ha preso posizione in merito alla politica israeliana, criticandone l'impatto sul conflitto israelo-palestinese e sottolineando come Israele non rappresenti tutti gli ebrei o tutta l'opinione ebraica.\nButler \u00e8 attivista del movimento per i diritti degli omosessuali, del movimento femminista e di quello contro le guerre in Iraq, Afghanistan, Libano. Ha sostenuto il movimento Occupy Wall Street e nel 2005 la campagna Boicottaggio, disinvestimento e sanzioni contro Israele. Fa parte del comitato di consulenza dell'organizzazione Jewish Voice for Peace ed \u00e8 membro esecutivo della Faculty for Israeli-Palestinian Peace negli Stati Uniti e del Jenin Theatre in Palestina.\nRiconoscimenti.\nCaso Adorno.\nNel 2012 Judith Butler ha ricevuto dalla citt\u00e0 di Francoforte il premio Adorno. In passato il premio \u00e8 stato assegnato, fra gli altri, a J\u00fcrgen Habermas, Zygmunt Bauman e Jacques Derrida. Nell'occasione, il comitato del premio fu criticato dall'ambasciatore israeliano in Germania, dal Consiglio centrale degli ebrei tedeschi e dal direttore del Centro Wiesenthal di Gerusalemme a causa degli appelli di Butler a boicottare Israele. Butler replic\u00f2 che riteneva quelle critiche dirette non contro di lei, ma contro tutti coloro che si oppongono alla attuale politica israeliana."}
{"id": "671105", "revid": "287204", "url": "https://it.wikipedia.org/wiki?curid=671105", "title": "Pochiena", "text": ""}
{"id": "671106", "revid": "287204", "url": "https://it.wikipedia.org/wiki?curid=671106", "title": "Guraena", "text": ""}
{"id": "671109", "revid": "287204", "url": "https://it.wikipedia.org/wiki?curid=671109", "title": "Ziguzaguma", "text": ""}
{"id": "671110", "revid": "287204", "url": "https://it.wikipedia.org/wiki?curid=671110", "title": "Massuguma", "text": ""}
{"id": "671111", "revid": "287204", "url": "https://it.wikipedia.org/wiki?curid=671111", "title": "Kemusso", "text": ""}
{"id": "671112", "revid": "287204", "url": "https://it.wikipedia.org/wiki?curid=671112", "title": "Karasalis", "text": ""}
{"id": "671113", "revid": "287204", "url": "https://it.wikipedia.org/wiki?curid=671113", "title": "Agehunt", "text": ""}
{"id": "671115", "revid": "287204", "url": "https://it.wikipedia.org/wiki?curid=671115", "title": "Mayuld", "text": ""}
{"id": "671116", "revid": "287204", "url": "https://it.wikipedia.org/wiki?curid=671116", "title": "Dokucale", "text": ""}
{"id": "671117", "revid": "30610", "url": "https://it.wikipedia.org/wiki?curid=671117", "title": "Edoardo di Woodstock", "text": ""}
{"id": "671118", "revid": "287204", "url": "https://it.wikipedia.org/wiki?curid=671118", "title": "Hassboh", "text": ""}
{"id": "671119", "revid": "287204", "url": "https://it.wikipedia.org/wiki?curid=671119", "title": "Hasubrero", "text": ""}
{"id": "671120", "revid": "287204", "url": "https://it.wikipedia.org/wiki?curid=671120", "title": "Runpappa", "text": ""}
{"id": "671122", "revid": "287204", "url": "https://it.wikipedia.org/wiki?curid=671122", "title": "Taneboh", "text": ""}
{"id": "671123", "revid": "287204", "url": "https://it.wikipedia.org/wiki?curid=671123", "title": "Konohana", "text": ""}
{"id": "671124", "revid": "287204", "url": "https://it.wikipedia.org/wiki?curid=671124", "title": "Dirteng", "text": ""}
{"id": "671125", "revid": "77358", "url": "https://it.wikipedia.org/wiki?curid=671125", "title": "Chania", "text": ""}
{"id": "671126", "revid": "124925490", "url": "https://it.wikipedia.org/wiki?curid=671126", "title": "Carlo Giuffr\u00e9", "text": "Biografia.\nFratello minore di Aldo, consegue il diploma all'Accademia nazionale d'arte drammatica iniziando a lavorare con il fratello in teatro nel 1947. Due anni dopo la coppia debutta con Eduardo De Filippo, interpretando la maggior parte delle commedie napoletane del grande autore, grazie alle quali il giovane Carlo manifesta le sue doti di attore dalla vocazione comica e grottesca.\nNel 1963 entra nella Compagnia dei Giovani lavorando con Giorgio De Lullo, Rossella Falk, Romolo Valli e Elsa Albani, con cui reciter\u00e0 per ben otto stagioni consecutive tra l'altro in \"Sei personaggi in cerca d'autore\" di Pirandello, \"Tre sorelle\" di \u010cechov, \"Egmont\" di Goethe. In seguito approda col il fratello Aldo al repertorio di Eduardo mettendo in scena, anche come regista, commedie come \"Le voci di dentro\", \"Napoli milionaria!\", \"Non ti pago\" e la celeberrima \"Natale in casa Cupiello\".\nNumerose le sue interpretazioni cinematografiche e nelle fiction televisive. Fra queste ultime ricordiamo \"Tom Jones\" (1960) e \"I Giacobini\" (1962), diretto da Edmo Fenoglio. \u00c8 uno dei volti pi\u00f9 caratteristici dell'ultima fase dalla Commedia all'italiana, regalando al genere personaggi come il Vincenzo Macaluso di \"La ragazza con la pistola\" (1968), il Silver Boy di \"Basta guardarla\" (1970), il marito cornuto di \"La signora \u00e8 stata violentata!\" (1973) o l'instancabile amante di \"La signora gioca bene a scopa?\" (1974). Nel 1971 conduce la XXI edizione del Festival di Sanremo.\nNel 2007, in occasione della consegna del tributo alla carriera assegnatogli dal \"Premio ETI - Gli olimpici del teatro\", \u00e8 stato insignito del titolo di Grande Ufficiale dal Presidente della Repubblica Napolitano e porta in scena un altro grande classico del teatro di Eduardo, \"Il sindaco del rione Sanit\u00e0\". Successivamente ha interpretato in teatro \"I casi sono due \"di Armando Curcio e quindi \"Questi fantasmi!\", ancora di Eduardo.\nEra suocero di Miss Italia 1997, Claudia Trieste, che ha sposato suo figlio Vincenzo nel 2010. Muore, colto da malore improvviso, a Roma il 1\u00ba novembre 2018; il suo corpo \u00e8 stato cremato e le ceneri custodite dai familiari.\nFilmografia.\nTelevisione.\nCarlo Giuffr\u00e9 ha inoltre partecipato come attore ad alcune edizioni della rubrica pubblicitaria televisiva \"Carosello\", pubblicizzando:"}
{"id": "671128", "revid": "287204", "url": "https://it.wikipedia.org/wiki?curid=671128", "title": "Subame", "text": ""}
{"id": "671129", "revid": "287204", "url": "https://it.wikipedia.org/wiki?curid=671129", "title": "Ohsubame", "text": ""}
{"id": "671131", "revid": "287204", "url": "https://it.wikipedia.org/wiki?curid=671131", "title": "Camome", "text": ""}
{"id": "671133", "revid": "93317", "url": "https://it.wikipedia.org/wiki?curid=671133", "title": "Colle (Bolzano)", "text": ""}
{"id": "671134", "revid": "287204", "url": "https://it.wikipedia.org/wiki?curid=671134", "title": "Sirnight", "text": ""}
{"id": "671137", "revid": "287204", "url": "https://it.wikipedia.org/wiki?curid=671137", "title": "Carlo Giuffr\u00e8", "text": ""}
{"id": "671143", "revid": "287204", "url": "https://it.wikipedia.org/wiki?curid=671143", "title": "Dagon (disambigua)", "text": ""}
{"id": "671149", "revid": "767487", "url": "https://it.wikipedia.org/wiki?curid=671149", "title": "Tre giorni son che Nina", "text": "Tre giorni son che Nina, nota anche semplicemente come Nina, \u00e8 una delle pi\u00f9 note arie del barocco italiano.\nTesto.\n\"Tre giorni son che Nina a letto se ne sta\"\n\"Pifferi, cembali, timpani, svegliatemi Ninetta\"\n\"Acci\u00f2 non dorma pi\u00f9.\"\nIl testo fa riferimento all'angoscia dell'innamorato nei confronti dell'amata Nina, gravemente malata o addirittura morta. Si tratta di un argomento comune nella musica popolare (basti pensare ad altre arie come \"Gentil galante\", che affrontano il tema della morte della persona amata).\nProblemi di attribuzione.\nNonostante l'enorme popolarit\u00e0 dell'aria, tuttora esistono dei seri dubbi sull'attribuzione di questo pezzo.\nPer circa un secolo e mezzo, l'aria \u00e8 stata attribuita a Pergolesi e tuttora, nonostante la mancanza di un qualunque elemento che colleghi l'aria con l'autore jesino, diverse edizioni continuano a riportarne la tradizionale paternit\u00e0.\nParallelamente la prassi esecutiva delle opere \"La Zingara\" di Rinaldo da Capua (1753) e di \"Nina, ossia la Pazza per amore\" (1789) di Giovanni Paisiello port\u00f2 ad inserire quest'aria nelle rappresentazioni, anche in maniera pretestuosa, giocando sull'omonimia delle protagoniste di queste composizioni con il titolo dell'aria.\nIl ritrovamente del manoscritto dell'opera \"I tre cicisbei ridicoli\"' del veneto (di Piacenza d'Adige) Vincenzo Legrenzio Ciampi sembra aver risolto i problemi di attribuzione: si tratta di un'opera del 1749, contenente l'aria \"Tre giorni son che Nina\", coerentemente inserita nel contesto narrativo.\nPoich\u00e9 non si ha notizia di esecuzioni precedenti al 1749, si ritiene Vincenzo Ciampi il pi\u00f9 probabile autore, ma tuttora il problema rimane aperto e notevoli dubbi permangono: in particolare lo stile dell'aria sembrerebbe ricalcare lo stile della scuola musicale napoletana e non quello della scuola veneziana cui Ciampi apparteneva.\n\u00c8 quindi possibile che i progressi nello studio dei documenti sul barocco italiano possano identificare in un altro compositore l'effettivo autore di questo lavoro."}
{"id": "671157", "revid": "124825233", "url": "https://it.wikipedia.org/wiki?curid=671157", "title": "Technicolor (azienda)", "text": "La Technicolor SA (ex Thomson SA, ex Thomson Multimedia SA, ex Thomson Consumer Electronics SA) \u00e8 un'azienda francese specializzata nella progettazione e produzione di sistemi video, di immagine digitale e Customer Premise Equipment per i professionisti, i produttori cinematografici e televisivi, ma anche per gli operatori di rete e gli altri distributori di contenuti.\nIl marchio \"Thomson\" \u00e8 legato a diverse aziende francesi: Als-Thom, SGS-Thomson, Thomson-CSF.\nStoria.\nAll'inizio del XX secolo essa \u00e8 una filiale di un gruppo statunitense (GE) ed \u00e8 specializzata nella produzione e distribuzione di elettricit\u00e0. L'attivit\u00e0 di Thomson evolve nel corso degli anni a seguito delle diverse acquisizioni e fusioni con altre societ\u00e0 per orientarsi verso la fabbricazione di materiale elettronico e audiovisivo; e negli anni 50 diventa un'azienda \"francese\", rompendo i legami con gli USA. Conosciuta in particolare, a partire dagli anni 60, per i suoi televisori, il gruppo Thomson raggruppa negli anni 80 le sue attivit\u00e0 in due grandi settori: l'elettronica di consumo e l'elettronica professionale a vocazione militare. Questa seconda divisione \u00e8 collegata alla sua propria entit\u00e0 Thomson-CSF (nome derivato dalla fusione con CSF nel 1968) e che diventer\u00e0 in seguito una societ\u00e0 indipendente, oggi nota come Thales. L'altra divisione, Thomson Consumer Electronics, ribattezzata Thomson Multimedia nel 1995, produce inizialmente dell'elettronica di consumo ma le difficolt\u00e0 economiche incontrate, la allontanano in seguito da questo settore. A partire dal 2005, essa si riconcentra unicamente sui servizi e gli equipaggiamenti elettronici professionali destinati al settore dei media e del intrattenimento. Nel 2010, la societ\u00e0 prende il nome di \"Technicolor\" (che era il nome dell'azienda statunitense che la Thomson aveva acquistato nel 2001), per marcare definitivamente la rottura con il precedente marchio che era a vocazione consumer (tuttavia il marchio \"Thomson\" non \u00e8 scomparso, ma \u00e8 distribuito su licenza da altre aziende).\nAttivit\u00e0.\nLa Thomson (in passato) e la Technicolor (nel presente) hanno in generale concentrato la loro attivit\u00e0 nell'elettronica, sia di tipo professionale sia di consumo.\nLa Compagnie fran\u00e7aise Thomson-Houston produceva materiale elettronico (dinamo, motori, trasformatori, utensili elettrici, lampade \"Mazda\", pile \"Mazda\", telefoni, apparecchi elettrici, fili e cavi, ecc.).\nNegli anni 20, '30 e '40, la \"CFTH\" e la \"Ducretet-Thomson\" producono anche frigoriferi, altoparlanti, fonografi, grammofoni, giradischi, radio, impianti di sonorizzazione.\nNegli anni 50 e '60, la \"Ducretet-Thomson\" e la \"Thomson\" producono anche televisori, ferri da stiro, lavatrici, rasoi elettrici, cucine, radio a transistor, televisori a colori (dagli anni 60).\nDagli anni 70, la Thomson produce anche aspirapolvere, lavastoviglie, radio CB, autoradio, forni a microonde.\nCon la creazione della Thomson-Brandt (nel 1966) e della Thomson-CSF (nel 1968), le attivit\u00e0 nel settore elettronico sono separate; la prima si concentra negli elettrodomestici (con il marchio Brandt) e nell'elettronica di consumo (con il marchio Thomson GP/CE) e la seconda nell'elettronica professionale anche a per usi militari.\nLa Thomson Grand Public (dal 1973) e la Thomson Consumer Electronics (dal 1985) producono radio, televisori, videoregistratori, videocamere, lettori DVD, microcomputers, set-top boxs, ecc. oltre a sviluppare tecnologie e ricerche (MPEG, MP3, DVD, ecc.).\nA partire dagli anni 1990 la Thomson Multimedia comincia a spostare le sue attivit\u00e0 dall'elettronica di consumo (per l'utente finale) all'elettronica audiovisiva per i professionisti dei settori televisivi, cinematografici e delle telecomunicazioni.\nA partire dall'inizio degli anni 2000 la Thomson (Technicolor dal 2010) produce esclusivamente apparecchi elettronici destinati alle aziende televisive, cinematografiche e delle telecomunicazioni e sviluppa ricerche e tecnologie nei settori dei media e del intrattenimento; la produzione propria di elettronica per l'utente finale \u00e8 abbandonata e data in licenza ad altre aziende.\nLa Technicolor ha (al 2016) 3 linee di business, di cui le prime due operative (la terza \u00e8 essenzialmente relativa allo sfruttamento delle licenze dei marchi e delle tecnologie di cui \u00e8 proprietaria) :\nTecnologia / Licenze.\nMarchio Thomson.\nIl marchio Thomson \u00e8 distribuito su licenza da diverse societ\u00e0 in tutto il mondo (escluse le Americhe, dove invece \u00e8 distribuito il marchio RCA) :\nOrganizzazione.\nAzionariato.\nIl , lo Stato francese decide di privatizzare il (gruppo) Thomson SA (RCS: 542 089 750) che comprendeva Thomson Multimedia (RCS: 333 773 174) e Thomson-CSF (RCS: 552 059 024).\nDopo una prima apertura del capitale di \"Thomson Multimedia\" (RCS: 333 773 174) a 4 partner industriali (Alcatel, DirecTV, Microsoft e NEC) nel dicembre 1998, \"Thomson Multimedia\" \u00e8 introdotta in borsa nel novembre 1999 e lo Stato procede, via la \"TSA\", a 3 ulteriori cessioni sul mercato, nel settembre 2000 (operazione che ha prodotto la privatizzazione), nell'ottobre 2001 e nel febbraio 2002. Inoltre, nel febbraio 2001, l'acquisizione di \"Technicolor\" aveva prodotto l'ingresso nel capitale di Carlton. NEC, DirecTV e Alcatel, che erano entrate nel capitale di \"Thomson Multimedia\" nel 1998, hanno in seguito ceduto le loro azioni sul mercato.\nNel 2003, lo Stato, attraverso TSA, si disimpegna dalla societ\u00e0 Thomson vendendo in borsa il suo 18,5%.\nLa societ\u00e0 holding \"Thomson SA\" \u00e8 rinominata \"TSA\" (RCS: 542 089 750).\nPremi Oscar.\nCome \"Technicolor, Inc.\" (azienda statunitense), proprietaria della \"Technicolor Motion Picture Corporation\" che aveva realizzato il procedimento \"Technicolor\", l'azienda ha vinto diversi Premi Oscar:\ncome \"Consolidated Film Industries\"\ne come \"Grass Valley\" :\nSIMIV.\nLa SIMIV (\"Soci\u00e9t\u00e9 internationale de micro-informatique et de vid\u00e9o\" SA) \u00e8 stata una societ\u00e0 del gruppo Thomson; essa fu creata il ed \u00e8 stata chiusa nel 1989. Era conosciuta soprattutto con il nome commerciale \"Thomson Micro-Informatique\", a volte abbreviato in \"Thomson Micro\".\nLa Thomson in realt\u00e0 ha realizzato dei microcomputer anche prima della creazione della \"SIMIV\"; nel contesto del programma governativo \"Plan informatique pour tous\", la Thomson ha realizzato dei microcomputer e degli home computer:\nThomson e Technicolor in Italia.\nLa presenza in Italia di Thomson risale al 1904, quando venne costituita a Milano, in compartecipazione con la tedesca AEG, la \"AEG Thomson-Houston \u2013 Societ\u00e0 italiana di Elettricit\u00e0 S.A.\", un'azienda che si occup\u00f2 della produzione di trasformatori, dinamo, motori e parti elettriche diverse, nonch\u00e9 della realizzazione di linee ferroviarie in varie parti del paese. Lo stabilimento venne ceduto nel 1966 all'Ansaldo. \nNel 1971, gi\u00e0 divenuta Thomson, rilev\u00f2 la \"Ergon S.p.A.\", fabbrica di cinescopi di Anagni, che sotto la sua propriet\u00e0 divenne \"Videocolor\" (che nel 2005 verr\u00e0 ceduta all'indiana Videocon). \nAlla Thomson \u00e8 legato anche il nome della SGS-Thomson, societ\u00e0 produttrice di semiconduttori nata nel 1987. \nNel 1996, Giorgio Prandoni, figlio del fondatore, vende l'azienda di famiglia Prandoni (marchi e stabilimenti di Treviglio e Cassano d'Adda) alla Thomson, che successivamente decise di non utilizzare pi\u00f9 n\u00e9 il marchio n\u00e9 gli stabilimenti (che furono demoliti). \nNel 2004, la Thomson rileva la International Recording, che in seguito \u00e8 rinominata \"Technicolor Sound Services\".\nLa Technicolor Italiana (filiale della Technicolor, Inc.) \u00e8 creata a Roma nel 1955 e 5 anni dopo apre il primo laboratorio per produrre pellicole per il mercato europeo. \nNel corso degli anni, la \"Technicolor\" \u00e8 stata utilizzata da molti dei migliori registi italiani, tra cui Michelangelo Antonioni, Federico Fellini, Pier Paolo Pasolini e Luchino Visconti. Nel 1961, la \"Technicolor Italiana\" ha introdotto \"Techniscope\" (detto anche \"2-perf\"), che dimezzava le dimensioni del fotogramma del sistema standard a quattro fori, pur creando un'immagine widescreen e risparmiando cos\u00ec una notevole quantit\u00e0 di pellicola. Pi\u00f9 di 350 film sono stati fotografati in \"Techniscope\" tra il 1960 e il 1980, molti di loro sono spaghetti western. Il regista Sergio Leone, in particolare, utilizza la maggiore profondit\u00e0 di campo \"Techniscope\" a suo vantaggio, creando composizioni innovative per esaltare le sue riprese.\nLo stabilimento romano della ex \"Technicolor Italiana\" \u00e8 chiuso il .\nTechnicolor opera in Italia (al ) con due societ\u00e0:"}
{"id": "671159", "revid": "1745361", "url": "https://it.wikipedia.org/wiki?curid=671159", "title": "Cunedagio", "text": "Cunedagio (in gallese Kynedda) fu un leggendario sovrano dei britanni, secondo Goffredo di Monmouth. Era figlio di Envino, duca di Cornovaglia, e di Regan, figlia di re Leir.\nCunedagio, nipote di Leir, contest\u00f2 il regno della zia Cordelia con l'aiuto del cugino Margano, duca di Alba. Cordelia si suicid\u00f2 e tra i due cugini scoppi\u00f2 la guerra civile, che si concluse con la vittoria di Cunedagio, che divenne cos\u00ec l'unico sovrano della Britannia, su cui regn\u00f2 per 33 anni. A lui successe poi il figlio Rivallo."}
{"id": "671161", "revid": "767487", "url": "https://it.wikipedia.org/wiki?curid=671161", "title": "Sirenia (gruppo musicale)", "text": "I Sirenia sono un gruppo musicale symphonic gothic metal norvegese formatosi nel 2001 a Stavanger.\nStoria del gruppo.\nI Sirenia, il nome deriva dalle sirene della mitologia greca, furono fondati nel 2001 dopo che Morten Veland (voce e chitarrista del gruppo) lasci\u00f2 i Tristania. Il gruppo non riusc\u00ec a trovare una cantante prima della registrazione in Francia di \"At Sixes and Sevens\" cos\u00ec, dopo un'audizione, ingaggi\u00f2 Fabienne Gondamin.\nNel tour che segu\u00ec la realizzazione dell'album \"An Elixir for Existence\", Fabienne Gondamin fu rimpiazzata da Henriette Bordvik nel 2002. Con Henriette Bordvik i Sirenia pubblicano anche l'EP Sirenian Shores. Il 13 settembre del 2005 i Sirenia annunciarono l'uscita della Bordvik dalla band; annuncio che dette inizio alla ricerca di una nuova cantante. Monika Pedersen, componente dei Sinphonia, entr\u00f2 a far parte del gruppo il 10 aprile 2006 (con la Pedersen \u00e8 stato registrato l'album \"Nine Destinies and a Downfall\").\nIl 5 novembre 2007 Monika Pedersen lascia la band a causa di divergenze musicali e il gruppo \u00e8 di nuovo alla ricerca di una nuova cantante.\nIl 9 aprile 2008 viene annunciata la nuova cantante: \u00e8 spagnola e si chiama Ailyn. Il 20 maggio 2008 i Sirenia annunciano che il chitarrista Bj\u00f8rnar Landa ha lasciato la band per dedicarsi alla famiglia e gli studi; viene sostituito da Michael S. Krumins. Inoltre i Sirenia hanno annunciato di aver preso finalmente un bassista per le loro esecuzioni live: Kristian Olav Torp.\nIl 18 giugno 2008 la band annuncia che a luglio inizieranno a incidere il nuovo album, che uscir\u00e0 a inizio 2009. Il 2 ottobre 2008 viene annunciato il titolo del nuovo album, \"The 13th Floor\".\nL'11 ottobre 2010 viene annunciato il titolo del prossimo album, \"The Enigma of Life\" la cui data di pubblicazione \u00e8 stata fissata per il 21 gennaio 2011.\nIl 21 dicembre 2010 viene pubblicato il primo singolo estratto dal nuovo album, \"The End of It All\".\nIl 28 giugno 2013 \u00e8 stato pubblicato l'album \"Perils of the Deep Blue\".\nIl 28 aprile 2015 \u00e8 stato pubblicato il loro settimo album, \"The Seventh Life Path,\" l'ultimo con la cantante Ailyn.\nNel 2016, durante le registrazioni per l'ottavo album in studio, Ailyn lascia il gruppo per motivi personali non precisati. In sua sostituzione entra nel gruppo la francese Emmanuelle Zoldan\nIl 29 agosto 2016 viene pubblicato \"Dim Days of Dolor\".\nIl 29 ottobre 2018 viene pubblicato \"Arcane Astral Aeons\", anticipato dal singolo \"Love Like Cyanide\".\nStile.\nI Sirenia combinano il largo utilizzo di strumenti melodici con sintetizzatori, chitarre metal, voce femminile con impostazione lirica (almeno nella prima parte della loro carriera), growl e \"clean voice\" maschile, cori e violini.\nBuona parte dei loro brani \u00e8 caratterizzato da sonorit\u00e0 intense ed atmosferiche, ed i testi si concentrano sull'esistenza umana, sulle emozioni e gli stati mentali.\nIl primo album \"At Sixes and Sevens\" \u00e8 degno di nota, in particolare, per la traccia conclusiva (\"In Sumerian Haze\"), una ballata lenta e melodica caratterizzata dagli intrecci vocali di Fabienne Gondamin con il suono del violino. Ballata che sembra quasi contrastare con il suono duro e improntato sul growl, del resto del disco."}
{"id": "671168", "revid": "486946", "url": "https://it.wikipedia.org/wiki?curid=671168", "title": "John of Gaunt", "text": ""}
{"id": "671169", "revid": "838137", "url": "https://it.wikipedia.org/wiki?curid=671169", "title": "Mesecam", "text": ""}
{"id": "671172", "revid": "729019", "url": "https://it.wikipedia.org/wiki?curid=671172", "title": "Funivia del Colle", "text": "La funivia del Colle (in tedesco Kohlerer Bahn) \u00e8 una funivia che da Bolzano risale le pendici del Monte Pozza (\"Titschen\" o \"Kohlerer Berg\") fino alla localit\u00e0 Colle di Villa (\"Herrenkohlern\") \nIl percorso dura 7 minuti e supera un dislivello di 872 m. Presso la stazione a monte \u00e8 conservata una delle vetture originali della funivia del 1908, mentre presso quella di valle \u00e8 esposta una delle cabine dismesse nel 2006.\nStoria.\nNel 1908 l'oste bolzanino Josef Staffler realizz\u00f2 questo impianto a fune, il primo al mondo per trasporto di persone, trasformando la casa padronale in un albergo per poter raggiungere la cima panoramica del Colle. Le due cabine, a 6 posti, erano aperte ed avevano un pavimento a gradoni come le funicolari; le funi erano sostenute da piloni in legno. Era in grado di effettuare il trasporto in ben 14 minuti per un dislivello di 800 metri su di una sezione obliqua di 1640 m. Le prime due cabine fornite dalla fabbrica di vagoni Simmering erano troppo pesanti per poter ottenere l'autorizzazione per il trasporto di persone e vennero sostituite da 6 cabine di legno costruite dal mastro carraio Thomas Peer di Terlano. Rest\u00f2 in esercizio dal 29 giugno 1908 al 1\u00ba ottobre 1910.\nGrazie all'entrata in vigore di nuove norme sulla sicurezza, Staffler decise di costruire una funivia aerea maggiormente moderna e grande. Fu cos\u00ec che nel 1913 fu sostituita da un nuovo impianto costruito dalla ditta Adolf Bleichert &amp; Co. di Lipsia in Germania. Dotata di cabine con capienza di 17 persone con testate aperte, nel suo percorso di 1650 m superava un dislivello di 843 m, usava due funi portanti e due traenti che poggiavano su 12 sostegni metallici a traliccio. La velocit\u00e0 di esercizio era di 2\u00a0m/s. Fu distrutta da bombardamenti alleati nel corso del secondo conflitto bellico il 2 dicembre 1943. Un modellino di questa funivia \u00e8 in mostra al Museo della Tecnica di Vienna.\nGrazie anche all'insistenza di Josef R\u00f6ssier, allora presidente della \"Societ\u00e0 della funivia del Colle\", il 18 gennaio del 1965 vi fu l'inaugurazione di questa terza versione della funivia ricostruita dalla ditta H\u00f6lzl di Lana della Provincia di Bolzano, sullo stesso tracciato e riutilizzando tre dei 12 sostegni della versione precedente. La portata delle cabine fu aumentata a 25 persone. Nel 1986 fu sottoposta alla prima revisione ventennale prevista dalle normative italiane.\nNel 2006 la funivia ha goduto di un ulteriore ammodernamento da parte della ditta Doppelmayr di Wolfurt in Austria, con la sostituzione delle cabine con capienza ridotta a 20 posti, un tempo di trasporto pi\u00f9 breve (da 7,5 a 5 minuti) e assenza di conduttore. \nProprietario dell'impianto \u00e8 il Comune di Bolzano."}
{"id": "671177", "revid": "767487", "url": "https://it.wikipedia.org/wiki?curid=671177", "title": "Rapacit\u00e0", "text": "Rapacit\u00e0 (\"Greed\") \u00e8 un film muto del 1924 diretto da Erich von Stroheim.\nStoria.\nLa pellicola \u00e8 un adattamento del regista Erich von Stroheim e di Joseph Farnham del romanzo \"McTeague\" di Frank Norris, mentre la menzione di June Mathis come sceneggiatrice fu una questione meramente contrattuale della Metro-Goldwyn-Mayer, visto che la sceneggiatrice era all'epoca impegnata in altre produzioni. \"Greed\" \u00e8 uno dei \"film maledetti\" della storia del cinema e la storia delle riprese di questo film fa parte delle leggende di Hollywood.\nSotto l'egida della Goldwyn di Samuel Goldwyn, il regista Erich von Stroheim cerc\u00f2 di creare una versione cinematografica del racconto letterario fedele in ogni minimo particolare. Per rispecchiare l'autentico spirito della storia, il regista insistette per effettuare le riprese il pi\u00f9 possibile nei luoghi originari: a San Francisco, in Sierra Nevada e persino nel deserto della Valle della Morte, dove le riprese furono estremamente difficili per le condizioni atmosferiche al limite della sopportazione, sia per gli attori che per la troupe. In tutto il film fu girato in nove mesi, con la cifra straordinaria di 470.000 dollari spesi, una somma davvero faraonica per l'epoca.\nLa versione originale della pellicola aveva una durata titanica di circa sette ore (42 bobine). La Metro-Goldwyn-Mayer di Irving Thalberg, che acquist\u00f2 la Goldwyn durante la produzione del film, costrinse il regista ad adattare la pellicola a una durata, secondo lei, pi\u00f9 accettabile per un largo pubblico, e il regista consegn\u00f2 allora con molto sforzo una versione tagliata, di circa la met\u00e0 (24 bobine), per una durata di circa quattro ore. In seguito il film pass\u00f2 nelle mani dell'aiuto regista Rex Ingram, allievo e ammiratore di Stroheim, e del montatore Grant Whytock, che arrivarono a una versione di 18 bobine (3 ore), dove si salvava il salvabile.\nIl film venne per\u00f2 ancora requisito dalla MGM e tagliato ulteriormente da montatori professionisti, nonostante le vivide proteste del regista, che lo ridussero a sole 10 bobine, per 108 minuti. Si tratta della versione normalmente in circolazione anche oggi, dove sono stati tagliati interi personaggi e episodi a man bassa. Le parti tagliate dalla pellicola vennero in larga parte distrutte, trasformandola in uno dei pi\u00f9 celebri film perduti di Hollywood.\nIl film fu un vero insuccesso al botteghino e venne aspramente bocciato dalla critica, tuttavia negli ultimi anni \u00e8 stato enormemente rivalutato e giudicato uno dei film chiave della storia del cinema. Nel 1991 il film \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1999 la Turner Entertainment (detentrice dei diritti) ha cercato di ricostruire la pellicola originale recuperando alcune serie di fotogrammi \"perduti\" e creando una versione \"restaurata\" di quattro ore e mezza. Esiste anche una versione di due ore e venti.\nTrama.\nPrima parte.\nLa storia si svolge tra San Francisco e il deserto californiano. Mac Teague \u00e8 un minatore di carattere mite e tranquillo, almeno finch\u00e9 non viene provocato, come dimostra una primissima scena dove sta cullando un passerotto e poco dopo getta un uomo gi\u00f9 da una scarpata perch\u00e9 ha scacciato l'uccellino. Nel suo villaggio una sera giunge un dentista ambulante, che lo affascina, facendogli prendere la decisione di imparare quel mestiere.\nNella scena successiva infatti saluta la madre e va in citt\u00e0. Poco dopo Mac \u00e8 riuscito ad aprire un proprio studio a San Francisco, in Polk Street, dove un giorno ha come clienti il suo amico Marcus e la sua ragazza (e cugina) Trina Sieppe, che ha un dente da curare. Nello studio Maria, la donna delle pulizie, convince Trina ad acquistare un biglietto della lotteria. Mac si invaghisce subito di Trina e, mentre \u00e8 addormentata col cloroformio, essendo rimasti soli nella stanza, la bacia. Il gesto sacrilego \u00e8 sottolineato dalla benda sulla testa di Trina, che la fa assomigliare a una suora.\nQualche giorno dopo Mac e Marcus sono in un caff\u00e8 sul molo e discutono di Trina: Mac racconta del suo impulso, ma Marcus non si arrabbia, anzi rinuncia alla ragazza per l'amico. La loro amicizia \u00e8 suggellata dalla stretta di mano, sullo sfondo di un quadro religioso dietro di loro, che sembra benedire. Una battuta di Marcus impressiona Mac: \"Amici fino alla morte!\".\nUn fine settimana Mac, Marcus, Trina, con suo padre, sua madre, la sorella dentona di lei e tre bambini escono tutti insieme a San Francisco. Dopo un pomeriggio passato insieme Mac e Trina rimangono soli. Sorpresi da un temporale, si riparano in una capanna, dove Mac confessa il suo amore a Trina chiedendole di sposarla. Lei tergiversa, ma alla fine Mac riesce a strapparle un bacio di assenso, che per\u00f2 la lascia sconvolta. Nonostante ci\u00f2 i due si danno appuntamento per la domenica successiva. La settimana successiva Trina, dopo un pomeriggio passato con Mac e la madre, tornando a casa viene accolta da una folla di amici e conoscenti: proprio lei ha vinto la lotteria, un premio di ben 5.000 dollari in monete d'oro. Felici per l'accaduto Mac e Trina decidono di sposarsi.\nIl matrimonio.\nCon l'arrivo del denaro inizia anche la rapacit\u00e0: Marcus infatti non perdoner\u00e0 pi\u00f9 Mac di avergli portato via la ragazza che ora vale un tesoro. La scena del matrimonio e del banchetto di nozze sono tra le pi\u00f9 famose del film, tipiche dello stile crudele e disincantato di von Stroheim. Tutto sembra procedere alla perfezione, ma il regista mette in evidenza un lugubre presagio, per via di un funerale che sta passando sotto le finestre della casa, ripreso con un'inquadratura dalla grande profondit\u00e0 di campo: questa tecnica era poco usata nel cinema americano, perch\u00e9 lo sfondo poteva distrarre lo spettatore nei dettagli, invece Stroheim la us\u00f2 per generare un conflitto nell'inquadratura, dove lo sfondo d\u00e0 il vero significato alla scena, anche se l'avampiano mostra tutt'altro.\nIl successivo banchetto \u00e8 costruito tutto per sottolineare la decadenza e la volgarit\u00e0 delle persone: i cibi sono banane, pasticcini che sporcano le mani e la faccia, o macabri teschi di pecora, rosicchiati bestialmente dagli invitati. Quando gli invitati se ne vanno dalla casa degli sposi Trina sembra terrorizzata. Corre dietro alla madre come per trattenerla ancora con s\u00e9, ma alla fine resta sola con Mac. Lui le ha regalato una coppia di uccellini (che spesso nel film saranno mostrati come simbolo della loro coppia), ma la vista della gabbia mette Trina in grande sconforto (con una soggettiva che si appanna si vede la gabbia \"con gli occhi di Trina\" che si stanno riempiendo di lacrime). La scena si chiude con Mac che chiude il tendaggio sul talamo, mentre Trina singhiozza disperata all'altro capo del letto.\nVita coniugale.\nGi\u00e0 dalla prima scena successiva si vede il nuovo atteggiamento di Trina, qualche tempo dopo: nonostante sia molto ricca, col portafogli pieno di banconote e monete, sul sagrato di una chiesa mente al marito dicendogli di non avere soldi, per far s\u00ec che paghi lui un giglio bianco che una vecchia sta vendendo. \u00c8 la prima avvisaglia di quell'avarizia che diventer\u00e0 patologica, trasformandola da una mite ragazza alla rigida custode del suo tesoro. Anche quando la coppia cerca casa \u00e8 chiaro che Trina non \u00e8 disposta a spendere i suoi soldi e restano nella vecchia casa.\nUna sera Marcus, Mac e altri amici sono in un locale a bere, fumare e giocare a carte. In quell'occasione Marcus, che \u00e8 ubriaco, si arrabbia con Mac per avergli soffiato la ragazza da 5.000 dollari, arrivando a provocarlo rompendogli la pipa e lanciandogli contro un coltello che si pianta sul muro accanto alla testa di Mac. Marcus scappa, ma Mac non pu\u00f2 inseguirlo perch\u00e9 \u00e8 trattenuto.\nNel frattempo Trina sta dedicandosi al suo passatempo da allora preferito: toccare, guardare e lucidare le sue monete d'oro. Quella sera Mac e Trina discutono sulla richiesta della madre di lei di darle 50 dollari, ma Trina \u00e8 categorica: i suoi soldi non si toccano. Anzi, quando Mac dorme, lei gli prende i soldi dalle tasche dei pantaloni. Strofinandosi le mani soddisfatta l'inquadratura sfuma su due braccia scheletriche che accarezzano delle monete d'oro, simbolo della rapacit\u00e0 e avarizia della donna.\nIl tracollo.\nUn giorno Trina e Mac ricevono una strana visita di Marcus, che entra in casa loro allegro e festoso, ma in realt\u00e0 li sta per tradire. Chiede a Mac come vada il lavoro, mentre un gatto, simbolo di Marcus, scorrazza per la stanza (pi\u00f9 tardi assalir\u00e0 la gabbia degli uccellini). Infine li informa che sta per trasferirsi da un amico dove ha trovato lavoro nel suo ranch, dando loro l'addio. Pochi giorni dopo nel suo studio Mac riceve una lettera dove lo Stato della California lo informa che \u00e8 venuto a sapere che non \u00e8 provvisto di diploma, quindi deve chiudere lo studio al pi\u00f9 presto: \u00e8 opera di Marcus, come testimonia la simbologia di un gatto che salta sugli uccellini in gabbia.\nPer Mac e Trina \u00e8 la fine dal benestare e da allora i loro problemi si acuiranno tragicamente, iniziando un processo di distruzione reciproca. Dopo la chiusura dello studio la coppia vende tutti i suoi averi per continuare a vivere, ma Trina custodisce ancora gelosamente il suo tesoro. La casa \u00e8 svuotata dei mobili e i vestiti della coppia sono ormai trasandati. In questo clima \u00e8 facile arrivare ai litigi: Trina rimprovera il marito di non trovare un lavoro e lui vorrebbe invece che lei spendesse i suoi soldi. Le loro facce sono ormai dure maschere. Mac inizia a frequentare il bar, dove si ubriaca.\nTrina intanto ha incubi dove mani come serpenti rubano pezzi del suo tesoro e non fa che chiedere soldi al marito, che ormai si sente come uno schiavo della donna. Una sera i due hanno un litigio particolarmente violento. Esasperato dalle continue richieste di denaro della moglie Mac chiede con insistenza di vedere i cinquemila dollari, ma lei nega di averli ancora, chiedendosi dove lui trovi invece i soldi per il whisky (non sa che glielo offrono gli amici). Quella sera il litigio finisce con Mac che va a letto, ma qualche sera dopo egli diventa pi\u00f9 cattivo e insistente, arrivando a torturare la moglie mordendola finch\u00e9 non si fa consegnare dei soldi (alcune banconote messe da parte).\nUn giorno Trina va a comprare la carne con un dollaro e compra quella pi\u00f9 economica, praticamente marcia, per quindici centesimi, ma a casa ne rende a Mac solo venticinque, nascondendo il resto. \u00c8 la goccia che fa traboccare il vaso: qualche giorno dopo Mac esce per pescare e non torna pi\u00f9.\nSeparazione.\nDopo la separazione Trina trova lavoro come custode in una scuola elementare: la notte dorme in una stanzetta della scuola, dove si dedica alla sua passione: spargere le monete d'oro, guardarle, accarezzarle, poi metterle sul letto e dormirci insieme. Mac passando per la strada, ignaro del nuovo alloggio della moglie, trova un pezzo della foto del suo matrimonio nell'immondizia e decide di guardare nella finestra della scuola vicina. Qui ritrova Trina e la sveglia bussando alla finestra, per chiederle qualcosa da mangiare (le buone intenzioni di Mac sono simboleggiate da una rosa bianca del giardino, che appare dietro di lui nell'inquadratura). Lei per\u00f2 lo tratta con estrema durezza, scacciandolo come se fosse venuto solo per chiedere i suoi soldi.\nLa vigilia di Natale Mac si ripresenta alla scuola di notte, furioso. Adesso vuole i cinquemila dollari dalla moglie. Lei fugge, cerca di scappare, ma Mac la prende, la picchia e alla fine, fuori dall'inquadratura, la strangola. Allora si dirige in camera sua e rovista finch\u00e9 non trova il sacchetto delle monete d'oro, che prende uscendo indisturbato in strada, nonostante fossero appena passati due poliziotti. Un'inquadratura simbolica mostra Mac e Trina, stritolati da un'enorme mano.\nEpilogo.\nMac \u00e8 fuggito da San Francisco, ma non riuscendo a trovare pace in nessun luogo arriva al deserto di Mojave, mentre stanno affiggendo volantino con la sua faccia e la scritta \"Wanted\" in tutto lo stato, promettendo anche una ricompensa. Un volantino arriva anche al ranch di Marcus, che con alcuni compagni decide di andare a cercarlo. Mac \u00e8 solo nel deserto con un cavallo, il volto con la barba lunga e solcato da profonde rughe per la disidratazione (von Stroheim fece davvero patire la sete ai suoi attori). Tra serpenti velenosi, rettili e scorpioni Mac esclama la celebre battuta: \"Cielo, che paese!\", che simboleggia il parallelo tra l'aridit\u00e0 del luogo e quella della sua anima.\nI cercatori intanto riescono a trovare le tracce del passaggio di Mac e del suo cavallo, ma le condizioni proibitive diradano il gruppo, finch\u00e9 solo Marcus prosegue nella ricerca, accecato dall'avidit\u00e0 di riavere i \"suoi\" cinquemila dollari. Il cavallo di Marcus muore disidratato, ma egli continua anche a piedi, dopo aver trovato le inconfondibili orme del passaggio del nemico nel deserto.\nAlla fine, sotto un sole cocente, i due si rincontrano. Marcus \u00e8 armato, per cui inizialmente ha la meglio. Poi per\u00f2 il cavallo di Mac, dove c'\u00e8 il bagaglio e il tesoro, scappa, allora Marcus lo abbatte per fermarlo. L'animale muore, per\u00f2 un proiettile ha anche forato la borraccia di Mac. Allora i due nemici, soli in mezzo nel deserto, senza animali e senza acqua, iniziano l'ultima lotta, dove Mac uccide l'eterno rivale con i colpi del calcio della pistola. Ma Marcus \u00e8 riuscito ad ammanettare Mac con la sua mano, prima di morire. Il finale tragico vede Mac che si rassegna alla morte accanto al nemico. Cerca di liberare anche l'uccellino in gabbia che si era portato con s\u00e9, simbolo della sua anima, ma nemmeno quello ha pi\u00f9 la forza di volare e si accascia vicino al cavallo morto, mentre nel sole brillano le inutili monete d'oro sparse in terra, fonte di tutti i guai.\nCaratteristiche.\n\"Rapacit\u00e0\" \u00e8 generalmente considerato il capolavoro di von Stroheim, una delle prime opere di sfida e provocazione alla cultura ed alla societ\u00e0 dell'epoca. Innanzitutto \u00e8 un tipico esempio di grandiosit\u00e0 dispendiosa, con la realt\u00e0 ricreata nei pi\u00f9 minuti particolari, tramite la messa in scena curatissima, una grande profusione di mezzi e una durata titanica.\nI produttori inizialmente giocarono con la sua megalomania per scopi pubblicitari, coniando anche la frase \"contano soprattutto l'opera e il regista\" (pochi anni dopo la MGM rovesci\u00f2 il principio in \"conta soprattutto il produttore\") e dipingendo attorno a lui la leggenda del decadente nobile europeo emigrato a Hollywood, ma gli insuccessi portarono in seguito al suo ostracismo, almeno come regista.\nIn \"Rapacit\u00e0\" il realismo e le continue metafore visive sono fuse in un tutt'uno. I set sono ricavati nei luoghi descritti dal romanzo con una precisione maniacale, mentre le singole inquadrature erano frequentemente simboliche o allegoriche, che esplicitano il vero senso della storia e gli stati d'animo dei personaggi. Alcune inquadrature sono puramente simboliche (come quella delle lunghe mani scheletrite sulle monete d'oro o il primissimo piano del gatto che sta per attaccare gli uccellini), altre contengono simboli (come la banana, simbolo di volgarit\u00e0, mangiata da Mac al pranzo di matrimonio), altre ancora contengono allusioni costruite con le inquadrature: per esempio durante i litigi tra Mac e Trina si vede in una scena Trina che guarda dall'alto delle scale (in lontananza) Mac che scende (in primo piano), evidenziando l'odio e la divisione tra i due coniugi. Le sequenze puramente simboliche ritmano il racconto e frequenti sono i parallelismi fra uomini e animali.\nVon Stroheim us\u00f2 la profondit\u00e0 di campo, difformemente dalla tendenza americana a escluderla, sfruttando anche lo sfondo per costruire le sue profonde simbologie: lo sfondo infatti poteva arrivare a rappresentare il contrario di quello che si vede in avampiano (vicino cio\u00e8 alla macchina da presa). Cos\u00ec se viene mostrata una scena lieta uno sfondo tetro e spettrale ne cambia la connotazione. Tipico \u00e8 l'esempio del matrimonio dei protagonisti, dove si vede un funerale passare davanti alla finestra, un oscuro presagio della futura vita coniugale che genera angoscia fin dall'inizio.\nAccanto ai simboli per\u00f2 esiste anche un realismo esasperato, che analizza la violenza e la crudelt\u00e0 dei personaggi, nella maniera tipica del linguaggio del regista: non esistono buoni e cattivi, i personaggi sono tutti cattivi e gli eventi porteranno ciascuno a tirare fuori il lato peggiore di s\u00e9, verso la distruzione. Incredibilmente reali sono le scene dei litigi, con violenti primi piani dove esplode la collera dei protagonisti, costruiti con violenti campo-controcampo a 180\u00b0, tanto che sembra di percepire le loro urla. Lo sguardo del regista \u00e8 impietoso e mostra tutti i dettagli anche pi\u00f9 crudi come il sudore, la sporcizia, la sofferenza fisica, con una violenza che ignora le convenzioni di compiacimento verso lo spettatore. Il suo cinema infatti era indifferente alle necessit\u00e0 dello spettacolo, sia come durata sia come tematiche e metodi di rappresentazione affrontati: il film non era un piacere rilassato, ma un impegno intellettuale e anche fisico per chi lo guardava.\nInoltre il film ha una carica sensuale e erotica, soprattutto nella prima parte, tipica del regista, che contraddistingue le sue opere e che non avr\u00e0 pari nel cinema successivo: alcuni critici hanno parlato di \"violenza erotica\"."}
{"id": "671179", "revid": "2160814", "url": "https://it.wikipedia.org/wiki?curid=671179", "title": "De viris illustribus urbis Romae a Romulo ad Augustum", "text": "De viris illustribus urbis Romae a Romulo ad Augustum \u00e8 un trattato in latino sulla storia di Roma, pubblicato nel 1779 a Parigi dallo storico francese Charles Fran\u00e7ois Lhomond (1727-1794).\nContenuti.\nIl \"De viris\" comprende la storia di Roma da Rea Silvia, madre di Romolo e Remo, fino all'imperatore Augusto, divisa in otto capitoli:"}
{"id": "671180", "revid": "78273", "url": "https://it.wikipedia.org/wiki?curid=671180", "title": "Politica in Italia", "text": ""}
{"id": "671181", "revid": "775372", "url": "https://it.wikipedia.org/wiki?curid=671181", "title": "Yuricon", "text": "Yuricon \u00e8 una convention dedicata a anime e manga a carattere esclusivamente yuri, creata appositamente dai fan del genere.\nLa prima manifestazione ufficiale si \u00e8 tenuta nel 2003, nella citt\u00e0 di Newark, nel New Jersey (USA), bench\u00e9 l'evento esistesse come entit\u00e0 online sin dal 2000. L'evento, organizzato dal gruppo facente capo all'organizzazione Yuricon, LLC., si \u00e8 poi ripetuto anche negli anni successivi, diventando a tutti gli effetti una manifestazione annuale.\nNel 2005, l'organizzazione responsabile del progetto, insieme allo sponsor Onna! e con l'apporto della Shoujo Arts Society, ha organizzato un evento in Giappone, a Tokyo, incentrato sul ruolo delle donne negli anime e nei manga.\nAssociate all'evento in s\u00e9 sono anche le pubblicazioni della ALC Publishing, che rappresenta la pi\u00f9 grande casa editrice a carattere esclusivamente yuri, su scala mondiale. Le pubblicazioni includono sia traduzioni dal giapponese che lavori originali in lingua inglese, tra cui l'antologia di manga e storie brevi \"Yuri Monogatari\", pubblicata a partire dal 2004 e composta da quattro volumi.\nOrganizzatrice dell'evento \u00e8 Erica Friedman, che ha tenuto lezioni sull'argomento presso alcune universit\u00e0 statunitensi."}
{"id": "671182", "revid": "125075158", "url": "https://it.wikipedia.org/wiki?curid=671182", "title": "Vibeke Stene", "text": "Carriera.\nLa voce di Vibeke \u00e8 ampiamente conosciuta tra i fan del gothic metal, in particolare in Europa, soprattutto per la sua qualit\u00e0 e peculiarit\u00e0. Da un punto di vista tecnico, la cantante norvegese si colloca su un registro di mezzo soprano.\nIl 27 febbraio 2007, subito dopo l'incisione dell'album \"Illumination\", la Stene ha ufficialmente lasciato i Tristania per motivi personali. Gi\u00e0 nel 2006 comunque aveva iniziato a ridurre il tempo dedicato alla sua attivit\u00e0 all'interno della band per poter terminare gli studi di canto e conseguire il brevetto di insegnante.\nIl ritorno.\nAll'inizio del Giugno 2013 annuncia di stare preparando un album e di una sua collaborazione nella band God of Atheists. \nCi\u00f2 si concretizza nel 2020, quando, all'inizio di Luglio annuncia la creazione di un nuovo gruppo doom metal chiamato Veil of Secrets e l'uscita dell'album intitolato Dead Poetry per l'autunno dello stesso anno. Uscir\u00e0 infatti il 30 novembre 2020, preceduto dal singolo The last attempt uscito il 13 novembre 2020."}
{"id": "671184", "revid": "154326", "url": "https://it.wikipedia.org/wiki?curid=671184", "title": "Plantageneto", "text": ""}
{"id": "671185", "revid": "1305772", "url": "https://it.wikipedia.org/wiki?curid=671185", "title": "Nord e Sud (rivista)", "text": "Nord e Sud \u00e8 stata una rivista mensile di politica e cultura fondata da Francesco Compagna ed apparsa nel dicembre del 1954 a Napoli.\nStoria del periodico.\nLa rivista, che si riallacciava a \"Il Mondo\" di Mario Pannunzio, si poneva sul piano del confronto culturale con le varie forze intellettuali specifiche di un'area geografica, Napoli e in genere il Mezzogiorno, che veniva considerata una dei punti nodali della politica economica e culturale. Essa venne edita da Arnoldo Mondadori Editore fino al 1960 quando passer\u00e0 alle Edizioni scientifiche italiane e per circa trent'anni rappresenter\u00e0 la rivista meridionalistica italiana pi\u00f9 prestigiosa.\nLe coordinate sulle quali si articolava \"Nord e Sud\" erano fondamentalmente due: lo sviluppo economico del meridione e l'integrazione economico-politica dell'Europa occidentale come veniva dichiarato sulle pagine del primo numero.\nIl discorso sul mezzogiorno, come si pu\u00f2 leggere in particolare nei fascicoli del 1955 e del 1956, veniva sviluppato entro le linee di una lotta politica di sviluppo regionale considerata a ragione la condizione fondamentale per una crescita del paese. Nel numero dedicato alla riforma agraria la rivista si poneva il problema del rapporto citt\u00e0-campagna e suggeriva la necessit\u00e0 di risolverlo con l'industrializzazione.\nPer quanto poi riguarda il discorso sull'europeismo furono scritti molti saggi e articoli oltre due numeri speciali che uscirono nel dicembre del 1960 e nel giugno del 1965 dedicati a Renato Giordano e Vittorio De Caprariis.\nPer quanto riguarda il settore culturale la rivista dichiarava di voler tenere unito \"il momento della elaborazione politica e il momento della riflessione etico-culturale\", privilegiando la filosofia di Croce e sostenendo la linea De Sanctis-Croce piuttosto che quella De Sanctis-Gramsci.\nNella seconda serie, quella che ha inizio nel 1960, l'attenzione di \"Nord e Sud\" si focalizza su analisi sociologiche e geografico economiche e politiche come quelle sulla struttura della citt\u00e0 e sui (rapporti centro-periferia) e sui mutati comportamenti del sud contadino.. Gli argomenti di genere geopolitico sono prevalentemente legati alle discussioni intorno allo sviluppo dell'integrazione europea e all'azione di incentivazione delle dinamiche industriali nel mezzogiorno. Questi ultimi temi sono pi\u00f9 di frequente presenti nel periodo 1970-1982 durante il quale Francesco Compagna anim\u00f2 una innovativa scuola di pensiero scientifico in campo geopolitico attraverso numerosi allievi. Molti e noti i collaboratori della rivista come Nello Ajello, Rosario Romeo, Pasquale Saraceno, Giuliano Mussati, Antonio Rao."}
{"id": "671208", "revid": "1305772", "url": "https://it.wikipedia.org/wiki?curid=671208", "title": "TPM", "text": ""}
{"id": "671209", "revid": "60395", "url": "https://it.wikipedia.org/wiki?curid=671209", "title": "Rhodopaxillus caespitosus", "text": ""}
{"id": "671212", "revid": "121727847", "url": "https://it.wikipedia.org/wiki?curid=671212", "title": "Chiesa di San Giovanni in Villa", "text": "La chiesa di San Giovanni in Villa (in tedesco St. Johann im Dorf) a Bolzano \u00e8 una piccola chiesa in tardo stile romanico con elementi gotici, consacrata nel XII secolo, ma con la sua architettura attuale e gli affreschi risalenti al XIV secolo.\nStoria.\nLa chiesa \u00e8 situata nello storico quartiere bolzanino di \"Dorf\"-Villa, a nord del centro e circondato da vigneti, e venne nominata per la prima volta nel 1180, in occasione della sua consacrazione da parte del vescovo Salomone di Trento, all'interno della cosiddetta \"Bozner Chronik\". La zona viene talvolta presentata come gi\u00e0 abitata in epoca romana e comunque nel primo medioevo. San Giovanni in Villa \u00e8 pi\u00f9 antica del duomo e fino alla sua costruzione la chiesa fungeva da centro della comunit\u00e0 cristiana. La chiesa \u00e8 stata costruita in stile d'arte romanica, tuttavia nel XIV secolo la struttura \u00e8 stata rinnovata con alcuni elementi gotici. L'ultimo intervento risale al XVII secolo.\nInterni.\nL'interno della chiesa \u00e8 ricoperto di numerosi affreschi del XIV secolo realizzati in tre diverse fasi con influssi nordici e mediterranei giotteschi. Tra le raffigurazioni vi \u00e8 \"Cristo nella Mandorla\", gli apostoli, \"Scene della vita di Maria, di san Giovanni Battista e di san Giovanni Evangelista\"."}
{"id": "671214", "revid": "1632387", "url": "https://it.wikipedia.org/wiki?curid=671214", "title": "World of Glass", "text": "World of Glass \u00e8 il terzo album della gothic metal band norvegese Tristania. L'album \u00e8 uscito il 25 settembre 2001 sotto l'etichetta discografica Napalm Records.\nAlbum.\n\"World of Glass\" \u00e8 il primo album pubblicato dai Tristania dopo la dipartita di Morten Veland, che fino ad allora era stato il principale compositore dei brani e cantante. Nel 2001 infatti \u00d8sten Berg\u00f8y, \"guest member\" in ogni album precedente a questo, entra a far parte della band come membro fisso e da allora \u00e8 il principale autore dei testi. Non a caso nel nuovo album si possono subito notare delle evidenti differenze stilistiche con i precedenti lavori: nelle liriche si affronta tutto un altro tipo di tematiche, che a volte riguardano la religione (un esempio \u00e8 il brano \"Wormwood\"), vi \u00e8 un uso pi\u00f9 abbondante di suoni elettronici e soprattutto le ultime tracce sono orientate su sonorit\u00e0 doom."}
{"id": "671215", "revid": "1442080", "url": "https://it.wikipedia.org/wiki?curid=671215", "title": "Edmondo di Langley, I duca di York", "text": "Uomo pi\u00f9 vago di piaceri che d'azione, si lasci\u00f2 guidare dai suoi pi\u00f9 ambiziosi fratelli, Giovanni di Gand duca di Lancaster e Tommaso di Woodstok, duca di Gloucester.\nBiografia.\nFiglio maschio quartogenito del re d'Inghilterra e duca d'Aquitania, Edoardo III e di Filippa di Hainaut, figlia di Guglielmo il Buono, conte di Hainaut e Olanda e di Giovanna di Valois, nipote di Filippo III di Francia.\nLe informazioni relative all'infanzia di Edmondo di Langley sono molto scarse, cos\u00ec come sappiamo poco sulla giovent\u00f9 di suo fratello Giovanni di Gaunt. Di certo nacque a Kings Langley (Hertfordshire).\nAlla morte del suo padrino, il conte di Surrey, Edmondo eredit\u00f2 delle terre nel nord, soprattutto nello Yorkshire. Nel 1359 si un\u00ec a suo padre, in una spedizione militare senza successo in Francia. Nel 1362, all'et\u00e0 di ventun anni, fu creato conte di Cambridge.\nCarriera militare.\nAlcuni sostengono che Edmondo avesse poca attitudine per la guerra, ma prese parte a numerose spedizioni militari in Francia nel 1370, e quando la sua tomba fu aperta nel 1870 il suo scheletro mostr\u00f2 evidenti ferite che suggerisce fortemente le sue abilit\u00e0 nell'arte della guerra.\nNel 1377, alla morte del padre Edoardo III, sal\u00ec al trono, Riccardo II, di dieci anni, il figlio di suo fratello primogenito, il principe di Galles, Edoardo, morto l'anno prima. Edmondo non fece parte della cerchia dei consiglieri del re (come suo fratello Giovanni) e continu\u00f2 a non interessarsi alla politica e a dedicarsi alle passioni dei membri della casa reale: caccia e pesca.\nNel 1381 comand\u00f2 le spedizioni in Bretagna, e, nello stesso anno, mosse in aiuto al re Ferdinando del Portogallo, contro il re di Castiglia Giovanni I. Ma nell'agosto 1382, Ferdinando fece la pace con Giovanni I di Castiglia, senza informarne Edmondo, che cos\u00ec fu costretto, a settembre, a ritornare in patria.\nEdmondo fu investito del titolo di duca di York nel 1385.L'anno dopo, nel luglio 1386, suo fratello Giovanni part\u00ec per la penisola iberica, per cui, suo malgrado, fu coinvolto nella vita politica del regno, e mentre suo fratello minore, Tommaso di Woodstock (1355-97), Primo Duca di Gloucester, si metteva a capo del partito dei grandi del regno, spesso in conflitto col re, Edmondo, rimase in secondo piano.\nNel 1392, assieme al fratello, Giovanni di Gaunt, fu a capo della delegazione inglese che, ad Amiens, inizi\u00f2 una trattativa col re di Francia, Carlo VI, che nel 1396 port\u00f2 Carlo VI e Riccardo II d'Inghilterra al prolungamento della tregua tra Francia e Inghilterra di altri 28 anni.\nQuando Riccardo II decise di liberarsi dei \"Lord Appellanti\" che avevano limitato il suo potere, negli ultimi dieci anni, nel luglio 1397, Edmondo e Giovanni approvarono la decisione. Thomas de Beauchamp, XII conte di Warwick Conte di Warwick fu arrestato il 10 luglio, il duca di Gloucester fu convocato a Londra il giorno dopo ed inviato a Calais, mentre Richard FitzAlan si arrese al re poco dopo. Fu riunito il parlamento e i tre furono giudicati e condannati per tradimento.\nA tre riprese fu reggente d'Inghilterra; tale era nel luglio 1399, quando Enrico di Bolingbroke (o Lancaster), figlio di suo fratello Giovanni di Gaunt, sbarc\u00f2 nello Yorkshire; Edmondo organizz\u00f2, con ritardo, la resistenza, ma quando si rese conto che non avrebbe potuto opporsi alle forze superiori di Enrico, scese personalmente a patti e subito dopo si ritir\u00f2 dalla vita politica.\nMatrimoni e progenie.\nCon Isabella di Castiglia (1355-1392), sposata il 1\u00ba marzo 1372:\nCon Joan Holland (1380-1434), sposata il 24 novembre 1393, non ebbe figli.\nMorte.\nEdmondo mor\u00ec nella sua cittadina natale il 1\u00ba agosto 1402, e fu tumulato sempre a Kings Langley, nella chiesa degli Ordini mendicanti.Come duca di York e conte di Cambridge gli successe il figlio primogenito, Edoardo; mentre il maschio secondogenito, Riccardo, dopo la morte di Edmondo, si imparent\u00f2 con la famiglia Mortimer per cui suo figlio, Riccardo di York, fu pretendente al trono d'Inghilterra, mentre i suoi discendenti salirono sul trono."}
{"id": "671216", "revid": "73447", "url": "https://it.wikipedia.org/wiki?curid=671216", "title": "Yoshi's Island", "text": ""}
{"id": "671217", "revid": "1123126", "url": "https://it.wikipedia.org/wiki?curid=671217", "title": "Edoardo III", "text": ""}
{"id": "671218", "revid": "111978806", "url": "https://it.wikipedia.org/wiki?curid=671218", "title": "Euskal Bizikleta 1999", "text": "La Euskal Bizikleta 1999, trentesima edizione della corsa, si svolse in cinque tappe dal 26 maggio al 30 maggio 1999, per un percorso totale di 793,1\u00a0km. Fu vinta dallo spagnolo David Etxebarria che termin\u00f2 in 20h43'40\". La gara era classificata di categoria 2.1.\nSquadre e corridori partecipanti.\nLe 17 squadre partecipanti alla gara furono:"}
{"id": "671219", "revid": "1833487", "url": "https://it.wikipedia.org/wiki?curid=671219", "title": "Principe Nero", "text": "\"Principe Nero\" pu\u00f2 essere riferito a:"}
{"id": "671221", "revid": "1543377", "url": "https://it.wikipedia.org/wiki?curid=671221", "title": "Regione del Logone Occidentale", "text": "La regione del Logone Occidentale \u00e8 una regione del Ciad che prende nome dal fiume Logone. Il capoluogo \u00e8 Moundou. \nSuddivisione amministrativa.\nLa regione \u00e8 divisa in 4 dipartimenti:"}
{"id": "671223", "revid": "60395", "url": "https://it.wikipedia.org/wiki?curid=671223", "title": "Gymnopus eburneus", "text": ""}
{"id": "671224", "revid": "1745361", "url": "https://it.wikipedia.org/wiki?curid=671224", "title": "Time Out (serie televisiva)", "text": "Time Out \u00e8 il titolo con cui fu trasmessa in Italia la serie televisiva The White Shadow (letteralmente \"L'ombra bianca\"), creata da Bruce Paltrow e trasmessa originariamente dalla rete statunitense CBS tra il 1978 e il 1981.\nComposta da 54 episodi divisi in tre stagioni, la serie \u00e8 ambientata in una scuola superiore del ghetto di Los Angeles, dove un allenatore bianco si trova a guidare una squadra di pallacanestro composta per lo pi\u00f9 da studenti neri e ispanici.\n\"Time Out\" fu la prima serie televisiva a proporre un ritratto credibile dello sport giocato, ed una delle prime a presentare in maniera realistica personaggi appartenenti alle minoranze etnico-religiose, affrontando nel corso degli episodi situazioni e problemi delle vita reale che era raro ritrovare in televisione negli anni ottanta.\nLa storia.\nKen Reeves \u00e8 un'ala dei Chicago Bulls con esperienza decennale nell'NBA che fatica a riprendersi da un brutto infortunio al ginocchio. Il suo vecchio compagno di universit\u00e0 Al Willis gli offre il posto da allenatore della squadra di basket della Carver High School di Los Angeles, di cui lui \u00e8 Preside. Conscio che la sua carriera di giocatore \u00e8 ormai alla fine, Reeves accetta immediatamente l'incarico ma si rende subito conto che i ragazzi non hanno solo bisogno di qualcuno che insegni loro a giocare, ma di qualcuno che insegni loro a vivere.\nPer Reeves non \u00e8 un compito facile, essendo alla prima esperienza da allenatore e non avendo mai avuto a che fare con ragazzi cresciuti praticamente per strada. Sua sorella Katie, che vive col marito proprio a Los Angeles, vorrebbe vederlo fare l'analista televisivo \u2013 una professione che gli permetterebbe di guadagnare molto di pi\u00f9 - e soprattutto vorrebbe vederlo sistemato, ma Reeves capisce presto che allenare quei ragazzi indisciplinati ma pieni di talento pu\u00f2 essere fonte di grandi soddisfazioni. Sapendo di non poterli perdere di vista, Reeves avvisa i suoi ragazzi che sar\u00e0 sempre un passo dietro a loro, in ogni momento. \"Gi\u00e0 - gli risponde uno dei giocatori - come un'ombra bianca!\".\nI temi.\nNonostante il motore dietro la serie fosse il basket, \"Time Out\" non trattava solo di sport. In effetti, si pu\u00f2 dire che il tema principale fosse la difficolt\u00e0 di crescere in un ghetto. Nel corso delle tre stagioni, i membri della squadra affrontano problemi di droga e alcolismo, hanno a che fare con bande giovanili e scommettitori clandestini, relazioni compromettenti, gravidanze inaspettate, omosessualit\u00e0 e handicap fisici e mentali. E, ovviamente, tutti i problemi legati al razzismo.\nNonostante questo approccio fece guadagnare alla serie numerose lodi, il pubblico televisivo non ne fece un successo, tanto che il settimo episodio della seconda stagione, in cui appaiono gli Harlem Globetrotters, fu l'unico ad entrare nella classifica dei dieci programmi pi\u00f9 seguiti della settimana. A causa dei brutti risultati della terza stagione, la CBS decise di interrompere la serie con il 15\u00ba episodio, il 54\u00b0 in totale.\nRiconoscimenti.\nLa serie vinse un Emmy Award nel 1979 nella categoria \"Outstanding Directing in a Drama Series\" assegnato al regista Jackie Cooper, ex bambino prodigio di Hollywood."}
{"id": "671225", "revid": "184755", "url": "https://it.wikipedia.org/wiki?curid=671225", "title": "Humanitas (periodico)", "text": "Humanitas \u00e8 una rivista mensile di cultura cattolica fondata a Brescia dal 1946 edita dalla Morcelliana.\nDescrizione.\nLa rivista, diretta dapprima da G. Bevilacqua, M.F. Sciacca, M. Bendiscioli e M. Marcazzan, pass\u00f2 nel 1960, con la nuova serie, a S. Minelli e le due serie editoriali corrispondono a due fasi differenti attraversate da alcuni settori del mondo cattolico.\nNel primo periodo la rivista si presenta strutturata in diverse sezioni specialistiche coordinata da uno dei direttori: \"Religione\" curata da Bevilacqua, \"filosofia e scienze\" da Sciacca, \"Storia, politica, economia\" da Bendiscioli, \"Critica letteraria e artistica\" da Marcazzan.\nLa prima serie di \"Humanitas\" (1946-1959) predispone un progetto di \"anticomunismo costruttivo\" basandosi sul confronto e sulla discussione con le differenti manifestazioni del pensiero e della cultura contemporanea, da Husserl a Kierkegaard, dall'esistenzialismo al marxismo e d\u00e0 il suo contributo a fondare nell'Italia del dopoguerra una mediazione cattolica di ampio respiro.\nLa seconda serie, che inizia nel 1960 sotto lo stimolo del Concilio Vaticano II, vede la rivista maggiormente proiettata verso gli aspetti sociali oltre che religiosi del pensiero cattolico e del popolarismo. Le ricerche e le riflessioni religiose si fanno, in questo periodo, pi\u00f9 problematiche e ci si interroga con maggiore inquietudine sulla crisi dell'uomo moderno legata alla necessit\u00e0 di trovare una fede \"pi\u00f9 pura e pi\u00f9 grave\"."}
{"id": "671226", "revid": "60395", "url": "https://it.wikipedia.org/wiki?curid=671226", "title": "Limacium eburneum", "text": ""}
{"id": "671228", "revid": "1543377", "url": "https://it.wikipedia.org/wiki?curid=671228", "title": "Regione del Logone Orientale", "text": "La regione del Logone Orientale \u00e8 una regione del Ciad che prende il nome dal fiume Logone. Il capoluogo \u00e8 Doba. \nSuddivisione amministrativa.\nLa regione \u00e8 divisa in 6 dipartimenti:"}
{"id": "671229", "revid": "122524602", "url": "https://it.wikipedia.org/wiki?curid=671229", "title": "Agesilao II", "text": "Biografia.\nAscesa al trono.\nAgesilao era figlio di Archidamo II (re dal 476 al 427 a.C.), della dinastia Euripontide, e fratellastro di Agide II, di Teleutia e di Cinisca; secondo Plutarco spos\u00f2 Cleora ed ebbe un figlio (Archidamo III, che gli succedette come re) e due figlie (Eupolia e Proauga). Alla morte del padre, nel 427 a.C., sal\u00ec al trono il figlio primogenito Agide II, mentre Agesilao, fratello minore del nuovo re, rimase nella sua ombra ricevendo la tipica educazione spartana, detta \"agogh\u00e9\".\nAlla morte di Agide si apr\u00ec una seria crisi dinastica, in quanto il figlio Leotichida, destinato alla successione, fu accusato dai sostenitori di Agesilao di essere figlio illegittimo di Agide e pertanto di non avere alcun diritto al trono. Si diceva infatti che Leotichida fosse nato da una relazione tra la regina Timea ed Alcibiade.\nI fautori di Leotichida citarono un oracolo che metteva in guardia Sparta da una monarchia zoppa e sostenevano che si riferisse ad Agesilao, il quale era effettivamente zoppo. Gli amici di Agesilao, tra i quali Lisandro, sostennero invece che la monarchia sarebbe stata zoppa se fosse salito sul trono un re illegittimo. Gli Spartani scelsero infine come re Agesilao, il quale avrebbe regnato per circa 40 anni, vedendo l'apogeo della potenza spartana ed il suo rapido declino.\nPlutarco testimonia che Agesilao, invece di venire in contrasto con gli efori per questioni di potere come spesso avevano fatto i suoi predecessori, si consultava sempre con loro prima di prendere ogni decisione, si alzava in piedi dal trono quando entrava uno di essi, e mandava loro dei regali ad ogni loro elezione (gli efori venivano eletti ogni anno e la loro carica non era rinnovabile). In questo modo, si ingraziava i supremi magistrati ed aumentava indirettamente il suo potere.\nLa spedizione in Asia Minore.\nQuando Agesilao ascese al trono di Sparta, la citt\u00e0 era gi\u00e0 impegnata in Asia Minore in una guerra contro l'impero persiano. Tra il 400 ed il 397 le operazioni militari erano state condotte dai generali Tibrone e Dercilida, i quali avevano ottenuto scarsi risultati. Alla fine del 397 giunse a Sparta la notizia che in Fenicia i Persiani stavano preparando una potente flotta da guerra, la quale sarebbe stata verosimilmente utilizzata contro gli Spartani nel mare Egeo. Il suggerimento di Lisandro di inviare in Asia Minore un nuovo esercito al comando di Agesilao fu accolto e nella primavera del 396 il re salp\u00f2 per l'Asia Minore.\nLa spedizione fu presentata dagli Spartani come una guerra di liberazione dei Greci d'Asia dal giogo persiano, ma in realt\u00e0 si trattava di un tentativo di rafforzare l'egemonia di Sparta sull'area del mare Egeo conquistandone la costa asiatica. Lisandro desiderava restaurare i regimi filospartani (\"decarchie\") che egli stesso aveva creato in Asia Minore alla fine della guerra del Peloponneso e che erano stati aboliti da Sparta stessa per timore dell'eccessivo potere che Lisandro aveva ottenuto grazie ad essi. Quando Agesilao si rese conto dell'autorit\u00e0 di cui questi godeva in Asia Minore si rifiut\u00f2 di restaurare le decarchie e ruppe l'amicizia con Lisandro. In Asia Agesilao strinse un'amicizia duratura con lo scrittore ateniese Senofonte, che allora militava nell'esercito spartano e che divenne un fedele estimatore del re.\nSotto la guida di Agesilao la guerra in Asia fu poco pi\u00f9 fortunata rispetto agli anni precedenti, riuscendo comunque a limitare il potere nella regione dei due satrapi di Frigia e Caria. Farnabazo venne sconfitto a Dascylium, dove per\u00f2 il comandante spartano dovette desistere nel proseguire l'attacco definitivo, perch\u00e9 privo di cavalleria; mentre l'anno seguente, rafforzato il contingente a cavallo e attraverso uno stratagemma ingann\u00f2 Tissaferne sconfiggendolo presso Sardi. L'esito della battaglia cost\u00f2 caro al satrapo di Caria, il quale poco dopo fu giustiziato per ordine del Gran Re. \nTitrauste suo successore rinunci\u00f2 a proseguire i combattimenti e chiese una tregua, cos\u00ec diresse la sua attenzione, nuovamente, alla Frigia, dove per\u00f2, l'imminenza della stagione invernale ne limit\u00f2 l'azione. Utilizz\u00f2, perci\u00f2, la brutta stagione per potenziare la tattica ossidionale e la cavalleria. La primavera del 394, Agesilao stava pianificando una spedizione in Cappadocia che avrebbe potuto mettere a rischio l'autorit\u00e0 persiana sull'Asia Minore, quando fu richiamato in Grecia per soccorrere Sparta stessa minacciata dalle altre \"poleis\" che le avevano dichiarato guerra, la guerra di Corinto, col sostegno finanziario del Gran Re.\nAl momento di abbandonare l'Asia, Agesilao disse che veniva cacciato da diecimila arcieri del Re poich\u00e9 le monete persiane avevano su di s\u00e9 l'immagine di un arciere e tanto era il denaro versato dal Re ai Greci perch\u00e9 facessero guerra a Sparta. In conclusione, la spedizione di Agesilao, si risolse in una lunga serie di scaramucce e saccheggi senza riuscire ad espugnare alcuna citt\u00e0 o fortezza e senza riuscire ad abbattere il governo persiano.\nLa guerra di Corinto.\nAgesilao raggiunse la Grecia via terra lungo lo stesso itinerario seguito pi\u00f9 di ottant'anni prima da Serse. Un esercito tebano gli venne incontro per sbarrargli la strada prima che entrasse in Beozia, ma nell'agosto del 394 Agesilao lo sconfisse nella battaglia di Coronea, la quale, secondo Senofonte, presente allo scontro nelle file dell'esercito spartano, fu la pi\u00f9 grande battaglia dell'epoca. Poco prima della battaglia giunse al re la notizia che la flotta spartana da lui lasciata in Asia per proseguire la guerra contro i Persiani era stata annientata dalla flotta nemica comandata dall'ateniese Conone e che l'egemonia di Sparta sull'Egeo era infranta.\nAgesilao tenne per\u00f2 nascosta la verit\u00e0 alle sue truppe per evitare che si demoralizzassero prima della battaglia. Negli anni successivi la guerra prosegu\u00ec tra alterne vicende: gi\u00e0 nel 391 a.C., recupera il controllo del porto corinzio del Lecheo e delle lunghe mura, che lo collegavano alla citt\u00e0, sconfigge inoltre, gli argivi, mentre si tenevano i giochi istmici; mentre negli anni 389 e 388 fu impegnato in Acarnania, una terra tradizionalmente alleata di Atene, obbligandoli ad uscire dalla coalizione anti-spartana.\nLa pace giunse nella primavera del 386, in seguito ad un rovesciamento delle posizioni iniziali: Sparta e la Persia si riavvicinarono ed imposero agli altri Greci la Pace di Antalcida, la quale garantiva l'autonomia di tutte le citt\u00e0 greche della madrepatria, ma sanciva la sottomissione delle citt\u00e0 greche d'Asia all'impero persiano. In ottemperanza a queste clausole la pace doveva essere giurata (oggi diremmo \"firmata\") dalle singole \"poleis\", non contemplando la possibilit\u00e0 che una citt\u00e0 esercitasse la propria egemonia su altre citt\u00e0. Tuttavia, Tebe pretese di giurare in nome della Beozia, per rivendicare la propria egemonia sulla regione, ma Agesilao oppose un netto rifiuto e minacci\u00f2 la guerra nel caso Tebe non avesse ritirato la sua richiesta. Di fronte alla minaccia di una guerra aperta contro Sparta e senza pi\u00f9 alleati, Tebe accett\u00f2 di giurare solamente a nome proprio rinunciando ad ogni pretesa egemonica sulla Beozia.\nIl conflitto con Atene e Tebe.\nNegli anni successivi alla Pace di Antalcida, Sparta esercit\u00f2 con molta durezza la propria egemonia sulla Grecia, sfruttando la clausola che imponeva l'autonomia delle \"poleis\", la quale aveva fortemente indebolito le sue tradizionali rivali, Atene, Argo e Corinto, che non potevano pi\u00f9 contare sulle loro leghe con altre citt\u00e0 minori. Nel 385 a.C., Agesilao \u00e8 al comando di un esercito che pone l'assedio a Mantinea, sulla quale sfoga la forza distruttrice del fiume Ophis, dopo avervi costruito una diga di sbarramento. Nel 382, il generale spartano Febida aiutato dall'allora polemarco tebano Leonziade occup\u00f2 proditoriamente la rocca di Tebe, ponendo la citt\u00e0 sotto il controllo di Sparta.\nIn aperta violazione della Pace del Re, il colpo di stato ebbe successo, dato che, Agesilao non fece nulla per rimuovere la guarnigione spartana dalla rocca di Tebe; la citt\u00e0 venne cos\u00ec governata, per un breve periodo, da un governo oligarchico sostenuto e controllato dai polemarchi. Nel 379, venne inviato a Fliunte, che cadde dopo 20 mesi. Nel 378, quando il generale spartano Sfodria tent\u00f2 invano di compiere un attacco a sorpresa contro Atene, Agesilao non prese provvedimenti contro il colpevole. Atene e Tebe, nel frattempo liberatasi dal presidio spartano, dichiararono guerra a Sparta nel 377. Agesilao guid\u00f2 il suo esercito in Beozia nello stesso anno senza ottenere risultati apprezzabili, anche perch\u00e9 i tebani lasciarono devastare la regione senza intervenire.\nNel corso della campagna accadde un famoso aneddoto riferito da Plutarco: sentendo che gli alleati erano scontenti di combattere agli ordini di Sparta e dicevano che il comando sarebbe spettato a loro poich\u00e9 essi erano in numero superiore agli Spartani, Agesilao riun\u00ec l'intero esercito e fece raggruppare i soldati a seconda del loro mestiere. Gli alleati si divisero tra vasai, fabbri, contadini etc.., mentre solo gli Spartani rimasero da parte essendo soldati professionisti. In questo modo Agesilao mostr\u00f2 agli alleati che Sparta meritava il comando poich\u00e9 metteva a disposizione il pi\u00f9 alto numero di soldati. L'anno successivo, il 376, una grave ferita alla gamba costrinse Agesilao a non prendere parte ai combattimenti. A partire dal 375 a.C. circa, Atene e Sparta mostrarono un crescente interesse ad una riconciliazione poich\u00e9 entrambe erano preoccupate dall'ascesa della potenza di Tebe.\nNell'estate del 371 si tenne un congresso a Sparta durante il quale fu stipulata la pace tra le \"poleis\" in conflitto. Si ripresent\u00f2 lo stesso incidente occorso in occasione della pace di Antalcida, poich\u00e9 Tebe pretese nuovamente di giurare la pace in nome di tutta la Beozia anzich\u00e9 solo per se stessa. Si trattava di una chiara violazione della pace del Re, la quale prevedeva l'autonomia di tutte le \"poleis\" ed impediva quindi la formazione di leghe egemonizzate da una citt\u00e0 sulle altre. La richiesta tebana fu espressa dal generale Epaminonda e si scontr\u00f2 con la dura opposizione di Agesilao, il quale, come nel 386, minacci\u00f2 la guerra nel caso in cui Tebe avesse continuato a pretendere di giurare in nome dei Beoti. Diversamente da quindici anni prima, questa volta Tebe si sentiva pronta per un confronto con Sparta e mantenne un atteggiamento irremovibile, di fronte al quale Sparta la escluse dalla pace e mobilit\u00f2 l'esercito contro di essa.\nL'egemonia tebana.\nDopo la dichiarazione di guerra, gli efori ordinarono all'altro re, Cleombroto, che gi\u00e0 si trovava in Focide con l'esercito, di marciare contro la Beozia per costringere Tebe a recedere dal suo intento di ricostituire la Lega beotica. Nel luglio del 371, a Leuttra, l'esercito spartano affront\u00f2 quello tebano ed and\u00f2 incontro ad una terribile disfatta: anche il re Cleombroto rimase sul campo. Forti della vittoria inaspettata, nell'inverno 370/369 i Tebani invasero la Laconia guidati da Epaminonda ed arrivarono a minacciare la stessa Sparta.\nAgesilao riusc\u00ec ad organizzare una valida resistenza che salv\u00f2 la citt\u00e0 dall'occupazione straniera, ma non pot\u00e9 impedire il saccheggio delle campagne circostanti. Nell'estate del 369 Epaminonda comp\u00ec una seconda invasione della Laconia che per\u00f2 oltrepass\u00f2 Sparta e si concluse con il distacco della Messenia dalla Laconia, privando Sparta di met\u00e0 del suo territorio.\nDurante il successivo periodo di tregua, ad Agesilao vennero richiesti i suoi servigi dal successore di Farnabazo II, il satrapo della Frigia ellespontica Ariobarzane. Nel 362 Agesilao guid\u00f2 una spedizione contro la citt\u00e0 di Mantinea, antica nemica di Sparta, provocando una nuova invasione tebana, sempre guidata da Epaminonda. Nella battaglia di Mantinea che segu\u00ec i Tebani sconfissero nuovamente gli Spartani, ma persero il proprio comandante Epaminonda.\nLa spedizione in Egitto e la morte.\nNel 361 all'et\u00e0 di ottantadue anni circa, Agesilao accett\u00f2 di recarsi in Egitto per comandare le truppe mercenarie al servizio del faraone Taco, allora in rivolta contro il Gran Re persiano, coadiuvato da Cabria a comando della flotta. Si rec\u00f2, quindi in Egitto con un contingente di 1000 opliti, con il compito di dirigere le operazioni di invasione della Siria, ma a campagna iniziata litig\u00f2 con il faraone destituendolo in Fenicia. Ritornato in Egitto a difesa del suo protetto, il successore di casa reale Nectanebo II si dovette difendere a lungo sulle sponde del Nilo e durante un assedio ebbe ragione degli assedianti con un attacco a sorpresa che li sbaragli\u00f2, mentre erano occupati a scavare una trincea attorno alla citt\u00e0. Finita la guerra di successione, verso il 360 vittoriosamente, il faraone ricompens\u00f2 Agesilao con 230 talenti d'oro, ma egli trov\u00f2 la morte sulla via del ritorno, mentre si trovava ancora in Libia, mentre pensava a come essere utile alla patria.\nL'usanza spartana prevedeva che, a differenza dei comuni cittadini, i re fossero seppelliti in patria e perci\u00f2 il corpo di Agesilao fu trasportato a Sparta e l\u00ec sepolto. Poco tempo dopo Senofonte compose un elogio del re scomparso, intitolato \"Agesilao\", con il quale celebr\u00f2 la sua vita ed il suo valore. Tuttavia, il bilancio del suo regno fu meno splendente di quanto sostenga Senofonte. Quando Agesilao sal\u00ec al trono, Sparta era all'apice della sua potenza, mentre quando mor\u00ec era ormai decaduta al rango di potenza di secondo piano in Grecia."}
{"id": "671231", "revid": "38671", "url": "https://it.wikipedia.org/wiki?curid=671231", "title": "Armada spagnola", "text": ""}
{"id": "671232", "revid": "125760571", "url": "https://it.wikipedia.org/wiki?curid=671232", "title": "Adolphe Menjou", "text": "Biografia.\nMenjou nacque a Pittsburgh, in Pennsylvania, nel 1890 da padre francese, Albert Menjou, e da madre irlandese originaria di Galway, Nora Joyce, ambedue di religione cattolica, seconda la quale venne poi educato. Venne iscritto alla Culver Military Academy e, quindi, si laure\u00f2 in ingegneria alla Cornell University. Attratto da sempre dal teatro del vaudeville, fece il suo debutto cinematografico nella pellicola \"The Acid Test\" (1914). Dopo diverse partecipazioni in ruoli minori o di comparsa, ebbe una parte di rilievo in \"The Blue Envelope Mystery\" (1916). Partecip\u00f2 alla prima guerra mondiale con il grado di capitano nel servizio di ambulanza. Al suo ritorno dal fronte, divenne una star del cinema muto con pellicole come \"Lo sceicco\" (1921) accanto a Rodolfo Valentino, e \"I tre moschettieri\" (1921). Con il ruolo interpretato nel film \"La donna di Parigi\" (1923) costru\u00ec il suo personaggio di azzimato ed elegante uomo di mondo.\nLa sua carriera sub\u00ec un arresto con l'avvento del sonoro, ma nel 1930 recit\u00f2 nel film \"Marocco\" a fianco di Marlene Dietrich ed ebbe in seguito una candidatura al premio Oscar per la sua partecipazione alla pellicola \"The Front Page\" (1931).\nIn patria era ben conosciuto per le sue idee politiche marcatamente conservatrici e anticomuniste e per la sua fortissima avversione per il Partito Democratico, che giudicava alla stregua d'una forza politica socialista, ritenendo che se fosse giunta al governo del Paese ne avrebbe potuto causare soltanto la rovina, a detta sua alzando vertiginosamente le tasse - a danno in particolare delle persone abbienti come lui - e demolendo il valore del dollaro (proprio a tal riguardo confid\u00f2 una volta ad un amico che, semmai un Democratico fosse riuscito ad arrivare alla Casa Bianca, aveva gi\u00e0 pronto un piano di trasferimento di tutto il suo patrimonio in lingotti d'oro in diversi magazzini e stabilimenti bancari privati, affermando che non ne avrebbe lasciato prelevare dal governo federale neppure un'oncia).\nNel 1947, agli inizi della seconda ondata della cosiddetta \"paura rossa\", Menjou collabor\u00f2 attivamente con la Commissione per le attivit\u00e0 antiamericane, una commissione investigativa sorta in seno alla Camera dei Rappresentanti per indagare e perseguire in quel periodo esponenti e simpatizzanti comunisti o presunti tali, dichiarando come a Hollywood serpeggiasse da molto il germe del comunismo e che i sovietici cercavano di propagandare subliminalmente la loro ideologia tramite la stessa industria cinematografica. Fu anche un membro di spicco della \"Motion Picture Alliance for the Preservation of American Ideas\", un'associazione conservatrice di addetti ai lavori che si adoperava per contrastare le infiltrazioni filocomuniste nel cinema hollywoodiano (fra gli altri membri del gruppo c'erano John Wayne, Robert Taylor e Barbara Stanwyck, con la quale Menjou aveva diviso lo schermo nei film \"Proibito\" di Frank Capra e \"Passione\" di Rouben Mamoulian).\nSempre nel 1947 pubblic\u00f2 la sua autobiografia dal titolo \"It Took Nine Tailors\" e termin\u00f2 la sua carriera con il personaggio di un ufficiale della prima guerra mondiale nella pellicola \"Orizzonti di gloria\" (1957) e del burbero Mr. Pendergast ne \"Il segreto di Pollyanna\" (1960). Mor\u00ec il 29 ottobre 1963 di epatite cronica a Beverly Hills in California."}
{"id": "671233", "revid": "536103", "url": "https://it.wikipedia.org/wiki?curid=671233", "title": "Frequenzimetro", "text": "Il frequenzimetro \u00e8 uno strumento per la misura della frequenza esistente in circuito elettrico la cui unit\u00e0 di misura \u00e8 l'Hertz, il cui simbolo \u00e8 Hz. L'unit\u00e0 di misura possiede questo nome in onore del fisico tedesco Heinrich Rudolph Hertz. Il frequenzimetro \u00e8, insieme all'amperometro, voltmetro, wattmetro, varmetro, cosfimetro (o fasometro) ecc. uno strumento per misurare le grandezze elettriche.\nParametri.\nCome per altri strumenti, i parametri fondamentali di un frequenzimetro sono tre:\nUn altro parametro non meno importante \u00e8 la tensione di isolamento. \nIl frequenzimetro \u00e8 uno strumento utilizzabile solo nei circuiti elettrici a corrente alternata. Nei circuiti in corrente continua non ha senso parlare di frequenza del segnale, in quanto i segnali sono costanti.\nGeneralit\u00e0.\nPrima di incominciare a parlare dei vari tipi di frequenzimetri conviene dire alcuni principi generali. I frequenzimetri sono degli strumenti che debbono essere collegati in derivazione rispetto alla nostra linea (va inserito come se fosse un voltmetro). Per cui sullo strumento \u00e8 sempre presente il valore della portata voltmetrica dello strumento medesimo che \u00e8 la massima tensione di alimentazione. Se il circuito interessato alla nostra misura \u00e8 a bassa tensione (fino a 1.000 v) si usa utilizzare il frequenzimetro in inserzione diretta (cio\u00e8 direttamente inserito nel nostro circuito), se la tensione di esercizio \u00e8 superiore si usa inserire il nostro strumento in inserzione indiretta (cio\u00e8 attraverso un \"trasformatore di tensione\"). I frequenzimetri sono completamente insensibili alla tensione di alimentazione, ma alimentare un frequenzimetro con una tensione nettamente pi\u00f9 piccola di quella prevista dal costruttore ne fa diminuire la sensibilit\u00e0. Per questo motivo, i frequenzimetri portatili, in genere, hanno due o tre portate voltmetriche diverse e questo si ottiene inserendo/disinserendo delle resistenze addizionali opportune, attraverso un adeguato commutatore. Ovviamente, per misurare una frequenza, oltre ad utilizzare un frequenzimetro possiamo utilizzare alcuni metodi alternativi. I pi\u00f9 utilizzati sono:\nTipologia.\nIn base al loro principio di funzionamento esistono tre tipi diversi di frequenzimetri:\nFrequenzimetro a lamelle.\nI frequenzimetri a lamelle sono degli strumenti a risonanza meccanica e forniscono un'indicazione discontinua (per esempio a passi di un Hertz, oppure di un quarto di Hertz). Questi frequenzimetri fanno parte degli strumenti elettromagnetici e si basano sul principio della vibrazione libera di un corpo rigido. Ogni corpo rigido ha una sua frequenza di risonanza e, se viene sollecitato con impulsi a una frequenza corrispondente, ne viene esaltato il movimento oscillatorio. Nel caso del frequenzimetro, ogni lamella entra in una vistosa oscillazione se il segnale in ingresso ha una frequenza corrispondente alla sua frequenza di risonanza.\nPremesso questo, \u00e8 facile costruire il nostro frequenzimetro: basta fissare a un'estremit\u00e0 (l'altre deve essere libera di oscillare) delle lamelle metalliche su un supporto e trasmettere gli impulsi prodotti dal segnale applicato per mezzo di un elettromagnete. Se tra le lamelle ne esistono alcune che entrano in risonanza, possiamo effettuare una lettura diretta. Pi\u00f9 la frequenza incognita \u00e8 vicina alla frequenza di risonanza e pi\u00f9 le lamelle avranno oscillazioni ampie, per cui avremo una lamella che ha oscillazioni molto ampie e a destra e a sinistra ci saranno delle lamelle con oscillazioni sempre meno ampie fino a risultare praticamente ferme tutte le altre lamelle.\nEsistono due tipi diversi di frequenzimetri a lamelle:\nil primo ha le lamelle sincronizzate a una frequenza doppia rispetto a quella delle frequenze misurabili e gli impulsi attrattivi sono trasmessi ogni semiperiodo;\nil secondo tipo ha le lamelle sincronizzate a una frequenza uguale a quella delle frequenze misurabili e gli impulsi attrattivi sono trasmessi ogni periodo. Questo secondo tipo di frequenzimetro, per funzionare ha l'elettromagnete gi\u00e0 magnetizzato preventivamente con una magnetizzazione almeno uguale (se non superiore) a quella che il segnale di frequenza incognita potr\u00e0 generare sull'elettromagnete.\nEsistono degli artifici costruttivi per poter ottenere frequenzimetri con un basso autoconsumo, ma questo comporta l'immissione di componenti armoniche che vanno a disturbare la lettura dello strumento medesimo. Per poter sincronizzare preventivamente le lamelle dello strumento alle varie frequenze, le lamelle stesse hanno una piccola massa aggiuntiva, e facendo variare la distanza di questa piccola massa aggiuntiva lungo la lamella varia la sua frequenza di risonanza.\nFrequenzimetro a indice.\nI frequenzimetri analogici a indice sono degli strumenti a risonanza elettrica e forniscono un'indicazione continua senza interruzioni di valori (come per tutti gli strumenti ad indice come voltmetri, amperometri ecc.). I frequenzimetri a indice fanno parte della famiglia degli strumenti elettrodinamici (vedi Strumenti di misura per grandezze elettriche) anche se hanno alcune differenze. Pi\u00f9 precisamente fanno parte della famiglia degli strumenti ferrodinamici astatici (cio\u00e8 senza molle antagoniste o dispositivi simili). Ora io descriver\u00f2 due tipi di frequenzimetri ad indice diversi (esistono moltissime soluzioni e tipi costruttivi).\nA) In questo tipo di frequenzimetro ad indice ho un campo magnetico generato da una bobina (l'equipaggio fisso) e l'equipaggio mobile composto da due bobine identiche incrociate e fisse tra di loro e all'asse dell'indice. Queste due bobine sono immerse nel campo magnetico generato dalla bobina fissa. La bobina fissa \u00e8 alimentata dalla tensione del circuito. Una delle due bobine mobili \u00e8 in serie ad una capacit\u00e0 che rende il circuito capacitivo, l'altra bobina mobile \u00e8 in serie ad una induttanza. Anche queste due bobine sono alimentate dalla tensione del circuito. Si pu\u00f2 dimostrare che sull'equipaggio mobile si genera una coppia che fa muovere l'equipaggio mobile. La posizione di equilibrio astatico risulta funzione della frequenza della tensione di alimentazione.\nB) Anche in questo secondo tipo di frequenzimetro ad indice ho una bobina fissa e due bobine mobili, ma con alcune differenze. La bobina mobile \u00e8 in serie a una capacit\u00e0 e ad una induttanza che hanno la frequenza di risonanza sul valore della frequenza che dovr\u00e0 misurare. Questa bobina viene alimentata dalla tensione del circuito. Le due bobine mobili sono affacciate tra di loro e fissate reciprocamente all'asse dello strumento. Una delle due bobine \u00e8 in serie ad una capacit\u00e0 ed \u00e8 alimentata dalla tensione del circuito. L'altra bobina \u00e8 chiusa su se stessa attraversa un'induttanza. Anche qui si pu\u00f2 dimostrare che la coppia si annulla per un angolo che dipende dalla frequenza del circuito.\nIn entrambe le due configurazioni ho la necessit\u00e0 di uno smorzatore, in modo da evitare oscillazioni fastidiose all'indice dello strumento.\nFrequenzimetro digitale.\nI frequenzimetri digitali sono strumenti elettronici e forniscono un'indicazione discontinua del valore misurato (come per tutti gli strumenti digitali). Il loro circuito \u00e8 in parte digitale e in parte analogico, questa seconda tipologia \u00e8 impiegata prevalentemente nello stadio di ingresso, il quale \u00e8 preposto al prelevamento del segnale da misurare. Questo tipo di frequenzimetri hanno grandi vantaggi rispetto agli altri, sono molto compatti, non esiste l'errore di apprezzamento e hanno una grande risoluzione. La portata (range di misura) di questi strumenti \u00e8 estesissima. Il principio di funzionamento \u00e8 il seguente.&lt;br&gt;\nSolitamente utilizzano un contatore sincronizzato con un orologio interno (costituito da un oscillatore al quarzo), il quale totalizza il numero di \"eventi\" che si verificano in un certo intervallo di tempo, ad esempio, in \"1 secondo\", allo scadere del quale il valore del contatore viene visualizzato sul display ed il contatore azzerato, per poter effettuare un nuovo conteggio. Se l'evento di cui misurare la frequenza si ripete con sufficiente regolarit\u00e0, e se la sua frequenza \u00e8 significativamente pi\u00f9 bassa di quella del segnale di clock (l'orologio interno di riferimento), la precisione della misura pu\u00f2 essere molto migliorata misurando il tempo totale impiegato a compiere un numero intero di cicli, piuttosto che misurando il numero di cicli compiuti all'interno di un certo lasso di tempo (questa tecnica di misurazione \u00e8 spesso denominata \"tecnica reciproca\"). Il circuito che genera precisi periodi di tempo sotto forma di impulsi di tensione, analogamente a quello dell'oscilloscopio, \u00e8 definito base dei tempi, ed \u00e8 costituito dall'oscillatore e dallo stesso contatore. Essendo disponibili brevi e precisi intervalli di tempo, questo tipo di frequenzimetro si presta ad essere usato anche come cronometro, basta un circuito costituito da semplici porte logiche, all'ingresso delle quali \u00e8 presente il segnale di clock e i due pulsanti di start e di stop, mentre la loro uscita \u00e8 collegata al contatore; sono i pulsanti ad inviare o interrompere il segnale di clock al contatore; nel caso la frequenza di clock sia di 1 MHz \u00e8 possibile cronometrare intervalli di tempo dell'ordine di microsecondi. Ovviamente, tempi cos\u00ec brevi non sono gestibili manualmente, solitamente per lo start e lo stop di eventi velocissimi si fa uso di sensori, un esempio pu\u00f2 essere la misurazione della velocit\u00e0 di un proiettile all'uscita di un'arma da fuoco. Per avere garantita la precisione durante l'uso delle misure effettuate, questo tipo di strumento necessita di una regolare calibrazione periodica del circuito oscillatore; il metodo migliore consiste nel portare a battimento, visualizzandola su un oscilloscopio a due canali, la frequenza dell'oscillatore con quella dell'oscillatore campione.\nSe la grandezza da misurare \u00e8 gi\u00e0 una grandezza elettronica, una semplice interfaccia con lo strumento \u00e8 sufficiente. Segnali pi\u00f9 complessi richiedono invece adattamenti per essere resi misurabili. La maggior parte dei frequenzimetri richiedono la presenza di amplificatori, filtri e adattatori per condizionare il segnale in ingresso. Altri tipi di eventi periodici devono essere convertiti in grandezze elettriche usando un qualche tipo di trasduttore. Ad esempio, un evento meccanico potrebbe essere rilevato mediante interruzione di un fascio luminoso e successivo conteggio degli impulsi luminosi cos\u00ec generati.\nAttualmente, per misure di frequenza e analisi di anomalie sulla rete elettrica, si usano strumenti elettronici dedicati, in grado di rilevare oltre la frequenza, variazioni anomale anche rapide della sinusoide, impulsi, \"buchi\" momentanei, tutto registrato nella memoria dello strumento e stampabile sotto forma di grafico, compreso ora, minuto e secondo in cui si \u00e8 manifestato l'evento. Solitamente questo tipo di strumento viene usato nei casi in cui la rete elettrica sia sospettata di provocare casuali e saltuari black out ad un cliente qualunque esso sia.\nI frequenzimetri usati in radiofrequenza (RF) sono piuttosto comuni, e si basano sugli stessi principi di funzionamento di quelli a bassa frequenza e sono dotati di pi\u00f9 valori di fondo scala, i quali si adattano automaticamente alla misura che si sta effettuando, in modo da prevenire l'overflow. Per frequenze molto elevate alcuni modelli dispongono di un circuito aggiuntivo chiamato prescaler, con la funzione di dividere per 10 la frequenza di ingresso, cos\u00ec da ridurla ad un valore accettabile per il funzionamento dei circuiti digitali ordinari. Ovviamente il valore visualizzato sul display tiene conto di questa riduzione, fornendo sempre la misura reale della frequenza. Se la frequenza \u00e8 troppo elevata per essere ridotta con il prescaler, un miscelatore ed un oscillatore locale possono essere usati per generare una frequenza misurabile.\nLa precisione di un frequenzimetro \u00e8 fortemente dipendente dalla stabilit\u00e0 di frequenza dell'oscillatore della a base dei tempi usata.\nIl metodo adottato per aumentare sensibilmente la stabilit\u00e0 nel tempo dell'oscillatore, consiste nel racchiuderlo in un contenitore sigillato, definito (TCXO), \"Temperature compensated Crystal Oscillator\", ovvero oscillatore a quarzo controllato in temperatura. Spesso questo circuito \u00e8 disponibile dal costruttore come dispositivo opzionale in sostituzione all'oscillatore standard di base, meno costoso. Per effettuare misure ancora pi\u00f9 accurate, in questi strumenti \u00e8 possibile disattivare la base tempi interna, e prelevare un segnale proveniente da una base tempi esterna ad alta stabilit\u00e0, costituita da un oscillatore ai vapori di rubidio al cesio o GPS, il segnale esterno viene prelevato tramite un connettore BNC o N. Dove non sia necessario conoscere la frequenza con un cos\u00ec alto grado di precisione, possono essere utilizzati oscillatori pi\u00f9 semplici. \u00c8 anche possibile misurare la frequenza usando le stesse tecniche software usate nei sistemi embedded. Una CPU per esempio, pu\u00f2 essere utilizzata per le misure tramite una qualche base di tempo di riferimento, spesso gi\u00e0 presente nel circuito.\nPonte di Campbell.\nNei vari circuiti detti a ponte utilizzati per la misura di induttanza (ponte di Anderson e ponte di Maxwell-Wien) e di capacit\u00e0 (ponte di De Sauty-Wien e ponte di Shering), quando un certo ramo risulta in equilibrio (cio\u00e8 la tensione tra due suoi punti specifici \u00e8 di valore nullo) allora, utilizzando delle formule ben precise si ricava il valore dell'induttanza/capacit\u00e0 ignota che \u00e8 indipendente dal valore della frequenza posseduta dalla tensione di alimentazione del circuito a ponte. Con un procedimento analogo possiamo far dipendere la condizione di equilibrio di un circuito dal valore della frequenza posseduta dalla nostra tensione di alimentazione.\nUna configurazione pensata per questo scopo \u00e8 il ponte di Campbel che \u00e8 adatto per la misurazione della frequenza della tensione che lo alimenta. In realt\u00e0 come ponte \u00e8 un po' anomalo, visto che non ha quattro lati come invece hanno tutti i ponti. Descriviamo ora il ponte di Campbel, esso \u00e8 composto da una capacit\u00e0 nota e di una mutua induttanza negativa. Il primo morsetto del condensatore \u00e8 collegato a due capi della mutua induttanza. Tra il secondo morsetto del condensatore e un morsetto libero della mutua induttanza viene applicata una tensione di frequenza ignota. Tra il secondo morsetto del condensatore (quello di prima) e l'altro morsetto libero della mutua induttanza viene inserito un rilevatore acustico, in modo da \"sentire\" quando la tensione \u00e8 nulla. Questo tipo di connessione \u00e8 conosciuta come configurazione a T.\nVariando il valore della mutua induttanza, in modo che sul ramo del rilevatore acustico la tensione sia nulla, abbiamo il nostro circuito in equilibrio. Attraverso un semplicissimo calcolo possiamo trovare il valore della frequenza che possiede la tensione di alimentazione. \u00c8 possibile tarare direttamente in Hz il cursore della mutua induttanza a patto che i parametri fisici (condensatore e mutua induttanza) non cambino."}
{"id": "671244", "revid": "124871164", "url": "https://it.wikipedia.org/wiki?curid=671244", "title": "Mulinello di Joule", "text": "Il mulinello di Joule \u00e8 lo strumento con cui il James Prescott Joule, nel 1847, determin\u00f2 l'equivalente meccanico del calore.\nSi tratta sostanzialmente di un particolare tipo di calorimetro contenente acqua; le palette sono soggette ad una coppia di forze dovuta alla caduta di due grossi pesi, liberi di muoversi sotto l'effetto dell'accelerazione di gravit\u00e0. Si instaura cos\u00ec un regime viscoso tra le palette del mulinello e la struttura del mulinello stesso, con conseguente creazione di ingenti forze viscose. Come conseguenza di questo processo, il sistema costituito dai pesi pi\u00f9 il mulinello stesso raggiunge rapidamente una velocit\u00e0 di regime, cos\u00ec che si ha un aumento della temperatura dell'acqua e la caduta rallentata dei pesi. Quando i pesi hanno raggiunto il suolo, si misura l'innalzamento di temperatura dell'acqua contenuta nel calorimetro, ricavando la variazione di energia interna derivante dall'azione meccanica del mulinello.\nSi conclude quindi, a fronte dell'innalzamento di temperatura, che tutto \u00e8 avvenuto come se si fosse somministrato calore (cosa peraltro impossibile perch\u00e9 il calorimetro \u00e8 isolato termicamente) ed \u00e8 quindi possibile determinare il rapporto tra l'energia meccanica immessa e la variazione di energia interna misurata in calorie intesa come calore fittizio introdotto, e dato dal prodotto della massa d'acqua per l'innalzamento di temperatura.\nPer mezzo di tale esperimento, Joule determin\u00f2 un valore dell'equivalente meccanico del calore pari a 4,155 J/Cal; valore di straordinaria precisione per i tempi ma leggermente diverso da quello che oggi noi utilizziamo (4,186 J/Cal) .\nDescrizione apparato strumentale.\nVennero utilizzati tre termometri (A, B, C) calibrati e graduati secondo il metodo indicato da Regnault: la graduazione degli strumenti era cos\u00ec precisa che i risultati comparati tra loro risultavano coincidere al 1/100 \u00b0F. La misura finale del termometro era ottenuta immergendo il bulbo e il capillare nel vapore ottenuto dall\u2019ebollizione di una certa quantit\u00e0 di acqua pura. Durante il procedimento la temperatura dell\u2019aria era di 50 \u00b0F (10 \u00b0C). \nI valori dei termometri A e B vennero ottenuti immergendoli in un volume d\u2019acqua mantenuto costante a varie temperature. Il valore del termometro C venne determinato per confronto con il termometro A. \nJoule fece in totale cinque serie di esperimenti: il primo con l'acqua successivamente fece due diversi esperimenti con il mercurio e infine fece altre diverse serie con i solidi. \nPer produrre l\u2019attrito dell\u2019acqua, Joule utilizz\u00f2 una ruota a pale di ottone fornita di otto braccia in movimento che lavoravano in mezzo a quattro serie di pale fisse attaccate a una lamina di ottone. L\u2019asse della lamina della ruota era divisa in due parti da un pezzo di legno di bosso (fig. 1, fig. 2). \nLa Fig. 3 rappresenta il contenitore di rame in cui ogni apparato rotante era ben inserito: era fornito di una sottile guarnizione di pelle. Sul coperchio erano inseriti due colli all\u2019apice dei quali era inserito ciascun termometro. \nGli apparati utilizzati per gli esperimenti con l\u2019attrito del mercurio sono rappresentati nelle fig. 4, 5, 6 e differenziano da quello della Fig. 3 per la sua misura e per il materiale, ovvero ferro battuto e ghisa. \nCon gli esperimenti circa l\u2019attrito dei solidi, Joule utilizz\u00f2 l\u2019apparato strumentale della Fig. 7 e la Fig. 8 rappresenta l\u2019intero strumento nel suo recipiente di ghisa. \nLa Fig. 9 \u00e8 una vista in prospettiva della macchina utilizzata per mettere in moto gli apparati appena descritti. \nProcedimento.\nIl metodo utilizzato era semplice: venivano accertate la temperatura dell\u2019apparato, il peso caricato in alto e l\u2019altezza raggiunta, determinata con assi di legno graduate. Il cilindro era libero di muoversi srotolando il filo fino a quando il peso raggiungeva il pavimento del laboratorio, cadendo di 63 pollici (160.02 cm). Dopodich\u00e9 il cilindro era rimosso, il peso portato di nuovo in alto e l\u2019attrito ricreato nuovamente. Dopo aver ripetuto venti volte il procedimento, l\u2019esperimento veniva concluso con un\u2019altra osservazione della temperatura dell\u2019apparato. La temperatura del laboratorio, invece, veniva osservata all\u2019inizio, durante e alla fine di ogni esperimento.\nPrima di ogni esperimento Joule sperimentava gli effetti della radiazione e della conduzione del calore dalla o alla atmosfera: in queste prove la posizione dell'apparato, la quantit\u00e0 di acqua in esso contenuta, il tempo impiegato, il metodo di osservazione dei termometri, la posizione dello sperimentatore, in breve tutto, era la stessa degli esperimenti in cui erano osservati gli effetti dell'attrito.\nPrima serie di esperimenti - attrito dell'acqua.\nLa velocit\u00e0 del peso in discesa era di 2.42 pollici/s (6.15 cm/s), il tempo impiegato in ogni esperimento era di 35 min, il termometro A venne utilizzato per registrare la temperatura dell\u2019acqua, mentre il termometro B per la temperatura dell\u2019aria. \nL\u2019effetto della temperatura dell\u2019aria circostante all\u2019apparato era, per ogni grado di differenza tra la temperatura media dell\u2019aria e quella dell\u2019apparato, 0.04654 \u00b0C. Ma a questa quantit\u00e0 venne applicata una piccola correzione tenendo conto della temperatura media dell\u2019apparato all\u2019inizio e alla fine di ogni esperimento, la cui variazione era dovuta all\u2019innalzamento della temperatura dell\u2019acqua. Questa correzione port\u00f2 al valore finale di 0.563209 \u00b0C.\nPer accertarsi della quantit\u00e0 assoluta di calore liberato, fu necessario trovare la capacit\u00e0 termica del contenitore di rame e della ruota a pale di ottone. Joule, rifacendosi alla legge di Regnault, ottenne questi valori tenendo conto che il calore specifico di una lega metallica \u00e8 pari alla somma dei calori specifici dei suoi costituenti metallici\".\" Analizzando le parti della ruota, Joule ottenne la capacit\u00e0 termica del tappo di ottone posto per prevenire il pi\u00f9 possibile il contatto tra aria e acqua. La capacit\u00e0 termica del termometro non fu estimata, perch\u00e9 era sempre portato alla temperatura prevista prima dell\u2019immersione.\nLa quantit\u00e0 totale di calore ceduta era quindi di 1 \u00b0F (\u00b0C = 1/1.8) in 7.842299 libbre (3.5572 kg) di acqua.\nL'errore nel calcolo dell'altezza era di 0.0076 pollici (0.0193 cm). Questo venne moltiplicato per venti, cio\u00e8 il numero di volte che il processo era stato ripetuto, e diede come risultato 0.152 pollici (0.386 cm) che venne sottratto a 1260.248 pollici (3201.03 cm) lasciando 1260.096 pollici (3200.65 cm) come corretta altezza media da cui il peso cadeva. \nQuesta caduta rappresentava un\u2019energia equivalente a 6050.186 foot-pounds (8202.951 Joule); a questo si aggiunsero 16.928 foot-pounds (22.951Joule) per l\u2019energia generata dall\u2019elasticit\u00e0 della fune, ottenendo come risultato finale 6067.114 foot-pounds (8225.902 Joule) come corretta energia media.\nQuindi 6067.114/7.842299 = 773.640 foot-pounds (1048.915 Joule), che era l\u2019energia necessaria per innalzare di un grado in una libbra (0.453592 kg) di acqua.\nAltre serie di esperimenti.\nJoule in queste serie di esperimenti utilizz\u00f2 diversi materiale rispetto all'acqua e si concentr\u00f2 sullo studio del loro attrito. Joule con queste sostanze utilizz\u00f2 lo stesso mulinello e lo stesso procedimento che aveva utilizzato con l'acqua ma and\u00f2 a cambiare il contenitore affinch\u00e9 fosse in grado di contenere le varie sostanze.\nIl primo diverso materiale diverso dall'acqua che utilizz\u00f2 fu il rame. La Fig. 3 rappresenta il suo contenitore in cui ogni apparato rotante era ben inserito: era fornito di una sottile guarnizione di pelle. Sul coperchio erano inseriti due colli all\u2019apice dei quali era inserito ciascun termometro.\nJoule fece inoltre altri esperimenti con il mercurio. Gli apparati utilizzati per gli esperimenti con l\u2019attrito di questo materiale sono rappresentati nelle fig. 4, 5, 6 e differenziano da quello della Fig. 3 per la sua misura e per il materiale, ovvero ferro battuto e ghisa.\nInfine fece altri esperimenti con dei solidi. Con questi esperimenti Joule utilizz\u00f2 l\u2019apparato strumentale della Fig. 7; la Fig. 8 rappresenta l\u2019intero strumento nel suo recipiente di ghisa.\nConclusioni.\nOltre l'esperienza con l'acqua Joule effettu\u00f2 anche altri esperimenti, in particolare due con il mercurio e due con la ghisa liquida. Dalla media dei risultati ottenuti giunse alle seguenti conclusioni:\n1. La quantit\u00e0 di calore prodotta dall\u2019attrito tra corpi, solidi o liquidi che siano, \u00e8 sempre proporzionale alla quantit\u00e0 di energia spesa;\n2. La quantit\u00e0 di calore capace di innalzare la temperatura di un pound di acqua (pesato tra i 55\u00b0 e i 60\u00b0) di 1\u00b0 Fahr richiede per la sua trasformazione la fornitura di energia meccanica corrispondente a quella liberata dalla caduta di 772 libbre (350.173 kg) per uno spazio di 1 piede (0.3048 m) \nDalla formula Q = mc\u0394T = L si pu\u00f2 dedurre che il calore specifico dell'acqua \u00e8 c= 4186m2/s2\u00b0C, e di conseguenza 1 caloria, definita come la quantit\u00e0 di calore necessaria per innalzare di 1 \u00b0C 1 g di acqua, \u00e8 4.186 J \nAltri esperimenti di Joule.\nIl primo esperimento di Joule \u00e8 datato 1840, anno in cui lo scienziato comunic\u00f2 alla Royal Society la sua scoperta riguardo alla legge del calore generato dall\u2019energia elettrica. Joule ebbe successo nello stabilire una relazione tra il calore e l\u2019affinit\u00e0 chimica. \nNel 1843 egli mostr\u00f2 come il calore generato dall\u2019elettromagnetismo sia proporzionale all\u2019energia assorbita e che l\u2019energia del motore elettromagnetico derivi dall\u2019energia dell\u2019affinit\u00e0 chimica nella batteria, un\u2019energia che altrimenti sarebbe ceduta come forma di calore: da questo Joule si consider\u00f2 autorizzato ad affermare che la quantit\u00e0 di calore capace di aumentare la temperatura di una libbra di acqua di un grado Fahr, \u00e8 pari a, e potenzialmente convertibile in, un\u2019energia meccanica capace di alzare 838 libbra ad un\u2019altezza perpendicolare di un piede. Nello stesso anno, enunci\u00f2 che il calore \u00e8 generato dal passaggio dell\u2019acqua in tubi stretti, e che ogni grado di calore per libbra di acqua necessario per la sua trasformazione necessita di un\u2019energia meccanica pari a 770 foot-pounds (1043.979 Joule).\nNel 1844, inoltre, Joule mostr\u00f2 che il calore assorbito e ceduto dalla rarefazione e condensazione dell\u2019aria \u00e8 proporzionale all\u2019energia ceduta e assorbita in queste operazioni. \nSuccessivamente, nel 1845 e 1847, Joule us\u00f2 una pala per produrre attrito tra fluidi e ottenne i risultati pi\u00f9 conosciuti utilizzando l\u2019acqua. I risultati coincisero con buona approssimazione tra di loro e con quelli precedenti derivati dagli esperimenti sui gas, lasciando lo scienziato senza dubbi sull\u2019esistenza di una relazione di equivalenza tra energia e calore."}
{"id": "671245", "revid": "1564499", "url": "https://it.wikipedia.org/wiki?curid=671245", "title": "Isoglossa", "text": "Un'isoglossa \u00e8 una linea che, su una carta geografica, \"delimita\" la zona di un territorio che condivide un tratto linguistico comune, di qualunque tipo esso sia: lessicale, fonetico (in questo caso alcuni usano il termine \"isofona\"), morfologico o sintattico.\nPer estensione i linguisti chiamano \"isoglossa\" anche il tratto linguistico condiviso dai parlanti della zona compresa. \n\"Isoglossa\" \u00e8 parola composta dal prefisso greco \"\u03b9\u03c3\u03bf-\" (derivato dall'aggettivo \"\u1f34\u03c3\u03bf\u03c2\", \"uguale\") e da , \"lingua\".\nSi dice che la lingua/dialetto A e la lingua/dialetto B condividono o non condividono una data isoglossa a seconda che abbiano in comune o meno quel certo tratto o fenomeno linguistico.\nDi fatto, un'isoglossa segna il confine tra due aree che presentano una o pi\u00f9 differenze linguistiche. Essa \u00e8 impiegata, soprattutto dai dialettologi, per distinguere le variet\u00e0 dialettali di una determinata zona geografica. \nIn Italia.\nL'isoglossa pi\u00f9 importante della penisola italiana \u00e8 la linea Massa-Senigallia, detta anche \"La Spezia-Rimini\", che divide le parlate settentrionali, fra le quali le pi\u00f9 estese sono i dialetti gallo-italici (il gallico era una delle antiche lingue celtiche, le quali documentano alcuni fenomeni linguistici caratteristici e comuni), da quelle centrali e meridionali. Ad esempio, i dialetti settentrionali attestano una sistematica lenizione, o sonorizzazione, delle consonanti sorde in posizione intervocalica, mentre l'italiano standard, derivato dal toscano (principalmente fiorentino) che territorialmente si trova a sud dell'isoglossa La Spezia-Rimini, non presenta che eccezionalmente il fenomeno (la parola \"luogo\", da lat. \"locus\", \u00e8 uno dei pochi esempi). La stessa assenza \u00e8 riscontrata nei dialetti italiani meridionali. Ebbene, la lenizione intervocalica \u00e8 un fenomeno riscontrabile in tutte le lingue attuali che hanno come sostrato una lingua celtica, cio\u00e8 in tutta la cosiddetta \"Rom\u00e0nia occidentale\", che comprende, per indicare soltanto le lingue maggiori, lo spagnolo, il portoghese, il francese e, appunto, i dialetti gallo-italici del nord-Italia. Molti studiosi attribuiscono pertanto la lenizione dei dialetti gallo-italici proprio al sostrato gallico.\nAltre isoglosse importanti sono la linea Ancona-Roma, che individua il limite tra le parlate centrali e quelle del Mezzogiorno, e la linea Salerno-Lucera, che invece costituisce una linea di demarcazione tutta interna ai dialetti italiani meridionali."}
{"id": "671247", "revid": "75121", "url": "https://it.wikipedia.org/wiki?curid=671247", "title": "Ormoni", "text": ""}
{"id": "671248", "revid": "1573940", "url": "https://it.wikipedia.org/wiki?curid=671248", "title": "Torre dei Della Bella", "text": "La torre dei Della Bella \u00e8 un'antica torre di Firenze, situata in via dei Tavolini.\nLa torre \u00e8 a pianta quadrangolare inserita lungo la cortina edilizia della via e presenta esternamente il tipico filaretto di pietra, come alcune buche pontaie ai vari piani.\nL'importante famiglia, che la possedette assieme ad altre propriet\u00e0 lungo questa strada, diede i natali al famoso Giano della Bella, autore degli \"Ordinamenti di Giustizia\".\nSi trova di fronte alla torre dei Galigai e molto vicina alla torre dei Cerchi. Una lapide in pietra sopra l'ampio portone centrale riporta l'antica numerazione viaria pre-ottocentesca, con i numeri romani \"LXXII\"."}
{"id": "671250", "revid": "120000462", "url": "https://it.wikipedia.org/wiki?curid=671250", "title": "Billie Jean King", "text": "Generalmente considerata una delle pi\u00f9 grandi giocatrici di tennis e atlete della storia, durante la sua carriera ha vinto 78 titoli WTA; di questi, 12 titoli singolari, 16 titoli di doppio e 11 titoli di doppio misto sono prove del Grande Slam. \u00c8 stata inoltre la fondatrice della Women's Tennis Association (WTA). \nLa King \u00e8 stata una grande sostenitrice della lotta contro il sessismo nello sport e nella societ\u00e0. La partita di tennis per la quale il pubblico la ricorda di pi\u00f9 \u00e8 infatti la battaglia dei sessi del 1973, nella quale sconfisse Bobby Riggs, vincitore del singolare a Wimbledon, che \u00e8 stato il numero 1 al mondo negli anni 1941, 1946 e 1947.\nBiografia.\nNata come \"Billie Jean Moffitt\", crebbe in una famiglia tradizionalista, figlia di un vigile del fuoco e di una casalinga. Il fratello pi\u00f9 giovane, Randy Moffitt divent\u00f2 un giocatore di baseball professionista, militante per 12 anni nella Major League Baseball per i San Francisco Giants, gli Houston Astros ed i Toronto Blue Jays.\nLa Moffit impar\u00f2 a giocare a tennis nei campi da tennis pubblici di Long Beach, in California. Dopo aver frequentato la Long Beach Polytechnic High School ed essere diventata membro del Zayn Welfare Sorority, ottenne le luci della ribalta nel 1961 quando, all'et\u00e0 di 17 anni, vinse il titolo del doppio femminile a Wimbledon alla sua prima apparizione (con la partner Karen Hantze Susman). Sempre a Wimbledon nel 1962, sconfisse la numero uno al mondo e prima testa di serie Margaret Court in una sbalorditiva partita di primo round dopo che la Court stava conducendo 5-2 nel terzo set.\nNel 1965 spos\u00f2 lo studente di giurisprudenza Lawrence King. Nel 1966 King vinse il primo dei sei titoli singolari a Wimbledon. L'anno seguente riusc\u00ec a ottenere sia il titolo a Wimbledon che agli US Open. Si distinse per la sua aggressivit\u00e0 a rete, grazie ad una eccellente velocit\u00e0 e una personalit\u00e0 molto competitiva. Una volta disse: \"La vittoria \u00e8 momentanea. Perdere \u00e8 per sempre.\".\nKing fu una delle colonne dell'apertura del tennis al professionismo. Prima dell'inizio dell'era open nel 1968, guadagnava 100\u00a0$ a settimana come istruttrice di tennis e fu studentessa alla California State University, a Los Angeles, mentre partecipava ai maggiori tornei di tennis. Nel 1967 critic\u00f2 la United States Tennis Association (USTA) in una serie di conferenze stampa, denunciando quello che lei chiamava \u201cShamateurism\u201d (da shame, vergogna), cio\u00e8 il compenso troppo basso da parte dell'associazione alle giocatrici tanto da non poter permettere loro di iscriversi ai tornei. King sostenne fortemente la sua tesi contro la corruzione dell'associazione che rendeva il gioco estremamente elitario.\nQuando inizi\u00f2 l'era open, lanci\u00f2 una campagna a favore di uguali vincite in denaro sia nei tornei maschili che in quelli femminili. Nel momento in cui la situazione finanziaria del gioco femminile miglior\u00f2 grazie agli sforzi del World Tennis Founder e della Publisher Gladys M. Heldman, King divent\u00f2 la prima atleta a guadagnare oltre 100.000\u00a0$ in vincite nel 1971. Ma le disuguaglianze continuarono. Nel 1972 vinse gli U.S. Open, ma ricevette 15.000\u00a0$ meno del campione maschile Ilie N\u0103stase. Dichiar\u00f2 che nel caso l'anno successivo la vincita non fosse stata uguale a quella maschile, lei non avrebbe giocato. Nel 1973, gli US Open diventarono il primo grande torneo a offrire uguali vincite in denaro sia ai giocatori che alle giocatrici.\nBobby Riggs fu tra i primi giocatori di tennis negli anni '30 e '40 della classifica sia amatori che professionisti, diventando, a met\u00e0 degli anni '40, il miglior giocatore al mondo. Successivamente si dedic\u00f2 alle partite di esibizione. Nel 1973, dopo aver dichiarato, prendendo il ruolo di sciovinista maschile, che il gioco femminile era talmente inferiore a quello maschile che anche un uomo di 55 anni come lui avrebbe potuto battere la prima giocatrice al mondo, sfid\u00f2 e sconfisse 6-2 6-1 Margaret Court.\nKing, che precedentemente aveva rifiutato di sfidarsi con Riggs, accett\u00f2 una ottima offerta finanziaria per giocare contro di lui allo Houston Astrodome nel Texas il 20 settembre 1973, in un evento soprannominato la \"Battaglia dei sessi\", che ebbe molto risalto: erano presenti 30.492 spettatori, e oltre 90 milioni di telespettatori erano collegati da 37 nazioni. King fece tesoro dell'esperienza acquisita guardando la disfatta della Court: impost\u00f2 un gioco d'attacco e sorprese Riggs, che fu costretto a giocare in uno stile serve-and-volley per lui innaturale e per cui non era preparato. Cos\u00ec, King vinse per 6-4, 6-3, 6-3.\nIl match \u00e8 tuttora considerato un evento molto significativo per lo sviluppo del rispetto e del riconoscimento dato al tennis femminile. King disse: \"Ho pensato che saremmo tornati indietro di 50 anni se non avessi vinto quella partita. Avrebbe rovinato il circuito femminile e fatto perdere l'autostima a tutte le donne\". Nonostante una leggenda urbana secondo la quale le regole del tennis furono modificate per la partita in modo che Riggs avesse a disposizione un solo servizio contro i due di King e che a lei fu concesso di mandare la palla anche nei corridoi utilizzati per il doppio, la partita fu giocata in base alle normali regole del tennis. Questo errore trae origine dal fatto che, in occasione di una nuova \"Battaglia dei sessi\" nel 1992 tra Martina Navr\u00e1tilov\u00e1 e Jimmy Connors, alla tennista fu concesso di tirare anche nei corridoi, seppur di dimensioni ridotte rispetto a quelle di un normale campo, e a Connors venne dato un solo servizio; nonostante questo, Connors vinse 7-5, 6-2.\nKing support\u00f2 la nascita del primo torneo femminile a livello professionistico negli anni '70 (il torneo di Virginia Slims, fondato da Gladys M. Heldman e finanziato da Joseph Cullman della Philip Morris) e una volta che il torneo prese piede lavor\u00f2 senza pausa per promuoverlo. Divenne il primo presidente dell'associazione delle giocatrici (la WTA) nel 1973. Nel 1974, fond\u00f2 la rivista \"Womensports\" e avvi\u00f2 la Women's Sports Foundation. Inoltre aiut\u00f2 a fondare il World Team Tennis.\nIl trionfo di King agli Open di Francia del 1972 fece di lei la quinta donna nella storia del tennis a vincere i titoli di ognuna delle quattro prove del Grande Slam. Vinse anche tutte le prove dello Slam nel doppio misto. Nel doppio femminile non riusc\u00ec a conquistare solamente gli Australian Open. Vinse ben 20 titoli a Wimbledon: 6 singolari, 10 doppi femminili e 4 doppi misti (condivide il record con Martina Navr\u00e1tilov\u00e1 la quale ottenne anche lei 20 titoli a Wimbledon).\nKing si ritir\u00f2 dai tornei di singolare alla fine del 1983. Riusc\u00ec ad arrivare in semifinale alla sua ultima apparizione a Wimbledon perdendo da Andrea Jaeger per 6-1 6-1 dopo aver sconfitto Kathy Jordan per 7-5 6-4 nei quarti, Wendy Turnbull per 7-5 6-3 agli ottavi e Rosie Casals, la sua partner di doppio per molto tempo, per 6-3 6-4 al terzo round. L'ultima partita di singolare la gioc\u00f2 al secondo round degli Australian Open del 1983 contro Catherine Tanvier perdendo per 7-6 4-6 6-4.\nKing gioc\u00f2 tornei di doppio sporadicamente dal 1984 al 1990. Si ritir\u00f2 dalle competizioni in doppio nel marzo del 1990. Nel suo ultimo match di doppio, lei e la sua partner Jennifer Capriati, persero una partita di secondo round contro Brenda Schultz-McCarthy e Andrea Temesv\u00e1ri 6-3 6-2 al torneo di Virginia Slims in Florida.\nSeguendo la classifica stilata dal \u201cLondon Daily Telegraph\u201d alla fine di ogni anno dal 1914 al 1972, King risult\u00f2 essere prima giocatrice al mondo per tre volte: 1966, 1967 e 1968. Fu prima anche nel 1972 quando la classifica ufficiale fu stilata dalla Women's Tennis Association. Durante la sua carriera, King vinse 67 titoli da professionista e 37 da amatore in singolare e aiut\u00f2 gli Stati Uniti a vincere la Fed Cup per ben 7 volte. Nella sua carriera ha guadagnato complessivamente in premi in denaro 1.966.487\u00a0$.\nKing ha partecipato a 51 tornei del Grande Slam in singolare dal 1959 al 1983 (197-39 vittorie-sconfitte): 21 a Wimbledon (96-15), 18 agli US Open (63-14), 7 al Roland Garros (22-6) e 5 agli Australian Open (16-4). Vinse 12 titoli dello Slam in singolare: 6 a Wimbledon, 4 agli US Open, 1 al Roland Garros e 1 agli Australian Open. Vinse inoltre le ultime 7 finali del Grande Slam a cui aveva partecipato. Quattro di quelle finali furono contro Evonne Goolagong. Dal 1966 fino al 1975, King gioc\u00f2 in 25 tornei dello Slam vincendone 12. Fu finalista in 4 di quei tornei, semifinalista in 2 e per 5 volte arriv\u00f2 ai quarti di finale senza superarli. Dal 1971 al 1975 vinse 7 dei 10 tornei dello Slam che disput\u00f2. Tutti i titoli vinti del Grande Slam tranne uno furono giocati sull'erba. Durante la sua carriera King fu finalista in 6 prove dello Slam e raggiunse le semifinali 27 volte e i quarti di finale 40 dei suoi 51 tentativi. Un indicatore della sua costanza risulta che su 13 volte che \u00e8 finita al 5 pari al terzo set nelle prove del Grande Slam, 11 volte ha vinto la partita.\nStile di gioco.\nBillie Jean King era una giocatrice veloce, molto aggressiva e con un ottimo gioco a rete. Non a caso si trovava a suo agio sulle superfici rapide, come l'erba. Secondo la tennista Chris Evert, il suo punto debole era l'impazienza.\nVita personale.\nSi \u00e8 sposata con Lawrence King il 17 settembre 1965, dal quale ha divorziato nel 1987. Nel 1971 ebbe un aborto. In un'intervista a \"60 Minutes\" nel 1972 disse che lei e suo marito, Lawrence King, non erano pronti ad avere un bambino in quel momento perch\u00e9 entrambi erano impegnati a causa della loro carriera e non potevano dedicare tempo a bambini.\nSempre nel 1971 incominci\u00f2 una relazione intima con una parrucchiera (che poi divenne la sua segretaria), Marilyn Barnett. Riconobbe la relazione dieci anni pi\u00f9 tardi, quando questa emerse pubblicamente durante una causa patrimoniale intentata dalla Barnett. Divenne cos\u00ec la prima atleta statunitense a riconoscere apertamente di aver intrattenuto una relazione omosessuale. King disse di aver deciso di giocare nel 1982 e nel 1983 solamente perch\u00e9 aveva bisogno di soldi per pagare gli avvocati che la difesero in quella causa e che non avrebbe voluto giocare a 38-39 anni.\nA met\u00e0 degli anni novanta, King divent\u00f2 capitano della squadra di Fed Cup americana e allenatrice della squadra Olimpica femminile di tennis. Guid\u00f2 gli Stati Uniti alla vittoria della Fed Cup del 1996 e aiut\u00f2 Lindsay Davenport, Gigi Fern\u00e1ndez e Mary Joe Fern\u00e1ndez ad ottenere il titolo olimpico.\nNel 2002 King allontan\u00f2 Jennifer Capriati dalla squadra di Fed Cup, sostenendo che Capriati aveva violato la regola che vietava di portarsi appresso e esercitarsi con il proprio allenatore. L'opinione pubblica fu parecchio divisa, con molti che supportavano la decisione di King, ma con tanti altri che credevano la punizione fosse stata troppo dura, specialmente dopo che Monica Seles e Lisa Raymond erano state sconfitte dalle giocatrici austriache Barbara Schett e Barbara Schwartz, decisamente meno competitive. L'anno seguente Zina Garrison prese il posto di King quale capitano di Fed Cup.\nNel 2001 ricevette un riconoscimento dal \"Gay And Lesbian Alliance Against Defamation\", un'organizzazione nata per ridurre la discriminazione contro le persone gay, lesbiche e bisessuali, per \"aver dato visibilit\u00e0 e importanza alla comunit\u00e0 nel proprio lavoro\". Il riconoscimento fu dato per la sua partecipazione nella produzione e nella libera distribuzione di filmati educativi, cos\u00ec come per aver dedicato il proprio tempo ad associazione per la lotta contro la Sindrome da Immunodeficienza Acquisita (AIDS).\nIn un programma della PBS, trasmesso il 20 marzo 2005, dichiar\u00f2 che l'affermazione del proprio orientamento sessuale \u00e8 stata la lotta pi\u00f9 grande della sua vita, precisando di esser cresciuta in una famiglia tradizionalista, che le ha impedito di esprimere apertamente il suo orientamento, a differenza di giocatrici meno inibite quali Martina Navr\u00e1tilov\u00e1.\nNel 2013 viene scelta come rappresentante statunitense della delegazione in missione ai Giochi olimpici di Sochi 2014, assieme ad altri atleti omosessuali. L'inclusione di atleti dichiaratamente omosessuali nella delegazione statunitense e la rinuncia a partecipare del presidente Barack Obama sono stati interpretati come messaggio politico alla Russia, che ha leggi molto restrittive nei confronti delle persone omosessuali.\nCronologia dei tornei del Grande Slam.\nDoppio misto.\nA = non ha partecipato al torneo\nV= vittoria\nVit/Par = numero vittorie su numero di partecipazioni\nND = Non disputato\nNota: l'Australian Open fu giocato due volte nel 1977, in gennaio e a dicembre.\nNei media.\nNel 2017 viene distribuito il film \"La battaglia dei sessi\" (\"Battle of the Sexes\"), dove Billie Jean King viene interpretata da Emma Stone."}
{"id": "671252", "revid": "34928", "url": "https://it.wikipedia.org/wiki?curid=671252", "title": "Marabuttismo", "text": ""}
{"id": "671253", "revid": "34928", "url": "https://it.wikipedia.org/wiki?curid=671253", "title": "Marabutismo", "text": ""}
{"id": "671256", "revid": "508036", "url": "https://it.wikipedia.org/wiki?curid=671256", "title": "Torchiagina", "text": "Torchiagina \u00e8 una frazione del comune di Assisi (PG).\nIl paese si trova sulla riva destra del fiume Chiascio, a 220 e 8\u00a0km ad est di Assisi, lungo la strada che conduce da Petrignano a Pianello. Secondo i dati del censimento Istat 2001, gli abitanti sono 601.\nStoria.\nConosciuto nel Medioevo come \"Clasina\", il nome compare per la prima volta nel 980, in un documento dell'archivio della Cattedrale di Assisi. Ben noto per la sua imponente e visibile torre, fu spesso conteso durante le lotte tra Assisi e Perugia.\nNel 1442 sub\u00ec le scorrerie del Piccinino, condottiero perugino al soldo del Papa, che cercava di riconquistare le terre assisiati sottrattegli dallo Sforza. Nel 1443 venne occupato dal perugino Braccio Baglioni, e fu riconquistato nel 1495 dal conte Fiumi di Sterpeto, altra localit\u00e0 nei pressi di Assisi.\nLa Torre di Chiagina fu teatro, nel 1534, di una tragedia sentimentale simile a quella, leggendaria, tra Paolo e Francesca, i cui protagonisti erano Braccio II di Baglioni, la moglie Marsilia ed il genero Annibale Baldeschi.\nQualche tempo dopo la torre venne ceduta ai conti Fiumi di Assisi, ai quali rimase fino al XVIII secolo.\nNell\u2019ultimo periodo la torre chiascina \u00e8 stata trasformata in museo ed osteria\nEconomia e manifestazioni.\nIl paese \u00e8 noto per la \"Sagra dell'oca arrosto\", che si tiene tra la fine di luglio ed i primi di agosto. Con annesso PUB \u201cloka PUB\u201d che si sveste nei giardini pubblici del paese\nPresente anche proloco e circolo centro di ritrovo dei paesani\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Torchiagina 1995\" che milita nel massimo campionato la serie A TIM di (calcio)."}
{"id": "671259", "revid": "1745361", "url": "https://it.wikipedia.org/wiki?curid=671259", "title": "Rivallo", "text": "Rivallo o Rival (in gallese Rriallon) fu un sovrano leggendario della Britannia, come racconta Goffredo di Monmouth. Era figlio di re Cunedagio, ma le fonti contrastano sulla datazione del suo regno: 811-765 a.C.-797 a.C., 767-743 a.C. Il suo regno fu devastato da molti disastri, anche se \u00e8 ricordato da Goffredo di Monmouth come un re saggio. Gli succedette il figlio Gurgustio."}
{"id": "671278", "revid": "124416712", "url": "https://it.wikipedia.org/wiki?curid=671278", "title": "Domenico Span\u00f2 Bolani", "text": "Biografia.\nNacque a Reggio da Antonio e da Anna Genoese. Lo studio dei classici italiani fece crescere in lui l'amore per la patria e per la libert\u00e0.\nNel 1834 Span\u00f2 Bolani prov\u00f2 infatti a fondare un giornale letterario, ma fu prontamente sconsigliato dall'intendente della Provincia Roberto Betti, anch'egli letterato.\nIl 1\u00ba marzo 1838 per\u00f2 riusc\u00ec a realizzare il suo progetto con l'uscita del primo numero della Fata Morgana. Nell'articolo di fondo il giovane Span\u00f2 Bolani invitava i calabresi a non vivere dei ricordi della passata grandezza, esortandoli a meritare gloria:\nIl giornale dunque raccolse attorno a s\u00e9 molti giovani liberali, tra cui il canonico Paolo Pellicano, Gaetano Ruffo, Francesco Saverio Salfi e tanti altri che, sotto l'ardore letterario, nascondevano l'amore patriottico.\n\"Fata Morgana\" fu soppresso nel 1847 e, anche se lo Span\u00f2 Bolani non soffr\u00ec le persecuzioni conseguenti ai moti del '47, altri suoi collaboratori come il Pellicano subirono il carcere, o come il Ruffo (uno dei cinque martiri di Gerace) il martirio.\nLo Span\u00f2 Bolani fu solamente iscritto nella lista degli \"attendibili\", cio\u00e8 tra i sospettati di liberalismo, sorvegliati attentamente dalla polizia. Egli comunque fu moderato e non prese parte attiva alla vita politica immergendosi negli studi. Fu in questo periodo che compose la sua \"Storia di Reggio\", pubblicata in prima edizione a Napoli nel 1857. Decise di non dedicare la sua storia a Ferdinando II di Borbone e sub\u00ec perci\u00f2 un breve arresto a Napoli.\nNel febbraio del 1860 fu eletto sindaco di Reggio, ma appena Francesco II diede la costituzione, dietro interessamento di Demetrio Salazzar e di Salvatore Rognetta, andati a Napoli appositamente per destituire Giuseppe Dentice d'Accadia, borbonico e reazionario, Liborio Romano nomin\u00f2 lo Span\u00f2 Bolani funzionante intendente.\nIl 9 agosto fu quindi nominato intendente con il compito preciso \u00abdi risparmiare sangue cittadino e di preservare la citt\u00e0 dagli orrori della guerra civile\u00bb. Al che egli rispose con un telegramma: \u00abFar\u00f2 possibile servire mio paese\u00bb. Fu cos\u00ec elemento moderatore e pacificatore, riuscendo ad impedire ogni manifestazione di violenza.\nCon l'arrivo di Garibaldi, dopo la Battaglia di Piazza Duomo del 21 agosto, lo Span\u00f2 Bolani lasci\u00f2 il suo posto di Intendente convinto di aver fatto il suo dovere \u00abin momenti gravissimi, e quando la patria aveva bisogno dell'aiuto di tutti i suoi figli per essere preservata dalle sanguinose calamit\u00e0 che la minacciavano\u00bb.\nNella sua lettera del 22 agosto al ministro dell'interno, aggiungeva infatti: \u00abLa patria fu salva, mediante la fiducia di che i miei compatrioti sempre mi circondarono, e mediante l'ammirabile attitudine di questo Popolo che si mostr\u00f2 civilissimo e maturo alle pi\u00f9 larghe libert\u00e0\u00bb.\nSi ritirava quindi a vita privata per dedicarsi ai suoi studi: \u00aboggi che la mia patria \u00e8 libera, oggi che nessun pericolo ci minaccia\u00bb.\nProdittatore della provincia di Reggio, con poteri illimitati, fu nominato da Garibaldi Antonio Plutino, mentre lo Span\u00f2 Bolani restava presidente della Reale Societ\u00e0 economica, che aveva l'importante compito di promuovere gli studi per la conoscenza ed il miglioramento delle condizioni della provincia.\nNel 1861 Span\u00f2 Bolani fu eletto deputato, ma la sua nomina fu annullata.\nNel 1862 fece parte, assieme a Giuseppe Gulli, Giovanni Ramirez e Bruno Rossi, dell'ambasceria che si rec\u00f2 a Melito di Porto Salvo per convincere Garibaldi a non marciare su Reggio, fortemente presidiata da truppe regie, per evitare danni alla citt\u00e0. Garibaldi si lasci\u00f2 convincere e prese la via dei monti che da Melito, attraverso Bagaladi conduce sull'Aspromonte.\nNel 1864 Domenico Span\u00f2 Bolani spos\u00f2 Isabella De Blasio dei Baroni di Palizzi.\nNel 1865 fu eletto deputato del collegio di Reggio e alla Camera sedette tra i moderati, pur non mancando di difendere gli interessi della sua terra, anche contro il suo stesso partito. Nel 1867 la Camera fu sciolta ed egli non volle pi\u00f9 ripresentare la sua candidatura.\nNel 1872, dopo otto anni di matrimonio, la moglie mor\u00ec, lasciandolo con quattro figli. Egli la cant\u00f2 in versi commossi, non privi di fascino e di pregio.\nFu sempre nelle amministrazioni comunali e provinciali della sua citt\u00e0, fino alla morte. Durante il colera del 1887, da sindaco, nonostante la sua tardiva et\u00e0, si prodig\u00f2 in favore della popolazione sofferente.\nMassone, fece parte della Loggia \"Domenico Romeo\" di Reggio Calabria, fondata il 26 maggio 1863, che fu la prima Loggia in Calabria dopo l'Unit\u00e0.\nA Domenico Span\u00f2 Bolani si deve la fondazione del \"Museo Civico di Reggio\" (oggi Museo Nazionale della Magna Grecia), a lui in seguito intitolato, che fu inaugurato nel 1891 da Fabrizio Plutino. Lo Span\u00f2 Bolani ne fu direttore onorario, meticoloso raccoglitore di materiale, prezioso ed efficace illustratore.\nMor\u00ec il 29 giugno del 1890."}
{"id": "671282", "revid": "1745361", "url": "https://it.wikipedia.org/wiki?curid=671282", "title": "Gurgustio", "text": "Gurgustio o Gurgust fu un leggendario sovrano della Britannia, menzionato da Goffredo di Monmouth. Era figlio di Rivallo e a lui successe Sisillio I."}
{"id": "671283", "revid": "75121", "url": "https://it.wikipedia.org/wiki?curid=671283", "title": "Flatulenze", "text": ""}
{"id": "671286", "revid": "1259603", "url": "https://it.wikipedia.org/wiki?curid=671286", "title": "Archeologia ambientale", "text": "L'archeologia ambientale \u00e8 una disciplina archeologica che viene definita in due modi diversi, secondo l'approccio e l'indirizzo scientifico che si predilige.\nDefinizione di tradizione storico-culturale.\nSecondo un indirizzo che risale fino alla scuola storico-culturale europea ottocentesca e anche alla archeologia intesa originariamente come storia dell'arte, l'archeologia ambientale ha per oggetto di studio gli \"ecofatti\", ovvero i dati bioarcheologici (resti e microresti vegetali e animali) e geoarcheologici (sedimenti, suoli, evidenze geomorfologiche) che integrano come elementi ausiliari la ricerca archeologica, condotta sullo studio dei manufatti, ovvero oggetti e monumenti intenzionalmente realizzati in produzioni artistiche, artigianali e architettoniche.\nQuesta concezione dell'archeologia ambientale caratterizza anche, in Italia, la \"archeologia dei paesaggi\", una disciplina strutturatasi in Italia negli anni 1990, a partire dalle ricerche archeologiche classico-medievali dell'Universit\u00e0 di Siena, su progetti di cartografia archeologica in ambito toscano e laziale (Provincia di Siena, Etruria meridionale), cresciuta in una tradizione di studi diversa quella della \"Landscape archaeology\" e della \"Local history\" britannica, ma molto ancorata all'archeologia del territorio italiana degli anni 1970.\nDefinizione derivata dall\"'Historical Ecology\".\nSecondo invece un approccio derivato peculiarmente dalla \"Historical ecology\" anglosassone e dall'archeologia antropologica di matrice statunitense, condiviso in Italia da storici e naturalisti che si interessano alle scienze archeologiche, l'archeologia ambientale si configura come metodo interdisciplinare della ricerca storica e preistorica, fondato sullo studio delle testimonianze materiali (archeologia) indizianti la storia dei rapporti tra societ\u00e0 umane e contesto ambientale.\nIn questo senso si pu\u00f2 tradurne la definizione come archeologia che studia la storia delle risorse ambientali e delle pratiche di produzione e attivazione e uso delle stesse, utilizzando fonti storiche e materiali equipollenti. Tale approccio pertanto rifiuta di porre pregiudiziali degradazioniste e generalizzanti sul rapporto \"Uomo/Natura\" come ipotesi di lavoro, ma vuole indagare i processi storici materialmente documentati alla scala locale, topografica, la medesima scala delle fonti utilizzate (derivate da scavo archeologico, ricognizione di superficie, filtraggio foto-cartografico o campionature di vario genere).\nIn tal modo l'archeologia ambientale risulta particolarmente efficace come strumento di ricerca per la storia rurale delle societ\u00e0 e dei patrimoni culturali locali, prediligendo un metodo regressivo di indagine - peraltro peculiare di tutta l'archeologia - che dall'oggi si spinga il pi\u00f9 possibile indietro nel tempo, indipendentemente dalle scansioni cronologiche formulate dalla storia dei grandi eventi."}
{"id": "671287", "revid": "363629", "url": "https://it.wikipedia.org/wiki?curid=671287", "title": "Fresa meccanica a piena sezione", "text": "La fresa meccanica a piena sezione, comunemente chiamata talpa o talpa meccanica (ingl. \"tunnel boring machine\" da cui la sigla TBM) \u00e8 una macchina che permette la meccanizzazione completa dello scavo delle gallerie e la realizzazione del rivestimento delle stesse.\nDetto macchinario pu\u00f2 lavorare in roccia, anche molto resistente come nel caso della galleria di base del San Gottardo, oppure al di sotto di falde acquifere, come nel caso della metropolitana di Napoli.\nQualora non si possano adottare TBM, allora si adottano frese meccaniche ad attacco puntuale (\"roadheader\").\nStoria.\nIl primo \u201ctunnelling shield\u201d funzionante fu realizzato da Sir Marc Isambard Brunel per la costruzione del Thames Tunnel (Londra, 1825). Tuttavia, questa invenzione sfruttava solamente il concetto della \u201ccopertura\u201d, come una sorta di \u201cmarciavanti mobile\u201d, lo scavo vero e proprio era ancora affidato ai metodi tradizionali (esplosivo o pala e piccone).\nLa prima macchina \u201cscava tunnel\u201d vera e propria sembra che sia la \u201cMountain Slicer\u201d di Henri-Joseph Maus, commissionata dal re di Sardegna nel 1845 per scavare il tunnel ferroviario del Frejus, che oggi collega il Piemonte alla Savoia francese. Costruita in una fabbrica di armi presso Torino, contava pi\u00f9 di 100 trapani a percussione montati sul fronte di una macchina, grande come una locomotiva, azionata dall'imbocco del tunnel. Sfortunatamente, i moti rivoluzionari del 1848 fecero passare il progetto in secondo piano, e i lavori cominciarono soltanto 10 anni dopo; non si utilizz\u00f2 pi\u00f9 l'\u201dAffetta Montagne\u201d di Maus, ma la perforazione pneumatica, comunque innovativa ma pi\u00f9 economica.\nNegli Stati Uniti d'America, il primo uso di una TBM fu nello scavo dello Hoosac Tunnel. Costruita in ghisa, era nota come la \"Wilson's Patented Stone-Cutting Machine\" (la macchina taglia-pietre di Charles Wilson). Riusc\u00ec a penetrare per 10 piedi (3 m circa) nella roccia prima di cedere; il tunnel, esattamente come il Frejus, fu completato oltre 20 anni dopo con mezzi meno ambiziosi. \nNei primi anni 1950 F.K. Mitry vinse l'appalto per la Oahe Dam di Pierre (Dakota del Sud), e si consult\u00f2 con James S. Robbins per scavare nelle, all'epoca, famigerate \u201cPierre shale\u201d (argilliti estremamente sfaldabili). Robbins cre\u00f2 una macchina in grado di scavare 160 piedi (48,8 m) in 24 ore, dieci volte pi\u00f9 veloce di ogni altro strumento di scavo dell'epoca. L'elemento rivoluzionario era la testa rotante. Concettualmente basata sui trapani a percussione della macchina di Maus, era resa pi\u00f9 efficace riducendo gli elementi e facendoli ruotare in maniera solidale contro il fronte di scavo. In seguito, le punte rotanti, facilmente soggette a usura e a sfilamento, furono sostituite con ruote taglianti. Da allora, anche le moderne TBM hanno teste rotanti su cui sono montati dischi taglianti.\nDescrizione.\nFunzionamento.\nPer \u201cscudo\u201d (\"shield\" in inglese) si intende il cilindro metallico che chiude la macchina e su cui, ad una estremit\u00e0, \u00e8 montata la testa rotante che porta gli utensili di scavo veri e propri. La testa ruota a 1-10 giri al minuto (a seconda della sua dimensione e del materiale in cui scava) e rimuove piccole scaglie di materiale.\nDentro il cilindro, alle spalle della testa rotante guardando il fronte di scavo, c'\u00e8 una camera in cui \u00e8 raccolto il materiale scavato, che a seconda del tipo di TBM, pu\u00f2 essere estratto cos\u00ec com'\u00e8 o mischiato a fango (\u201cslurry shield\u201d), la scelta dipende dalle condizioni dell'ammasso in cui si scava (ad esempio se ci si aspetta una gran quantit\u00e0 di polvere il fango pu\u00f2 essere utile). Il materiale esce dalla camera su una coclea, o vite senza fine, e viene posto su un rullo trasportatore.\nLa macchina si sposta come un lombrico: dei martinetti idraulici puntano sulla roccia (se sufficientemente sana, altrimenti sul rivestimento appena posizionato) e spingono in avanti lo scudo; anche la parte retrostante della TBM \u00e8 ancorata alla bocca del tunnel per contribuire alla spinta.\nUna volta riposizionata la testa, il resto della macchina \u00e8 trascinato in avanti.\nTutti i servizi passano dentro lo scudo, dall'elettricit\u00e0 per la camera di controllo (solitamente al fronte) ai condotti per i fanghi di miscelazione. Sempre dentro lo scudo \u00e8 presente il sistema di posizionamento dei conci in calcestruzzo prefabbricati per il rivestimento.\nScavo di tunnel in ambiente urbano e a scarse profondit\u00e0.\nIn ambiente urbano, la sfida principale \u00e8 evitare i cedimenti della superficie soprastante, ovvero evitare fenomeni di subsidenza. Tendenzialmente si cerca di non modificare lo stato tensionale al contorno, durante e dopo lo scavo; ma ci possono essere notevoli problemi: se si scava in un detrito sotto falda, edurre un'eccessiva quantit\u00e0 d'acqua vuol dire costipare il detrito e provocarne un abbassamento sensibile anche in superficie; altri problemi possono essere dovuti all'alternanza di strati con caratteristiche meccaniche molto diverse, ad esempio sabbie e rocce poco fratturate.\nEsistono dei modelli di TBM studiati per far fronte a simili situazioni: sono le EPB (\"Earth Pressure Balance\", l'equilibrio \u00e8 garantito dallo stesso materiale di scavo mantenuto in pressione al fronte), le BS (Bentonite Slurry, la pressione al fronte \u00e8 quella idrostatica del fango bentonitico mischiato al materiale scavato) e le CA (ad aria compressa, sono le pi\u00f9 antiche ma ormai in disuso).\nEPB e BS sono le preferibili in ambito urbano (Metropolitana di Torino)."}
{"id": "671288", "revid": "1745361", "url": "https://it.wikipedia.org/wiki?curid=671288", "title": "Sisillio I", "text": "Sisillio I o Silvio fu un leggendario sovrano della Britannia, menzionato da Goffredo di Monmouth. Prima di lui regn\u00f2 Gurgustio; gli succedette Jago."}
{"id": "671290", "revid": "1745361", "url": "https://it.wikipedia.org/wiki?curid=671290", "title": "Jago di Britannia", "text": "Jago fu un leggendario sovrano della Britannia, menzionato da Goffredo di Monmouth. Era nipote di Gurgustio e sul trono gli succedette Kimarco."}
{"id": "671295", "revid": "1745361", "url": "https://it.wikipedia.org/wiki?curid=671295", "title": "Kimarco", "text": "Kimarco o Kimmaco fu un leggendario sovrano della Britannia, menzionato da Goffredo di Monmouth. Era figlio di Sisillio I e sul trono gli succedette Gorboduc."}
{"id": "671297", "revid": "253269", "url": "https://it.wikipedia.org/wiki?curid=671297", "title": "Slim Pickens", "text": "Biografia.\nSin dall'et\u00e0 di quattro anni si dimostr\u00f2 un ottimo cavallerizzo, tanto che all'et\u00e0 di dodici anni abbandon\u00f2 la scuola per partecipare al rodeo. Probabilmente i familiari gli dissero che lavorando nel rodeo avrebbe avuto magri guadagni (in inglese \"slim pickings\") da cui riprese il suo nome d'arte, ma non si lasci\u00f2 scoraggiare e ben presto divenne uno dei pi\u00f9 famosi clown da rodeo, uno dei pi\u00f9 pericolosi mestieri dello \"show business\".\nDopo vent'anni nel circuito del rodeo, la sua voce caratteristica e biascicante, i suoi occhi sgranati, la faccia a luna piena, e la sua stazza fisica gli permisero di entrare nel cast del \"western\" \"Il 7\u00ba Lancieri carica\" (1950) con Errol Flynn. Partecip\u00f2 poi a diversi altri western, nella parte del cattivo o come spalla comica di attori pi\u00f9 importanti, come ad esempio Rex Allen.\nIl suo ruolo pi\u00f9 famoso \u00e8 quello del pilota di B-52 maggiore T. J. \"King\" Kong nel film \"\" (1964) di Stanley Kubrick. Il film termina con la famosa scena di Pickens che precipita a cavallo di una bomba H che distrugger\u00e0 l'umanit\u00e0. \nPickens venne scelto per la sua somiglianza con il personaggio del militare-cowboy dagli sgangherati ideali patriottici; non gli fu nemmeno rivelato che in realt\u00e0 il film sarebbe stato una commedia ma gli venne detto di imparare la parte e recitarla direttamente. Pickens cap\u00ec che quel ruolo gli avrebbe cambiato la carriera, e afferm\u00f2 che \u00abDopo \"Il Dottor Stranamore\" le parti, i camerini, tutto era troppo grande\u00bb.\nAltri ruoli memorabili furono quello dello sceriffo Baker in \"Pat Garrett e Billy the Kid\" (1973) con James Coburn, e quello di Taggart, capo di una banda di cowboy, nella commedia \"Mezzogiorno e mezzo di fuoco\" (1974) di Mel Brooks, con Gene Wilder.\nNella sua carriera partecip\u00f2 a dozzine di film, tra i quali \"Old Oklahoma Plains\" (1952), \"Down Laredo Way\" (1953), \"I due volti della vendetta\" (1961) con Marlon Brando, \"Sierra Charriba\" (1965) di Sam Peckinpah, con Charlton Heston, \"I cowboys\" (1972) con John Wayne, \"Getaway!\" (1972) di Sam Peckinpah, \"Nuovo anno, nuovo amore\" (1974) con Fred Ward e Sissy Spacek, \"Poor Pretty Eddy\" (1975) con Shelley Winters, \"Sfida a White Buffalo\" (1977) con Charles Bronson.\nNel 1971 partecip\u00f2 all'episodio \"The 45-Year-Old Man\" nella serie \"Mary Tyler Moore Show\", interpretando il ricchissimo cowboy proprietario della stazione televisiva dove \u00e8 ambientata la serie. Mor\u00ec nel 1983 di tumore cerebrale, all'et\u00e0 di 64 anni, in una casa di riposo a Modesto in California.\nOmaggi.\nNel 2012 il gruppo punk The Offspring nel loro ultimo album, \"Days Go By\", uscito il 26 giugno, gli tribut\u00f2 la canzone \"Slim Pickens does the right thing and rides the Bomb to Hell\"."}
{"id": "671300", "revid": "81195", "url": "https://it.wikipedia.org/wiki?curid=671300", "title": "Rifrattometria", "text": ""}
{"id": "671301", "revid": "1745361", "url": "https://it.wikipedia.org/wiki?curid=671301", "title": "Gorboduc", "text": "Gorboduc o Gorbodug (in gallese Gwrvyw) fu un leggendario sovrano della Britannia, menzionato da Goffredo di Monmouth nella \"Historia Regum Britanniae\". Spos\u00f2 Judon. Quando divenne vecchio, tra i figli Ferrex e Porrex scoppi\u00f2 un contrasto per la successione al trono, che sfoci\u00f2 nella cosiddetta guerra civile dei cinque re, durante la quale Gordobuc mor\u00ec.\nIl personaggio ha ispirato la tragedia \"Gorboduc\", scritta e rappresentata da Thomas Norton e Thomas Sackville nel 1562. In quest'opera il re Gorboduc abdica lasciando il regno ai suoi due figli, Ferrex e Porrex. Porrex, per prendere il potere, uccide Ferrex, ma a sua volta viene ucciso da sua madre. Il popolo a questo punto uccide il re e la regina. Alla fine l'aristocrazia stermina il popolo."}
{"id": "671303", "revid": "49022", "url": "https://it.wikipedia.org/wiki?curid=671303", "title": "Gorboduco", "text": ""}
{"id": "671304", "revid": "34928", "url": "https://it.wikipedia.org/wiki?curid=671304", "title": "Cori angelici", "text": ""}
{"id": "671305", "revid": "73843", "url": "https://it.wikipedia.org/wiki?curid=671305", "title": "Arcidiocesi di Santiago de Cuba", "text": ""}
{"id": "671306", "revid": "124680407", "url": "https://it.wikipedia.org/wiki?curid=671306", "title": "Bernardo degli Uberti", "text": " Di nobile famiglia fiorentina, era stato un monaco benedettino della congregazione vallombrosana (della quale fu anche \"abate generale\"); fu creato cardinale da papa Pasquale II e fu vescovo di Parma dal 1106 alla morte. \u00c8 stato proclamato santo nel 1139.\nBiografia.\nLa scelta della via religiosa.\nEra figlio di Bruno e Ligarda (forse parente del cardinale Pietro Aldobrandini), nascendo cos\u00ec da una delle pi\u00f9 illustri famiglie fiorentine dell'epoca, i degli Uberti.\nRimase presto orfano di padre e si ritrov\u00f2 erede del cospicuo patrimonio di famiglia, ma prefer\u00ec rinunciarvi: decise infatti di abbracciare la vita religiosa, ma in un momento particolarmente delicato per la storia della Chiesa, quello che va dalla morte in esilio di papa Gregorio VII (1085) al concordato di Worms (1122), quello che vide i momenti di massima tensione tra papato e impero per la lotta per le investiture.\nNel 1085, , entr\u00f2 quindi come monaco nell'abbazia di San Salvi della congregazione vallombrosana dell'Ordine di San Benedetto, uno di quelli che stava partecipando pi\u00f9 attivamente al grande moto di riforma monastica ed ecclesiastica voluto da papa Gregorio VII: nel 1089 venne eletto abate di San Salvi, poi abate generale della congregazione (1099), distinguendosi sempre per la sua fedelt\u00e0 alla sede apostolica.\nIl cardinalato.\nVenne innalzato al cardinalato da papa Urbano II nel 1099 e ottenne il titolo di cardinale-diacono, ma la diaconia non \u00e8 nota: il pontefice mor\u00ec poco dopo la celebrazione del concistoro e il suo successore, Pasquale II, lo nomin\u00f2 legato pontificio per l'Alta Italia.\nL'incarico era difficile: la maggioranza delle autorit\u00e0 civili e religiose di quelle regioni, riconosceva la legittimit\u00e0 dell'antipapa Clemente III, sostenuto dall'imperatore Enrico IV. Facevano eccezione la gran contessa Matilde di Canossa e il monastero di San Benedetto di Polirone.\nA quest'epoca risale un miracolo che viene attribuito a Bernardo: scoppiato un gravissimo incendio nella citt\u00e0 di Forl\u00ec, nella quale egli era giunto nel corso della sua missione, la popolazione non era in grado di spegnerlo, anche per il forte vento; Bernardo, interpellato, si mise in preghiera, dopo di che il vento cess\u00f2 e il fuoco si spense. La gratitudine dei cittadini fu tanta che la citt\u00e0 decise di affidare ai Vallombrosani l'abazia di San Mercuriale.\nEssendo vacante la sede episcopale parmense, in occasione della festa dell'Assunta (titolare della cattedrale) del 1104, Bernardo si offr\u00ec di celebrare gli offici in quella citt\u00e0, che diede i natali ai vescovi Cadalo e Guiberto (rispettivamente antipapi con i nomi di Onorio II e Clemente III) e il cui clero era sempre stato ostile alla riforma gregoriana. Pare che nell'omelia avesse attaccato aspramente l'imperatore, comunque le sue parole suscitarono l'ira delle autorit\u00e0 cittadine che insorsero e imprigionarono il cardinale, che venne liberato solo grazie alle pressioni di Matilde.\nMa solo due anni dopo una delegazione di cittadini parmigiani si rec\u00f2 dal pontefice richiedendogli la nomina a vescovo di Bernardo: Pasquale II si rec\u00f2 a Parma nel novembre del 1106 per riconsacrare la cattedrale e ordinare vescovo Bernardo. Concesse anche alla diocesi il privilegio dell'immediata soggezione alla Santa Sede.\nNegli anni successivi, il cardinale si fece anche mediatore tra il papa e il nuovo imperatore, Enrico V, che stava seguendo la politica di intransigenza del suo predecessore nella nomina dei vescovi: rifiut\u00f2 comunque il suo appoggio all'antipapa Gregorio VIII, insediato dall'imperatore. Forse prese parte agli incontri che, essendo rimasto Enrico V privo dell'appoggio dei vescovi e della nobilt\u00e0 di Germania, portarono nel 1122 al concordato di Worms con il nuovo pontefice, Gelasio II.\nBernardo degli Uberti mor\u00ec a Parma nel 1133 e venne sepolto nella cattedrale cittadina.\nIl culto.\nLa piet\u00e0 popolare inizi\u00f2 ad attribuire all'intercessione di Bernardo numerosi prodigi gi\u00e0 subito dopo la sua morte: secondo la consuetudine dell'epoca, fu il suo successore sulla cattedra di Parma, il vescovo Lanfranco, a procedere alla sua canonizzazione mediante l\"'elevatio\" solenne delle reliquie, solo sei anni dopo la sua morte (il 3 dicembre 1139).\nCompatrono della citt\u00e0 di Parma e Patrono della diocesi, \u00e8 venerato dai vallombrosani come padre fondatore, insieme a Benedetto da Norcia e a Giovanni Gualberto.\nLa memoria liturgica ricorre il 4 dicembre."}
{"id": "671307", "revid": "61051", "url": "https://it.wikipedia.org/wiki?curid=671307", "title": "Welcome Air", "text": "Welcome Air Luftfahrt GmbH &amp; Co KG, pi\u00f9 semplicemente nota come Welcome Air, era una compagnia aerea charter di calibro regionale con sede a Innsbruck, in Austria.\nFlotta.\nAl momento della chiusura, la flotta di Welcome Air era formata da un totale di 5 dei seguenti tipi di velivoli:"}
{"id": "671310", "revid": "131358", "url": "https://it.wikipedia.org/wiki?curid=671310", "title": "FC Spartak Mosca", "text": ""}
{"id": "671312", "revid": "1305772", "url": "https://it.wikipedia.org/wiki?curid=671312", "title": "TBM", "text": ""}
{"id": "671313", "revid": "104458", "url": "https://it.wikipedia.org/wiki?curid=671313", "title": "Vestini", "text": "I Vestini (; in latino \"Vest\u012bni\") erano un popolo italico di lingua osco-umbra, stanziato in una vasta zona che dall'Altopiano delle Rocche e la valle dell'Aterno si estendeva sino al mare Adriatico all'altezza di Penne, includendo Citt\u00e0 Sant'Angelo e Pescara, di cui controllavano il porto. Entrati in conflitto con la Repubblica romana alla fine del IV secolo a.C., presto furono indotti dall'evidente supremazia dell'esercito romano a unirsi in alleanza con Roma, accettando una condizione di chiara subordinazione. Conservarono a lungo un certo margine di autonomia interna fino a quando, nel I secolo a.C., l'estensione a tutti gli Italici della cittadinanza romana, decisa in seguito alla Guerra sociale alla quale avevano preso parte anche i Vestini, acceler\u00f2 il processo di romanizzazione del popolo, che fu progressivamente inquadrato nelle strutture politico-amministrative di Roma.\nEtnonimo.\nIl nome \"Vestini\" \u00e8 certamente derivato da quello di una divinit\u00e0; due sono tuttavia le ipotesi sull'identificazione concreta di tale dio. Pu\u00f2 infatti trattarsi tanto di Vesta, dea del focolare e della casa molto venerata dalle popolazioni italiche e anche dai Romani, quanto del dio umbro Vestico, il \"dio-libagione\".\nSecondo alcuni il nome Vestini sarebbe formato dalle voci simili al celtico \"Ves\" che significa fiume o acqua e da \"Tin\" che significa paese indicando in tal modo un \"paese delle acque\", visto che il territorio occupato dai Vestini era particolarmente ricco di corsi d'acqua e sorgenti.\nStoria.\nLe origini e il territorio.\nLa vecchia opinione sulle origini.\nGenti osco-umbre penetrarono in Italia nella seconda met\u00e0 del II millennio a.C., probabilmente intorno al XII secolo a.C.. Non \u00e8 noto il momento esatto in cui genti di lingua osco-umbra si stabilirono nell'area dell'alto-medio Aterno; il gruppo che sarebbe emerso storicamente come Vestini raggiunse la regione, , provenendo dalla Sabina. Due le possibili vie percorse dalla penetrazione italica: una, meno agevole ma pi\u00f9 prossima alle tradizioni tramandate dalla storiografia antica, procedeva dalla conca di Rieti; l'altra, meno attestata ma pi\u00f9 facile, si snodava attraverso il bacino della Nera, pi\u00f9 a nord. . ; al loro apparire alla luce della storia i Vestini risultano contornare il Gran Sasso e spingersi inoltre verso il mare, che raggiungevano all'altezza di Penne e del fiume Saline.\nL'opinione moderna sulle origini.\nL'idea di una migrazione di un popolo di nome Vestini in Abruzzo non \u00e8 pi\u00f9 accettata. Oggi sappiamo che il processo di definizione della etnicit\u00e0 \u00e8 molto pi\u00f9 complicato e spesso non visibile n\u00e9 attraverso le fonti storiche n\u00e9 nelle testimonianze archeologiche. Archeologicamente, a partire del V secolo a.C., si manifesta una certa uniformit\u00e0 nei riti funebri tra il territorio centro-appenninico e la zona adriatica. Tuttavia prima del IV secolo a.C. non esistono fonti storiche che permettono di identificare i popoli protostorici nell'Abruzzo nord-ovest come Vestini. Per non abbandonare completamente il concetto di ethnos si usa oggi a volte il non meno problematico nome \"Proto-Vestini\".\nIl territorio.\nIl territorio dei Vestini risultava diviso in due nuclei geograficamente distinti e separati dalla catena montuosa del Gran Sasso: quello dei Vestini Cismontani, che comprendeva i territori dell'Altopiano di Navelli, della Valle del Tirino e parte della Conca aquilana, era separato dal territorio dei Peligni dai monti Sirente e Ocre e da quello dei Sabini dai monti di Bagno, mentre quello dei Vestini Transmontani, che comprendeva gran parte della provincia di Pescara (tranne i territori a sud dell'omonimo fiume).\n- nel territorio dei Vestini Transmontani, ancora noto come area Vestina, erano situate Pinna (l'attuale Penne), la capitale dei Vestini adriatici, nonch\u00e9 Cutina e Cingilia (). Maggiori dubbi sussistono invece in ordine all'origine vestina di Angulum, che dovrebbe corrispondere alle odierne Citt\u00e0 Sant'Angelo o Spoltore, mentre \u00e8 certo il controllo dei Vestini sul porto di Pescara, anticamente Aternum.\n- nel territorio dei Vestini Cismontani erano presenti Aufinum (situata in prossimit\u00e0 del comune di Capestrano), Aveia (Fossa), Peltuinum (Prata d'Ansidonia) e Prifernum (Forno di Assergi, frazione de L'Aquila).\nIn et\u00e0 pi\u00f9 tarda, quando erano ormai soggetti alla dominazione romana, i Vestini erano elencati da Plinio il Vecchio tra le popolazioni della Regio IV Samnium.\nI rapporti con Roma.\nIV secolo a.C..\nI Vestini, insieme ai Marsi, ai Marrucini e ai Peligni, presero parte a una confederazione contro cui i Romani entrarono in conflitto durante la Seconda guerra sannitica, nel 325 a.C. Proprio l'alleanza dei Vestini con i Sanniti indusse i consoli romani Decimo Giunio Bruto Sceva e Lucio Furio Camillo a porre al Senato all'ordine del giorno la questione di una spedizione puntiva contro di loro. Secondo Tito Livio si tratt\u00f2 di una mossa audace, poich\u00e9 fino a quel momento i Vestini non avevano minacciato direttamente la Repubblica e anzi una campagna contro di loro avrebbe potuto indurre a una sollevazione; inoltre, un attacco ai Vestini avrebbe probabilmente comportato l'accorrere in loro aiuto dei vicini Marsi, Marrucini e Peligni, una concentrazione di forze pari a quella degli stessi Sanniti. Roma si risolse comunque ad agire e incaric\u00f2 della spedizione Bruto, che devast\u00f2 le campagne degli Italici per costringerli a scendere in battaglia in campo aperto; lo scontro fu sanguinoso e anche l'esercito romano sub\u00ec gravi perdite, ma i nemici furono costretti ad abbandonare i loro accampamenti e a trincerarsi nelle loro cittadelle. Bruto assedi\u00f2 allora prima Cutina, che espugn\u00f2 grazie all'uso di scale, poi Cingilia (Civitella Casanova). Cadde anch'essa, e il bottino fu distribuito fra i soldati romani. La facilit\u00e0 con la quale un solo troncone dell'esercito romano (l'altro, affidato a Lucio Furio, era stato inviato contro i Sanniti) sbaragli\u00f2 i Vestini mostra come la loro fama di grandi combattenti fosse in realt\u00e0 sproporzionata alla reale efficacia bellica del popolo.\nNel 304 a.C., dopo la grave disfatta subita dagli Equi per opera dei Romani guidati dai consoli Publio Sempronio Sofo e Publio Sulpicio Saverrione, i vicini dei Vestini - Marsi, Peligni, Marrucini e Frentani, inviarono ambasciatori a Roma per chiedere un'alleanza, che fu loro concessa attraverso un trattato. Con i Vestini invece l'accordo fu siglato soltanto due anni dopo, nel 302 a.C.., a riprova della loro peculiare ostilit\u00e0 nei confronti di Roma.\nIII secolo a.C..\nLa romanizzazione dei Vestini fu graduale. Dopo il trattato del 302 a.C., le loro citt\u00e0 di Aveia e Peltuinum furono semplicemente annesse alla Repubblica romana.\nCombatterono poi al fianco di Roma alla Seconda guerra punica partecipando nel 225 a.C. a un contingente di cavalleria di quattromila armati insieme a Marrucini, Frentani e Marsi.\nII-I secolo a.C..\nAgli inizi del I secolo a.C., i Vestini presero parte alla vasta coalizione di popoli italici che scaten\u00f2 la Guerra sociale per ottenere la concessione della cittadinanza romana pi\u00f9 volte negata (91-88 a.C.). L'esercito italico, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli; quello vestino era guidato da Gaio Pontidio.\nPoppedio, alla testa di Marsi e Vestini, tese un'imboscata vincente nella quale cadde il romano Quinto Servilio Cepione il Giovane (90 a.C.), ma infine i Vestini vennero battuti separatamente da Gneo Pompeo Strabone, nel quadro della generale vittoria di Roma sui \"socii\" ribelli, culminata con la presa di Ascoli da parte di Pompeo.\nDopo la Guerra sociale la Lex Julia de civitate, che concedeva la cittadinanza romana a tutti gli Italici rimasti fedeli a Roma, fu progressivamente estesa anche ai popoli ribelli, tra i quali i Vestini. I loro territori furono intensamente colonizzati, soprattutto nell'epoca di Silla; a partire da allora la romanizzazione degli Italici si avvi\u00f2 rapidamente a compimento, come attesta la rapida scomparsa delle loro lingue, sostituite dal latino.\nEconomia.\nI Vestini divennero famosi per la loro abilit\u00e0 nel combattimento; . Coniarono monete proprie, del tipo aes grave, contrassegnate con le tre lettere .\nLingua.\nIl vestino \u00e8 documentato da appena due iscrizioni, una delle quali si trova sul Guerriero di Capestrano. A causa di tale esiguit\u00e0 di testimonianze, non \u00e8 stato possibile accertare se fosse pi\u00f9 vicino all'osco, come il marrucino e il peligno, o all'umbro, come il marso e il volsco, ma soltanto la sua indubbia appartenenza alla famiglia osco-umbra."}
{"id": "671335", "revid": "1745361", "url": "https://it.wikipedia.org/wiki?curid=671335", "title": "Guithelin", "text": "Guithelin o Guintelyn (in gallese Kyhylyn) fu un leggendario sovrano della Britannia, menzionato da Goffredo di Monmouth. Sal\u00ec sul trono dopo Gurguit Barbtruc.\nRegn\u00f2 in modo liberale e saggio. Quando mor\u00ec, la moglie Marcia assunse il potere come reggente per il figlio Sisillio II."}
{"id": "671336", "revid": "1632387", "url": "https://it.wikipedia.org/wiki?curid=671336", "title": "Into Paradise", "text": "Gli Into Paradise sono stati un gruppo musicale power pop irlandese attivo dal 1986 al 1993.\nStoria.\nVenne formato a Dublino nel 1986 da David Long, cantante e chitarrista veterano della scena locale, e Rachel Tighe al basso.\nNati come \"Backwards into paradise\", con sonorit\u00e0 influenzate da Smiths, Joy Division ed Echo &amp; The Bunnymen, emersero a fatica dalla periferica scena locale. Negli anni tra il 1990 e il 1993, il gruppo ebbe un discreto successo, a cominciare da quando, nel 1989, ottenne l'attenzione dell'etichetta indipendente \"Setanta\", abbreviando il proprio nome in \"Into Paradise\". L'anno successivo, la stessa Setanta pubblic\u00f2 il primo disco del gruppo, \"Under the Water\", disco dalle sonorit\u00e0 dark/horror e un basso che seguiva fedelmente la batteria di Clarke. L'album valse al gruppo un tour europeo. Gli Into Paradise si trasferirono a Londra, dove eseguirono molti concerti nei locali pi\u00f9 angusti della citt\u00e0, tra cui il \"Camden\". Gli Into Paradise erano tutt'altro che un gruppo grunge, nonostante l'aspetto, il suono era pi\u00f9 datato, anni '80. E questo nonostante il buon successo di \"Under the Skin\" avesse portato il gruppo, a met\u00e0 del 1990, alla firma di un prestigioso contratto \"major\" con Ensign/Chrysalis, preludio all'uscita, l'anno successivo, di \"Churchtown\". L'album fu pubblicato in tutto l'Occidente - Stati Uniti inclusi - ed accolto con entusiasmo dalla stampa specializzata, che aveva individuato nella svolta maggiormente pop del gruppo che faceva pensare, in alcuni episodi quali \"Angelus\", a dei nuovi Simple Minds. Ma pezzi come \"Rain comes down\" e \"Bring me up\" erano di diversa impostazione. Ma nel frattempo era scoppiato il fenomeno grunge e l'album non vendette abbastanza da garantire una sopravvivenza major al gruppo. Si tornava cos\u00ec alla vecchia Setanta. Ma era il canto del cigno. Il gruppo era scosso da forti polemiche interne - alcuni parlano di vere e proprie risse sul palco tra i membri al termine dei concerti - ma Long, grazie al suo talento forse un po' scolastico, ma sicuramente prolifico, trov\u00f2 il modo di comporre ancora una manciata di canzoni tra il 1992 ed il 1993. Ne derivarono due EP, il primo, \"Down all the Days\", del 1992, ed il secondo, \"For no One\", del 1993, contenente \"Only One\". I pochi passaggi radiofonici sulla BBC - e si ricordano anche quelli pomeridiani su Radio 2 RAI in Italia - di \"Only One\" non bastarono a garantire la continuit\u00e0 del gruppo che si sciolse."}
{"id": "671338", "revid": "1566286", "url": "https://it.wikipedia.org/wiki?curid=671338", "title": "Roberto Gianviti", "text": "Biografia.\nHa scritto oltre 120 film, principalmente commedie, ma anche thriller e film drammatici. Collabor\u00f2 con Lucio Fulci, Tot\u00f2 e Franco e Ciccio. Inizi\u00f2 nel 1953 con la sceneggiatura di \"Canto per te\", in collaborazione con Maggiorino Canonica, Marino Girolami e Leni Landi. Il suo ultimo lavoro \u00e8 stato \"La donna del treno\", serie tv in due episodi del 1999."}
{"id": "671339", "revid": "62004", "url": "https://it.wikipedia.org/wiki?curid=671339", "title": "Pierino Albini", "text": "Carriera.\nNoto per la vita spensierata che probabilmente limit\u00f2 il numero di vittorie, corse dal 1905 al 1919 con le maglie della Turkheimer, della Legnano, dell'Atala e della Louvet. Tra i risultati di maggior prestigio vi sono tre vittorie di tappa al Giro d'Italia tra il 1910 ed il 1914, ed il secondo posto nell'edizione del 1914."}
{"id": "671340", "revid": "1942876", "url": "https://it.wikipedia.org/wiki?curid=671340", "title": "Franco Castellano (regista)", "text": "Biografia.\nUmorista, autore televisivo, soggettista, sceneggiatore e regista cinematografico. Nato a Roma nel 1925, e morto il 28 dicembre 1999, poco prima di raggiungere l'ultimo anno del suo secolo. Con Giuseppe Moccia, in arte Pipolo, ha formato, dalla fine degli anni cinquanta, la coppia artistica nota come \"Castellano e Pipolo\". Laureatosi in ingegneria civile dopo una breve parentesi lavorativa come ingegnere ha iniziato la sua carriera artistica disegnando vignette alla rivista satirica \"Il Marc'Aurelio\" dove ha conosciuto Pipolo, anche lui vignettista. Lavorando sempre insieme a Pipolo per oltre quarant'anni ha firmato alcuni dei pi\u00f9 bei variet\u00e0 televisivi degli anni sessanta come \"Studio uno 65\", \"Scala reale\", \"Che domenica amici\" oltre a varie Canzonissime e, negli anni ottanta, il discusso \"Fantastico\" di Adriano Celentano.\nPer il cinema ha scritto quasi cento film come sceneggiatore e di questi venti come regista. Tra i titoli pi\u00f9 noti degli anni sessanta ci sono \"Tot\u00f2truffa 62\" con Tot\u00f2, \"Il Federale\" e \"La voglia matta\" con Ugo Tognazzi. Negli anni ottanta \u00e8 arrivato al grande successo di pubblico con alcune commedie campioni d'incasso come \"Il bisbetico domato\", \"Innamorato pazzo\", \"Mani di velluto\" e \"Grand Hotel Excelsior\", tutte interpretate da Celentano. Ha anche scritto alcune canzoni, come la celebre \"La notte \u00e8 piccola\", lanciata nel 1965 dalle Gemelle Kessler e ideato pupazzi televisivi amatissimi dai bambini come \"Provolino\" e \"Fanella\".\nNel 1958 nasce la figlia Marina e 1963 il figlio Lorenzo che seguir\u00e0 le orme paterne."}
{"id": "671341", "revid": "122466193", "url": "https://it.wikipedia.org/wiki?curid=671341", "title": "Subconscio", "text": "In psicologia il subconscio o subcosciente (letteralmente \"sotto la coscienza\") \u00e8 \u00abqualunque contenuto della mente esistente od operante al di fuori della coscienza\u00bb. \nSebbene sia un termine poco usato nella terminologia scientifica, esso \u00e8 molto diffuso nella cultura popolare, dove viene usato alternativamente come sinonimo di \"inconscio\" o di \"preconscio\" (termini corretti in psicoanalisi), o, quando non si vuole fare direttamente riferimento all'opera di Freud, per indicare in generale tutto ci\u00f2 che \u00e8 nascosto o non \u00e8 accessibile alla coscienza. Nel suo senso pi\u00f9 ampio, il subcosciente \u00e8 quindi quella parte della mente non accessibile direttamente dall'individuo, ma indagabile tramite diverse tecniche come l'ipnosi, la psicoterapia, i messaggi subliminali, i toni binaurali.\nOrigine del termine.\nIl termine subconscio fu introdotto dallo psichiatra francese Pierre Janet, contemporaneo di Freud, per indicare i contenuti della mente che si trovavano ad un \"livello inferiore\" di consapevolezza. Janet svilupp\u00f2 una complessa teoria della mente, basata sui concetti di subconscio e dissociazione, e fu il primo ad avanzare l'ipotesi che i contenuti subconsci \"dissociati\" (o rimossi) fossero all'origine di alcuni sintomi di tipo nevrotico. Lo stesso termine fu usato da Sigmund Freud nei suoi primi lavori, ma venne presto abbandonato a causa della sua ambiguit\u00e0, e sostituito da \"inconscio\"."}
{"id": "671342", "revid": "1745361", "url": "https://it.wikipedia.org/wiki?curid=671342", "title": "Regina Marcia", "text": "La Regina Marcia \u00e8 una leggendaria sovrana della Britannia, menzionata da Goffredo di Monmouth. Dopo la morte del marito Guithelin (Kyhylyn in gallese) sal\u00ec sul trono come reggente per il figlio Sisillio II (Saessyllt in gallese), che all'epoca aveva sette anni, il quale divenne poi sovrano. Sarebbe stata lei a creare le \"Lex Martiana\", che molti secoli dopo sarebbe stata tradotta in inglese per volere di re Alfredo il Grande."}
{"id": "671346", "revid": "1305772", "url": "https://it.wikipedia.org/wiki?curid=671346", "title": "Time Out", "text": "Altro.\nTime out \u2013 in informatica, un periodo di tempo predeterminato nel quale una data operazione deve essere terminata"}
{"id": "671348", "revid": "1652635", "url": "https://it.wikipedia.org/wiki?curid=671348", "title": "Idolo", "text": "Il termine idolo \u00e8 una voce dotta che deriva dal latino \"id\u00f5lu\" e a sua volta dal greco (\"\u00e9id\u00f5lon\") \"figura\", \"simulacro\" derivante a sua volta da \"\" (\"eidos\") \"forma\", \"aspetto\". Tale termine ha assunto una valenza polisemantica.\nReligione.\nCon idolo in ambito religioso si pu\u00f2 designare un oggetto creato dall'uomo e atto a rappresentare una divinit\u00e0 o comunque un'entit\u00e0. Tale oggetto acquisisce una funzione culturale in quanto divinit\u00e0 o entit\u00e0 o sede d'una d'esse. Da parte delle religioni monoteistiche, da quanto si evince da testi come la Bibbia e il Corano, v'\u00e8 un rifiuto dell'adorazione degli idoli, poich\u00e9 \u00e8 concepita come un'adorazione d'una rappresentazione di Dio, rappresentazione che ne snatura la dimensione divina relegandola allo stadio di oggetto. Nella storia delle religioni la questione della rappresentazione della divinit\u00e0 \u00e8 stata posta numerose volte, cos\u00ec come il divieto pi\u00f9 o meno drastico di raffigurarla (vedi Iconoclastia).\nVersione contemporanea.\nUn \"idolo\" nel linguaggio corrente designa anche una persona, personaggio, che viene rivestito della carica di modello da determinati individui, oppure da parte di quella che viene definita e si autodefinisce popolazione, o da elementi d'una, cos\u00ec definita, \"generazione\". Tale idolo pu\u00f2 essere incarnato da star del cinema (per esempio James Dean o Marilyn Monroe), della musica (come Bob Marley, \u00c9dith Piaf, Elvis Presley, Jim Morrison, i Beatles, i Queen, Jimi Hendrix, Justin Bieber, Ariana Grande), da personaggi emblematici di una lotta politica (per esempio Che Guevara) o anche di uno sport (Pel\u00e9 e Maradona nel calcio), ma sempre nei determinati ambiti.\nL'idolatria moderna si manifesta per un'ossessione di tutto ci\u00f2 che concerne, direttamente o meno, la vita dell'idolo: \"show business\", vita pubblica e privata, opere e \"merchandise\" diversi legati all'idolo come foto, video, dediche. L'idolatria pu\u00f2 arrivare a provocare eventi d'isteria collettiva durante l'apparizione dell'idolo davanti ai suoi adoratori, i fan.\nL'idolatria \u00e8 un fenomeno comune in molti paesi sviluppati, in particolare nel Giappone, dove alcuni lottatori di sumo sono venerati come d\u00e8i viventi.\nAspetti psicologici dell'idolatria.\nL'idolatria moderna potrebbe essere messa in rapporto con una scomparsa delle pratiche religiose e del sentimento religioso istituzionalizzato. I bisogni di deificazione di certi gruppi d'esseri umani s'inscrive ormai in un quadro d'adorazione d'uno o pi\u00f9 idoli umani piuttosto che in quelle, verbalmente definite, pratiche religiose tradizionali.\nIn pi\u00f9 l'investimento sproporzionato d'affetti in una personalit\u00e0 idolatra permette ad alcune persone in fase di costruzione dell'identit\u00e0 di stabilizzare la loro psiche attraverso di un'impronta alla psiche dell'idolo."}
{"id": "671349", "revid": "46931", "url": "https://it.wikipedia.org/wiki?curid=671349", "title": "Time out", "text": ""}
{"id": "671351", "revid": "2186996", "url": "https://it.wikipedia.org/wiki?curid=671351", "title": "Luigi Pavese", "text": "Attore dotato di grande versatilit\u00e0, Luigi Pavese \u00e8 stato tra i maggiori caratteristi del cinema italiano. Durante la sua carriera, durata oltre quarant'anni, \u00e8 apparso in pi\u00f9 di 170 pellicole. Dotato di un inconfondibile timbro vocale, profondo e incisivo, fu anche un apprezzato e prolifico doppiatore.\nBiografia.\nFratello maggiore di Nino Pavese, esord\u00ec al cinema giovanissimo, interpretando, nel 1916, due film muti: \"La peccatrice\" e \"La vampa\" diretti rispettivamente da Roberto Roberti e da Achille Consalvi. Dovette poi sospendere per quasi cinque anni l'attivit\u00e0 nello spettacolo in quanto richiamato sotto le armi, da cui fu congedato solo nel 1920.\nNel 1921 debutt\u00f2 a teatro, facendo parte di diverse compagnie e continuando quest'attivit\u00e0 anche nei giorni pi\u00f9 drammatici della seconda guerra mondiale, come quello dell'attacco di via Rasella (23 marzo 1944), nel quale, mentre recitava al Teatro Quattro Fontane di Roma nello spettacolo \"Sai che ti dico?\", avvert\u00ec il pubblico di quello che stava succedendo e lo esort\u00f2 a mantenere la calma, facendo uscire gli spettatori da una porticina secondaria.\nNegli anni del secondo dopoguerra fu attivo soprattutto al cinema, interpretando, grazie al suo innato talento brillante e al piglio autorevole, divertenti figure di militari, funzionari, avvocati, notai, medici, commendatori, ragionieri e mariti traditi in commedie brillanti soprattutto al fianco di Tot\u00f2, di cui fu l'abile spalla in pellicole come \"Tot\u00f2 cerca moglie\" (1950), \"Tot\u00f2 a colori\" (1952), \"Tot\u00f2 a Parigi\" (1958), \"Tot\u00f2truffa 62\" (1961), Aldo Fabrizi, Renato Rascel, Walter Chiari e Alberto Sordi.\nCome doppiatore prest\u00f2 la voce, tra gli altri, ad Anthony Quinn, Burl Ives, Frank Morgan, Fredric March e Gary Cooper e anche a personaggi del cinema d'animazione Disney, come il Clown in \"Dumbo - L'elefante volante\" (1941), Boris in \"Lilli e il vagabondo\" (doppiaggio del 1955), il cane Terranova ne \"La carica dei 101\" (1961), il colonnello Hathi ne \"Il libro della giungla\" (1967) e Ih-Oh in \"Winny-Puh l'orsetto goloso\" (1966). \u00c8 da notare che nel film \"Addio mia bella signora\" venne a sua volta doppiato dal fratello Nino.\nLavor\u00f2, inoltre, in alcuni sceneggiati televisivi RAI degli anni cinquanta e sessanta, tra cui si possono citare: \"Cime tempestose\" (1956), per la regia di Anton Giulio Majano, \"Jane Eyre\" (1957), ancora diretto da Majano, \"Il romanzo di un maestro\" (1959), regia di Mario Landi, \"La cittadella\" (1964), nuovamente con Majano, \"Il conte di Montecristo\" (1966), regia di Edmo Fenoglio e \"I ragazzi di Padre Tobia\" (1968), regia di Italo Alfaro.\nIl 1\u00ba giugno 1968 rimase ferito in un incidente stradale a Roma, sull'Autostrada del Sole, alla guida della sua vettura. Venne ricoverato al Policlinico con prognosi riservata, per essere successivamente dimesso.\nMor\u00ec l'anno seguente, la mattina del 13 dicembre 1969, per un improvviso infarto, all'et\u00e0 di 72 anni, nella casa in cui viveva insieme al fratello, Nino Pavese, da quando era rimasto vittima dell'incidente automobilistico. Riposa presso il Cimitero del Verano."}
{"id": "671354", "revid": "1566286", "url": "https://it.wikipedia.org/wiki?curid=671354", "title": "Akim Tamiroff", "text": "Biografia.\nDopo aver studiato alla scuola teatrale del Teatro d'arte di Mosca, nel 1923 giunse negli USA in \"tourn\u00e9e\" con un gruppo di attori e decise di rimanervi.\nNonostante il suo marcato accento russo, Tamiroff ebbe una lunga e prolifica carriera di attore a Hollywood. Debutt\u00f2 nel 1932 in \"La scomparsa di miss Drake\", tuttavia il suo nome non comparve nei titoli di testa. Egli recit\u00f2 in diversi ruoli senza essere accreditato fino al 1935, quando fu coprotagonista in \"I lancieri del Bengala\" (1935). L'anno successivo ebbe il ruolo principale in \"L'oro della Cina\" (1936), per cui ebbe una candidatura per l'Oscar. Apparve successivamente nel \"musical\" \"Sorgenti d'oro\" (1937).\nDalla seconda met\u00e0 degli anni trenta lavor\u00f2 intensamente quale caratterista in film come \"Michele Strogoff\" (1937), \"I filibustieri\" (1938), \"La via dei giganti\" (1939), \"Giubbe rosse\" (1940), \"Il grande McGinty\" (1940), \"I vendicatori\" (1941), \"Gente allegra\" (1942), \"I cinque segreti del deserto\" (1943), \"Per chi suona la campana\" (1943), per cui ottenne un'altra candidatura all'Oscar, \"Il ponte di San Luis Rey\" (1944), e \"Il miracolo del villaggio\" (1944).\nNegli ultimi anni della sua carriera, recit\u00f2 ne \"L'infernale Quinlan\" (1958) di Orson Welles, nella commedia \"Colpo grosso\" (1960), in \"Topkapi\" (1964), in \"Le bambole\" (episodio \"Monsignor Cupido\", 1965) e in \"Adulterio all'italiana\" e \"Caccia alla volpe\" (entrambi del 1966).\nTamiroff mor\u00ec di cancro il 17 settembre 1972."}
{"id": "671358", "revid": "287204", "url": "https://it.wikipedia.org/wiki?curid=671358", "title": "El Aaiun", "text": ""}
{"id": "671360", "revid": "1241702", "url": "https://it.wikipedia.org/wiki?curid=671360", "title": "Prezzo fisso", "text": "Un prezzo fisso \u00e8 un prezzo che non subisce modificazioni neanche su richiesta di sconti da parte del cliente.\nQuesta \u00e8 la condizione praticata in tutto il mondo occidentale ed \u00e8 stata attuata per evitare l'azione del \"mercanteggiamento\" cos\u00ec comune nel commercio dei paesi orientali e principalmente del Medio Oriente.\nLa possibilit\u00e0 di avere un prezzo definito e quindi non modificabile, \u00e8 una protezione per l'acquirente che non rischia di pagare pi\u00f9 del dovuto un bene od un servizio. Al contrario di quanto avviene nel mondo orientale, dove l'abilit\u00e0 del compratore \u00e8 necessaria per spuntare il prezzo pi\u00f9 conveniente e il cliente non \u00e8 mai certo di aver pagato il giusto prezzo per un articolo da lui acquistato."}
{"id": "671362", "revid": "253269", "url": "https://it.wikipedia.org/wiki?curid=671362", "title": "Misha Auer", "text": "Biografia.\nNacque a San Pietroburgo da un ufficiale della marina sposato alla figlia di Leopold Auer, famoso violinista ungherese.\nIl nonno si era trasferito negli Stati Uniti dopo la rivoluzione d'ottobre e dopo la morte della figlia per tifo riusc\u00ec a fare in modo che il futuro attore lo raggiungesse.\nInizi\u00f2 a lavorare negli anni venti, dopo aver cambiato il proprio cognome in onore del nonno materno. Si trasfer\u00ec a Hollywood nel 1928 e l\u00ec inizi\u00f2 la carriera.\nFece la sua prima apparizione in \"Something Always Happens\" (1928). Ebbe diversi ruoli piccoli e per lo pi\u00f9 non accreditati negli anni trenta, comparendo in film come \"Rasputin e l'imperatrice\" (1932), \"Viva Villa!\" (1934) e \"I lancieri del Bengala\" (1935).\nNel 1936 Auer ottenne la parte di un falso nobile nella commedia \"L'impareggiabile Godfrey\", ottenendo la candidatura all'Oscar al miglior attore non protagonista. Mentre prima veniva chiamato per interpretare per lo pi\u00f9 cattivi, da questo momento venne regolarmente scritturato in ruoli comici. \nAll'apice della carriera, ottenne il ruolo dell'insegnante di danza russo, Boris Kolenkhov, nel film vincitore dell'Oscar \"L'eterna illusione\", dove si rivolge a Jean Arthur con la battuta \"\u00abAh, my little Rubishka!\u00bb\", e del principe diventato stilista nel film \"Modella di lusso\" (1938).\nAuer apparve inoltre in film come: \"Cento uomini e una ragazza\" (1937), \"Partita d'azzardo\" (1939), \"Parata di primavera\" (1940), \"Hellzapoppin\"' (1941), \"Cracked Nuts\" (1941) e \"Le schiave della citt\u00e0\" (1944). Fece anche parte del numeroso cast di \"Dieci piccoli indiani\" (1945).\nNegli anni cinquanta apparve in diverse serie televisive come \"Westinghouse Desilu Playhouse\", \"Studio One\", \"Broadway Television Theatre\" e \"The Chevrolet Tele-Theatre\". Dagli anni quaranta agli anni sessanta gir\u00f2 diversi film in Francia e in Italia, tra cui uno con Tot\u00f2, \"Che fine ha fatto Tot\u00f2 Baby?\" (1964).\nAuer si spos\u00f2 quattro volte ed ebbe tre figli. Mor\u00ec a Roma nel 1967 per un infarto."}
{"id": "671364", "revid": "44638", "url": "https://it.wikipedia.org/wiki?curid=671364", "title": "Mischa Auer", "text": ""}
{"id": "671367", "revid": "729019", "url": "https://it.wikipedia.org/wiki?curid=671367", "title": "Battaglia di Appomattox", "text": "La battaglia di Appomattox, nel quadro del Teatro Orientale della guerra di secessione americana, rappresent\u00f2 lo scontro finale dell'Armata Confederata della Virginia Settentrionale del generale Robert Edward Lee prima della sua resa all'Armata del Potomac di Ulysses S. Grant.\nAntefatti.\nIl 1\u00ba aprile 1865, la cavalleria del mag. gen. Philip Sheridan aggir\u00f2 il fianco di Lee nella battaglia di Five Forks (le Cinque Strade). Il giorno dopo l'esercito di Grant consegu\u00ec una svolta decisiva nelle operazioni belliche, sfondando le difese confederate impegnate nell'Assedio di Petersburg. Lee abbandon\u00f2 Petersburg e Richmond e si diresse a ovest verso Appomattox Station, dove un treno di rifornimenti lo attendeva. Da qui egli sperava di muovere verso sud per unirsi con l'esercito di Joseph E. Johnston in Carolina del Nord. L'8 aprile 1865, la divisione di cavalleria unionista al comando di George A. Custer cattur\u00f2 e incendi\u00f2 quattro treni di rifornimenti che attendevano l'esercito di Lee ad Appomattox Station. A quel punto sia l'Armata del Potomac sia l'Armata del James effettuarono una conversione su Appomattox.\nManovre prodromiche.\nCon i suoi rifornimenti distrutti ad Appomattox, Lee si diresse allora verso lo snodo ferroviario di Lynchburg, dove maggiori rifornimenti lo attendevano. L'esercito unionista tallonava per\u00f2 Lee ma a incidere sulla situazione fu la cavalleria nordista. Lee sperava di aprirsi un varco fra le forze di cavalleria prima che arrivassero le fanterie nemiche. Rinvigorite le sue speranze, egli invi\u00f2 una nota a Grant che affermava di non volersi arrendere col suo esercito ma che intendeva discutere di quali condizioni Grant intendesse imporre alla Confederazione. Grant, afflitto da un terribile attacco di mal di testa, dichiar\u00f2 che sembrava che Lee \"ancora intendesse battersi\". Le fanterie dell'Unione erano vicine ma la sola unit\u00e0 prossima abbastanza per sostenere la cavalleria di Sheridan era il XXIV Corpo dell'Armata del James. Questo Corpo d'armata aveva percorso 50\u00a0km in 21 ore per raggiungere la cavalleria. Il mag. gen. Edward O.C. Ord, comandante dell'Armata del James, arriv\u00f2 col XXIV Corpo all'incirca alle 4.00 del mattino, col V Corpo giusto dietro di lui. Sheridan dispieg\u00f2 tre divisioni di cavalleria lungo una bassa cresta a SO di Appomattox Court House.\nLo svolgimento.\nIl Secondo Corpo confederato al comando di John B. Gordon attacc\u00f2 la cavalleria di Sheridan e lo forz\u00f2 rapidamente a retrocedere dalla sua linea. La cavalleria confederata sotto Fitzhugh Lee mosse attorno al fianco dell'Unione. La successiva linea, tenuta da Ranald S. Mackenzie e George Crook, fu costretta a ripiegare. Le truppe di Gordon caricarono le linee unioniste e presero la cresta. Non appena guadagnarono la sommit\u00e0 della cresta videro l'intero XXIV Corpo dell'Unione schierato per il combattimento, col V Corpo alla sua destra. La cavalleria di Fitz Lee vide la forza unionista e immediatamente arretr\u00f2 e si diresse al galoppo verso Lynchburg. Le truppe di Ord cominciarono ad avanzare contro il Corpo di Gordon mentre il II Corpo dell'Unione prese a muoversi contro il Corpo di James Longstreet a NE. Immediatamente Longstreet e Gordon si trovarono cos\u00ec a combattere schiena a schiena. Lee infine decise: \"\u2026non c'\u00e8 nulla da fare se non recarsi a vedere il generale Grant, (anche se) avrei preferito morire di mille morti\".\nMolti degli ufficiali di Lee, incluso Longstreet, concordarono che la resa dell'Armata fosse l'unica opzione rimasta. L'unico ufficiale importante ad opporsi alla resa fu il comandante delle artiglierie di Lee, Edward Porter Alexander, che profeticamente afferm\u00f2 che se Lee si fosse arreso, allora \"ogni altro esercito [confederato] lo avrebbe seguito\". Alle 8.00 del mattino, Lee cavalc\u00f2 per incontrare Grant, accompagnato da 3 dei suoi Aiutanti di campo. Con i colpi d'artiglieria ancora chiaramente udibili sul fronte tenuto da Gordon e con gli schermagliatori unionisti che ancora avanzavano contro le forze di Longstreet, Lee ricevette un messaggio da parte di Grant. Dopo uno scambio di messaggi durato diverse ore fra Grant e Lee, fu stabilito un cessate-il-fuoco e Grant accolse la richiesta di Lee di discutere i termini della resa. L'Aiutante di Lee, il col. Charles Marshall, fu inviato per trovare un posto in cui Grant e Lee potessero incontrarsi. Marshall scelse la casa di Wilmer McLean, che per una strana coincidenza era lo stesso uomo che era stato obbligato a cedere la sua casa al gen. Pierre Gustave Toutant Beauregard nella prima battaglia di Bull Run, la prima grande battaglia della guerra.\nLa resa.\nVestito con un'immacolata uniforme grigia, gli stivali perfettamente puliti, una sciarpa rossa ai fianchi, la sciabola con l'elsa d'oro cesellato, Lee attese l'arrivo di Grant. Questi, cui il mal di testa era improvvisamente scomparso al momento in cui aveva ricevuto la prima nota di Lee, giunse alle 13.30, accompagnato dal suo Aiutante, il col. Orville E. Babcock. Era vestito con un'uniforme non regolamentare tutta impolverata e con gli stivali infangati, in cui solo le spalline rivelavano il suo grado di comandante in capo delle forze armate unioniste, tanto da indurlo a giustificarsi rivelando che il suo bagaglio personale da vari giorni era rimasto indietro senza poterlo raggiungere. Dopo essersi stretta la mano prevalse fra i due un sentimento di malinconia. I due generali ricordarono infatti brevemente un loro passato incontro quando, nei ranghi del medesimo esercito, erano stati impegnati durante la Guerra messicana. Lee richiam\u00f2 l'attenzione di Grant sulle condizioni di resa e Grant offr\u00ec le medesime generose condizioni che gli aveva precedentemente offerto, che cio\u00e8 gli ufficiali e i soldati dell'esercito di Lee si dovessero arrendere dando la propria parola di non combattere pi\u00f9 contro gli Stati Uniti e che tutto il materiale e le armi, salvo quelle degli ufficiali, fossero consegnate, mentre cavalli e muli di tutti gli uomini che ne avessero reclamato la propriet\u00e0 sarebbero restati nella loro disponibilit\u00e0. Dopo aver redatto i termini della resa, entrambi i generali firmarono il documento alle 15.45 di quella domenica 9 aprile 1865. Al momento in cui Lee lasci\u00f2 la casa e galopp\u00f2 verso i suoi uomini, gli ufficiali di Grant presero a fischiare e a inneggiare, ma Grant chiese che cessassero immediatamente, in segno di rispetto per Lee e il loro formidabile nemico.\nLa formale consegna delle armi.\nIl 10 aprile stesso, Lee rivolse il suo saluto d'addio all'esercito che lo aveva sempre fedelmente seguito. Nella medesima giornata una commissione di sei uomini avvi\u00f2 la discussione formale circa la cerimonia di resa, anche se nessun ufficiale confederato avrebbe voluto aver niente a che fare con tale evento. Il Brigadier Generale Joshua Chamberlain fu l'ufficiale unionista prescelto per condurre la cerimonia.\nQuello che rimaneva dell'Armata della Virginia Settentrionale sfil\u00f2 il 12 aprile con le sue bandiere che, secondo alcuni osservatori, dettero l'illusione di essere addirittura pi\u00f9 numerose dei soldati stessi e, al loro passaggio, il Brigadier Generale Joshua Chamberlain ordin\u00f2 alle sue truppe unioniste della I Divisione del V Corpo il presentat-arm, cui rispose con uguale galanteria militare il gen. John B. Gordon che guidava a cavallo la colonna confederata, con un impeccabile saluto con la sciabola sguainata e con l'ordine subito eseguito di attenti-a-sinist. La risposta di Chamberlain fu un saluto militare con cui rispettosamente si rivolse al suo omologo sudista, affermando: \u00ab\u00c8 un onore rispondere a un onore\u00bb. Sfilarono quindi i 27.805 soldati confederati: il II Corpo d'Armata di \"Stonewall\" Jackson e poi dai gen. Rodes e Ramseur (anch'essi caduti in battaglia), il III Corpo d'Armata col gen. Heth, quindi il I Corpo d'Armata di Longstreet, la Divisione Kershaw, i resti della Divisione Pickett e infine i texani di Hood e di John Gregg le cui bandiere infine si piegarono al suolo di fronte al vincitore.\nBilancio.\nCirca 175.000 confederati erano ancora in armi al momento della resa. Come aveva previsto Porter Alexander fu solo questione di tempo perch\u00e9 gli altri eserciti sudisti cominciassero ad arrendersi. Alla notizia della resa di Lee, gli altri comandanti confederati si resero conto che la Confederazione era morta e decisero di deporre le armi. L'Armata di Joseph E. Johnston nella Carolina del Nord, con la quale Lee aveva sperato di congiungere le proprie forze, si arrese a William T. Sherman il 26 aprile a Raleigh, nella Carolina del Sud. Edmund Kirby Smith offr\u00ec la resa del Dipartimento confederato del Trans-Mississippi in maggio e Stand Watie si arrese invece con l'ultima forza confederata organizzata il 23 giugno 1865.\nL'assassinio di Abramo Lincoln rese vano il generoso piano da lui concepito (su cui erano concordi i pi\u00f9 lungimiranti e longanimi spiriti dell'esercito unionista, tra cui lo stesso Grant) di accogliere i confederati nel seno di una ricostituita e nuovamente affratellata nazione degli Stati Uniti d'America, senza imporre il prezzo della vendetta agli sconfitti n\u00e9 affliggerli con discriminazioni e vessazioni rancorose. Prevalse invece l'oltranzismo pi\u00f9 miope e meschino di una parte non trascurabile dell'Unione, interpretato dal ministro della Guerra Edwin McMasters Stanton, e si apr\u00ec un lungo e doloroso dopoguerra, con un Sud di fatto presidiato militarmente fino alla fine del secolo e agli esordi del nuovo quando, grazie al trascorrere delle generazioni e alla scoperta tra l'altro di ingenti giacimenti petroliferi, si aprirono nuovi orizzonti, si guadagnarono nuove ricchezze e si rinnovarono le speranze di una vita migliore nel soggiogato \"paese di Dixie\"."}
{"id": "671371", "revid": "125731076", "url": "https://it.wikipedia.org/wiki?curid=671371", "title": "Jayne Mansfield", "text": "\"Sex symbol\" celebre per la sua capigliatura biondo platino e per il suo fisico prorompente, raggiunse la fama negli anni cinquanta seguendo - anche sulle pagine di \"Playboy\" - la scia delle \"pin-up\" aperta da Marilyn Monroe, sua grande rivale.\nPer i suoi primi ruoli, la Mansfield venne scritturata dalla 20th Century Fox come rimpiazzo per la Monroe nel suo periodo peggiore. Tuttavia, non riusc\u00ec pienamente ad affermarsi a Hollywood: dopo aver recitato in ruoli importanti in alcune grandi produzioni, fin\u00ec per comparire in melodrammi indipendenti a basso costo e commedie, molti dei quali girati in Europa, e a esibirsi nei nightclub, prima della sua precoce scomparsa a 34 anni.\nBiografia.\nPrimi anni.\nFiglia unica dell'avvocato Herbert William Palmer e di Vera Jeffrey, i suoi antenati erano immigrati dall'Inghilterra, mentre la nonna paterna aveva origini tedesche. Quando Jayne aveva appena tre anni suo padre mor\u00ec di infarto. Per mantenere se stessa e la figlia, la madre inizi\u00f2 a lavorare come maestra di scuola e nel 1939 si rispos\u00f2 con Harry Lawrence Peers. La famiglia si trasfer\u00ec dal New Jersey a Dallas, nel Texas, dove Jayne a sette anni impar\u00f2 a suonare il violino, esibendosi in strada per i passanti. Ben presto matur\u00f2 il desiderio di diventare attrice.\nNel 1950, all'et\u00e0 di 17 anni, si spos\u00f2 con Paul Mansfield; le sue aspirazioni di carriera dovettero essere temporaneamente accantonate per la nascita della sua prima figlia, Jayne Marie Mansfield, l'8 novembre 1950. Si trasfer\u00ec quindi a Austin con il marito, studi\u00f2 teatro e fisica alla Universit\u00e0 del Texas; a Dallas incontr\u00f2 Baruch Lumet, padre del regista Sidney Lumet, che decise di aiutarla e la prese sotto la sua protezione: Jayne frequent\u00f2 le sue lezioni di recitazione al Dallas Institute of the Performing Arts, da lui fondata. Il 22 ottobre 1953 fece la sua prima apparizione su un palcoscenico in una produzione di \"Morte di un commesso viaggiatore\" di Arthur Miller.\nMentre era ancora in Texas, si aggiudic\u00f2 numerosi concorsi di bellezza, come \"Miss Photoflash\", \"Miss Magnesium Lamp\" e \"Miss Fire Prevention\". Ma Jayne affermava di avere anche un elevato quoziente d'intelligenza (per l'esattezza aveva un Q.I. di 162; a titolo di confronto Einstein aveva un Q.I. di 160), parlava cinque lingue e, oltre al violino, suonava anche il pianoforte e aveva una solida conoscenza delle opere di William Shakespeare: tuttavia, in seguito, dovette ammettere che non erano le sue capacit\u00e0 intellettuali a interessare il suo pubblico, bens\u00ec la sua sensuale, procace e provocante bellezza.\nIl debutto cinematografico e il successo.\nPaul Mansfield credeva che la nascita della loro figlia avrebbe scoraggiato la moglie a proseguire con il tentativo di sfondare nel cinema, ma non fu cos\u00ec. Nel 1954 accett\u00f2 di trasferirsi con lei a Los Angeles per favorirne le ambizioni di carriera. Mentre si arrangiava facendo vari lavori, tra cui la vendita di dolci in un cinema, Jayne riprese gli studi di teatro all'Universit\u00e0 della California.\nLa sua carriera cinematografica inizi\u00f2 con piccoli ruoli in film come \"L'adescatrice\" (1954) e \"Tempo di furore\" (1955), diretto da Jack Webb. Nel febbraio 1955 fu la \"playmate\" del mese sulla rivista \"Playboy\", per la quale avrebbe posato altre volte negli anni successivi. Si esib\u00ec a Broadway nella commedia di George Axelrod \"Will Success Spoil Rock Hunter?\" (1955), e per la sua interpretazione fu premiata con il Theatre World Award nel 1956.\nDi ritorno a Hollywood, ebbe il suo primo ruolo importante nella commedia musicale \"Gangster cerca moglie\" (1956) di Frank Tashlin. Il 3 maggio 1956 firm\u00f2 un contratto con la 20th Century Fox. Il suo primo ruolo drammatico fu nel film \"Fermata per 12 ore\" (1957), con il quale cerc\u00f2 di scrollarsi di dosso l'immagine di oca bionda su cui la pubblicit\u00e0 puntava, e di affermarsi come attrice impegnata. Il film, che ottenne un discreto successo al botteghino, era un adattamento del romanzo \"La corriera stravagante\" di John Steinbeck e nel cast figuravano anche Dan Dailey e Joan Collins. Riprese quindi il ruolo di Rita Marlowe nel film \"La bionda esplosiva\" (1957), versione cinematografica della commedia \"Will Success Spoil Rock Hunter?\", a fianco di Tony Randall e Joan Blondell.\nUn altro ruolo importante fu nel film \"Baciala per me\" (1957), dove recitava assieme a Cary Grant, film che tuttavia non ebbe successo. Fu l'ultimo ruolo in una grande produzione hollywoodiana, sebbene la popolarit\u00e0 dell'attrice rimanesse immutata. Le venne infatti offerto il ruolo di protagonista in \"Una strega in paradiso\" con James Stewart, ma dovette rinunciarvi perch\u00e9 era incinta.\nGli ultimi anni.\nAlla fine degli anni cinquanta le offerte di ruoli significativi si fecero rare per Jayne Mansfield, che ripieg\u00f2 allora su film a basso costo che puntavano a esibire il suo fisico pi\u00f9 che a valorizzare le sue qualit\u00e0 di attrice. Nel 1959, nel frattempo, si era risposata con Mickey Hargitay, un culturista di origini ungheresi, ex Mister Universo nel 1955. L'attrice apparve in \"Londra a mezzanotte\" (1960) di Terence Young con Karlheinz B\u00f6hm, quindi il produttore e sceneggiatore Tommy Noonan la convinse a diventare la prima star di Hollywood ad apparire nuda nel film \"Promises! Promises!\" (1963): la pellicola dest\u00f2 scandalo (a Cleveland venne addirittura bandita), ma ebbe un enorme successo commerciale.\nJayne Mansfield lavor\u00f2 nel 1962 anche in Italia in uno \"sketch\" di \"Carosello\", accanto al suo secondo marito Mickey Hargitay, e nella commedia \"L'amore primitivo\" (1964) con Franco Franchi e Ciccio Ingrassia.\nScandali.\nAll'apice della carriera, verso la fine degli anni cinquanta, Jayne Mansfield inizi\u00f2 ad attirare su di s\u00e9 molta pubblicit\u00e0 negativa per la sua tendenza a mostrare il seno in una serie di \"incidenti\" apparentemente fortuiti ma in realt\u00e0 attentamente studiati a uso dei fotografi e a scopo pubblicitario.\n\u00c8 rimasto famoso lo scatto che la ritrae accanto a Sophia Loren in una cena in onore dell'attrice italiana nell'aprile 1957: la Loren, perplessa, guarda di sottecchi con un certo disprezzo l'attrice statunitense seduta accanto a lei che, sporgendosi verso il fotografo, mostra \"inavvertitamente\" un capezzolo. I media condannarono all'unanimit\u00e0 questo comportamento. Lo stilista di moda Richard Blackwell, che curava il suo guardaroba (e che fu il disegnatore di moda anche per Jane Russell, Dorothy Lamour, Peggy Lee e Nancy Reagan), la elimin\u00f2 dalla sua clientela a causa di questo suo comportamento.\nDurante tutta la sua carriera, Jayne Mansfield fu messa a confronto (spesso uscendone sconfitta) con la sua grande rivale, Marilyn Monroe, la bionda pi\u00f9 famosa della storia del cinema. Dopo la morte di quest'ultima, nel 1962, la Mansfield non riusc\u00ec a prenderne il posto: le venivano offerti pochi ruoli e la pubblicit\u00e0 negativa che si era procurata port\u00f2 la Fox a non rinnovarle il contratto. Ci\u00f2 nonostante, nelle esibizioni dal vivo nei nightclub, la sua popolarit\u00e0 era sempre altissima e l'attrice poteva continuare a chiedere grosse cifre. Spesso si esibiva assieme al secondo marito, Hargitay.\nVita privata.\nJayne Mansfield si spos\u00f2 tre volte:\nEbbe inoltre una relazione con il produttore italiano Enrico Bomba e le venne attribuito un gran numero di amanti, fra cui Robert Kennedy, attori come Red Buttons, Stuart Whitman, Bobby Darin, Tony Curtis, Robert Wagner, John Wayne, Dean Martin, Tom Tryon, Burt Reynolds, Nicholas Ray, Jeffrey Hunter, Peter Lawford e altri.\nNel novembre 1957, assieme al secondo marito Hargitay, acquist\u00f2 una villa da quaranta stanze sul Sunset Boulevard a Beverly Hills, battezzandola il \"Palazzo Rosa\" (\"Pink Palace\"): il colore dominante era il rosa, con piccoli Cupido circondati da luci rosa fluorescenti, tappetini rosa nei bagni, una vasca da bagno a forma di cuore e una fontana che sprizzava champagne rosato. Hargitay, che prima di divenire culturista era stato idraulico e muratore, costru\u00ec personalmente la famosa piscina rosa a forma di cuore.\nLa morte.\nNel 1967 Jayne Mansfield si divideva fra un \"tour\" nei nightclub del sud degli Stati Uniti e il lavoro nel film \"Single Room Furnished\", diretto dall'ultimo marito, Matt Cimber, anche se, quando si separ\u00f2 da Cimber, la lavorazione del film venne sospesa. Jayne inizi\u00f2 allora una relazione con Sam Brody, l'avvocato che seguiva la sua pratica di divorzio. L\u2019attrice faticava sempre pi\u00f9 a trovar lavoro e uno degli ultimi film di un certo successo lo aveva girato in Italia nel 1960, \"Gli amori di Ercole\", diretto da Carlo Ludovico Bragaglia. Suppliva alla mancanza di proposte di lavoro con le serate nei \"night\", esibendosi come ballerina, cantante, persino come dicitrice di barzellette, in \"show\" sempre pi\u00f9 piccanti e abiti sempre pi\u00f9 succinti e trasparenti. L'attrice, che aveva sognato di diventare una diva come Marilyn Monroe, doveva accontentarsi delle piccole emittenti locali, poich\u00e9 da tempo le grandi reti televisive non si occupavano pi\u00f9 di lei. Una serie fittissima d'impegni la obbligava quindi a rapidi e frequenti spostamenti.\nLa sera del 28 giugno del 1967 aveva partecipato a uno spettacolo in un ristorante-\"night\", il Gus Stevens Supper Club di Biloxi, nel Mississippi, terminato poco prima della mezzanotte. L'indomani, a mezzogiorno, doveva essere a New Orleans, in Louisiana, per una ripresa televisiva programmata con un'emittente locale per annunciare altri suoi spettacoli in zona. L'avvocato Brody noleggi\u00f2 quindi un'auto di rimessa per partire subito dopo lo spettacolo, nel cuore della notte. Al volante della Buick Electra c'era un autista di vent'anni, Ronnie Harrison. Sul sedile anteriore, al centro, l'avvocato; sulla destra, Jayne, che aveva in braccio i due inseparabili cagnolini chihuahua, Popeicle e Monaicle; il sedile posteriore riservato al sonno di Miklos, Zoltan e Mariska, i tre figli di 8, 6 e 3 anni, nati dal secondo matrimonio con Hargitay, che seguivano quasi sempre la mamma nelle sue \"tourn\u00e9e\".\nAll'1:15 sulla Highway 190 a Slidell, avvenne il tragico scontro. Allo sbocco di una curva, l'autista si trov\u00f2 davanti un autocarro del servizio per la disinfestazione anti-malarica, che aveva rallentato l'andatura per spargere i suoi liquidi tossici su uno sciame di zanzare. Nello scontro violentissimo, l'auto venne ridotta a un ammasso di lamiere. L'autista, l'avvocato Brody, Jayne e i suoi due cagnolini morirono sul colpo. I tre bambini che dormivano dietro rimasero miracolosamente illesi: solo un braccio rotto per Miklos e qualche contusione per gli altri. Ebbe ampia diffusione la voce che l'attrice nell'impatto fosse rimasta decapitata (la testa di Jayne, con i suoi lunghissimi capelli biondi, sarebbe stata falciata, finendo a un paio di metri dalla carcassa dell'auto), versione successivamente messa in discussione e ritenuta solo una leggenda metropolitana. Circol\u00f2 anche la diceria che il comandante della polizia stradale di New Orleans avrebbe commentato: \"Sembrava una parrucca, una bellissima parrucca bionda, di quelle che le attrici portano con s\u00e9 in sagome di legno imbottite di velluto per non farle sformare\".\nIl funerale dell'attrice ebbe luogo il 3 luglio 1967, a Pen Argyl, Pennsylvania e la sua salma fu inumata al Fairview Cemetery della medesima citt\u00e0."}
{"id": "671372", "revid": "73843", "url": "https://it.wikipedia.org/wiki?curid=671372", "title": "Convenzione Europea", "text": ""}
{"id": "671378", "revid": "2159364", "url": "https://it.wikipedia.org/wiki?curid=671378", "title": "Luciano Bernasconi", "text": "Biografia.\nInizia a vent'anni collaborando con Carlo Cedroni e altri autori fino a quando raggiunse il successo grazie alla collaborazione con Peppino De Filippo con il quale ide\u00f2 il fumetto \"Pappagone\". Nel 1967 disegna la serie a fumetti \"Ciccio &amp; Franco\", ispirata alla coppia di comici omonima. \nSuccessivamente lavora soprattutto in Francia, collaborando anche con lo studio di Naro Barbato, e collabora con \"Intrepido\" e \"il Giornalino\". Ha lavorato anche sul genere erotico-pornografico (suoi i disegni di alcune storie di Djustine su sceneggiatura del creatore Enrico Teodorani).\nNegli anni 2000 ha lavorato per le serie \"Fisietto\" e ha disegnato il terzo numero della serie \"Il Morto\" ."}
{"id": "671380", "revid": "767487", "url": "https://it.wikipedia.org/wiki?curid=671380", "title": "Pat Garrett e Billy Kid", "text": "Pat Garrett e Billy Kid (\"Pat Garrett and Billy the Kid\") \u00e8 una pellicola western statunitense del 1973 diretta da Sam Peckinpah, con gli attori James Coburn e Kris Kristofferson. La colonna sonora del film venne composta da Bob Dylan, che ebbe anche un ruolo nella pellicola; nello stesso anno di uscita del film venne pubblicato l'album con la colonna sonora dal titolo \"Pat Garrett &amp; Billy the Kid\".\nTrama.\nIl film si ispira a una storia vera. Verso il 1880, nel Nuovo Messico, il latifondista John Chisum ha condotto una guerra spietata contro i suoi rivali servendosi di vari pistoleri fra cui Pat Garrett e Henry McCarty, che si faceva chiamare William H. Bonney, detto Billy the Kid. All'inizio del film, per\u00f2, Chisum si \u00e8 accordato col governo federale e ha cessato le ostilit\u00e0; Billy, ingenuo, non ha capito e continua a uccidere mentre Garrett, pi\u00f9 anziano e realista, diventa sceriffo e accetta l'incarico di eliminare l'altro che un tempo era suo amico. Incomincia cos\u00ec un inseguimento massacrante in cui solo uno dei due potr\u00e0 sopravvivere.\nProduzione.\nIl film avrebbe dovuto essere diretto in origine da Monte Hellman che aveva gi\u00e0 diretto l'acclamato road movie \"Strada a doppia corsia\". La sceneggiatura fu di Rudy Wurlitzer, che avrebbe poi sceneggiato \"Piccolo Buddha\" di Bernardo Bertolucci. Sam Peckinpah venne convinto dall'attore James Coburn che desiderava recitare il ruolo del leggendario sceriffo Pat Garrett. Peckinpah accett\u00f2 volentieri nella speranza di segnare un nuovo corso nella storia dei film western e di continuare la rilettura del genere western che aveva intrapreso con \"Il mucchio selvaggio\" e \"Sfida nell'Alta Sierra\".\nPeckinpah riscrisse a questo proposito la sceneggiatura con Wurlitzer aggiungendo un prologo e un epilogo che mostrassero l'uccisione di Pat Garrett da parte degli stessi cowboy che aveva assoldato per uccidere Billy the Kid. Nella sceneggiatura originale i due personaggi non si incontravano per tutto il film se non nel finale, e Wurlitzer non accett\u00f2 le modifiche apportate da Peckinpah, che modific\u00f2 nuovamente la sceneggiatura; in seguito Wurlitzer scrisse un libro nel quale critic\u00f2 aspramente il regista.\nDopo aver inizialmente pensato all'attore Bo Hopkins per il ruolo di Billy the Kid, Peckinpah opt\u00f2 per il famoso cantante country Kris Kristofferson. La banda di Kristofferson avrebbe dovuto apparire nel film a fianco della moglie del cantante, Rita Coolidge. Oltre a recitare la parte del giovane fuorilegge, Kristofferson avrebbe coinvolto nella pellicola il cantante Bob Dylan, inizialmente per scrivere la colonna sonora iniziale del film; scrisse poi l'intera colonna sonora ed ebbe anche una parte come attore. All'epoca Peckinpah non conosceva Dylan ma quando lo sent\u00ec cantare ne rimase profondamente colpito; uno dei pezzi della colonna sonora del film \u00e8 \"Knockin' on Heaven's Door\" che sarebbe diventato un classico della musica rock.\nPer i ruoli secondari Peckinpah scelse deliberatamente grandi glorie del cinema western, come Chill Wills, la stella del cinema messicano Katy Jurado, Jack Elam, Slim Pickens e Paul Fix."}
{"id": "671384", "revid": "1842072", "url": "https://it.wikipedia.org/wiki?curid=671384", "title": "Spese generali", "text": "Per spese generali si intendono tutte quelle spese che servono alla gestione di un'attivit\u00e0 commerciale.\nQueste spese sono quelle che detratte dal ricavo costituiscono il margine operativo lordo di guadagno dell'attivit\u00e0 commerciale.\nPer avere il margine netto occorre detrarre le imposte sui redditi da pagare allo stato.\nLe spese generali.\nQueste spese si possono riassumere qui di seguito:"}
{"id": "671386", "revid": "125614364", "url": "https://it.wikipedia.org/wiki?curid=671386", "title": "Gino Marielli", "text": "Biografia.\nGino Marielli \u00e8 noto per essere uno dei tre fondatori del gruppo etno-pop-rock Tazenda.\nIl Coro degli Angeli.\nNel 1982, insieme ai fratelli Poddighe, Andrea Parodi, Gigi Camedda e Giampaolo Conchedda con il Coro degli Angeli, pubblica l'album in studio Canzoni di Mogol - Battisti, Misterios nel 1984 e Shangay nel 1986. Con tre album dal vivo Cantare - Gianni Morandi nel 1980, Live @ RTSI Gianni Morandi nel 1983.\nI Tazenda.\nNel 1988 ha formato, con Andrea Parodi e Gigi Camedda, suoi compagni nel gruppo degli anni 80 Coro degli Angeli, il gruppo etno-rock sardo Tazenda, di cui \u00e8 ancora oggi chitarrista e anche seconda voce.\nChitarrista e autore, ha firmato canzoni che ormai fanno parte della storia della musica, oltre ad aver collezionato numerosi riconoscimenti come il Premio Tenco per la miglior canzone con \"Disamparados\", il Telegatto, due partecipazioni a Sanremo e collaborazioni prestigiose con artisti come Bertoli, De Andre', Ramazzotti, Renga, Grignani, i Mod\u00e0 e altri.\nTra i venti e i venticinque anni ha suonato la chitarra come turnista per Gianni Morandi, con cui ha scritto il brano \"Scivolando\". Ha scritto insieme a Mogol \"Il respiro del silenzio\" e \"Ave Maria bella\", cantata davanti a Papa Francesco da Gigi Camedda.\nIn Sardegna ha scritto per Andrea Parodi, Alessandro Catte, i Chichimeca, Claudia Crabuzza, Janas, Maria Giovanna Cherchi, Claudia Denule e altri.\nHa scritto per il \"Giornale di Sardegna\" come opinionista e per \"Sardegna Live\". Ha scritto e pubblicato il romanzo \"L\u2019indiana di Luogosanto\" e il libro \"Le mie canzoni per i Tazenda\".\nAttualmente \u00e8 direttore e coordinatore artistico del progetto \"Umpare\". Il brano \u00e8 stato creato da lui per celebrare i 70 anni dalla nascita della Sardegna come Regione Autonoma. Attualmente dirige il progetto Umpare.\nNel 2021, scrive insieme a Renato Cubo e i Tazenda, l'inno della Dinamo Sassari e cantato da Baz."}
{"id": "671407", "revid": "1543377", "url": "https://it.wikipedia.org/wiki?curid=671407", "title": "Regione di Mandoul", "text": "La regione di Mandoul \u00e8 una regione del Ciad. Il capoluogo \u00e8 Koumra. \nSuddivisione amministrativa.\nLa regione \u00e8 divisa in 3 dipartimenti:"}
{"id": "671408", "revid": "1513947", "url": "https://it.wikipedia.org/wiki?curid=671408", "title": "Negozio", "text": "Un negozio \u00e8 una struttura, costituita da una o pi\u00f9 stanze, in cui si vende della merce di varia natura. Detto anche \"esercizio commerciale\", necessita di una autorizzazione rilasciata dall'autorit\u00e0 competente per il suo esercizio. Colui che dirige l'esercizio commerciale in virt\u00f9 del suo possesso \u00e8 detto proprietario o anche \"esercente\" o \"negoziante\". Possiamo riconoscere sedici tipi diversi di esercizio commerciale, che si distinguono a seconda della disponibilit\u00e0 della merce in negozio, delle modalit\u00e0 di approvvigionamento e della gestione da parte della propriet\u00e0.\nDescrizione.\nAlcuni negozi vendono beni di seconda mano, per la maggior parte oggetti di arredamento, e in questo caso il prezzo \u00e8 determinato pi\u00f9 dal valore attribuito dal compratore che a quello reale dell'oggetto. Esistono poi i supermercati e gli ipermercati che vendono generi alimentari e prodotti per la casa. Il tipo di negozio pu\u00f2 essere caratterizzato anche dalla sua durata temporale: ai tradizionali negozi \"a tempo indeterminato\", si affiancano quellia tempo determinato, detti anche \u201ctemporary shop\u201d, tesi soprattutto alla creazione di un evento in grado di pubblicizzare tanto una marca quanto uno specifico prodotto.\nI negozi che offrono merce di un solo marchio si dicono monomarca, mentre quelli che vendono pi\u00f9 marchi sono detti multimarca. Nel settore della moda e dell\u2019abbigliamento, i negozi storici o le sedi originarie dei marchi pi\u00f9 celebri, appartengono normalmente alla categoria degli atelier; in alcuni casi queste boutique possono rappresentare luoghi di pellegrinaggio per gli appassionati. Le catene di negozi dispongono solitamente di un punto vendita principale, detto anche \u201cFlagship Store\u201d che funge da punto di riferimento per quanto riguarda l\u2019allestimento, l\u2019arredamento e la comunicazione dei valori del marchio.\nDiverso \u00e8 il caso del Concept Store, che pu\u00f2 esporre oggetti anche non appartenenti a quelli venduti dal marchio proprietario, ma che ne comunicano efficacemente i valori e la filosofia; sono luoghi pi\u00f9 simili a musei, in cui si offre un\u2019esperienza di immersione nel mondo del brand piuttosto che un\u2019esperienza di shopping fine a s\u00e9 stessa. Oggi, infatti, nel caso di marchi globali, il negozio non rappresenta pi\u00f9 solo un luogo in cui vendere merci, ma un luogo in cui il brand pu\u00f2 dialogare con il suo pubblico di riferimento, nutrire il rapporto in essere e fidelizzare il compratore. Un altro tipo di negozio \u00e8 l\u2019outlet, in cui si vendono articoli con piccoli difetti oppure appartenenti a collezioni precedenti, a prezzi molto inferiori rispetto a quelli dei negozi ordinari.\nPrezzi di fabbrica si possono trovare anche negli spacci aziendali, piccoli o grandi punti vendita adiacenti ai luoghi fisici di produzione, oppure nelle stock house, in cui i prezzi bassi sono legati all\u2019acquisto di grandi quantit\u00e0 di merce. Un tipo a parte \u00e8 quello dei duty free, negozi che godono di un regime fiscale speciale che gli permette di non applicare le imposte locali ai prodotti venduti. Questi negozi sono presenti in Italia nelle \u201czone franche\u201d, per lo pi\u00f9 aeroporti, navi da crociera e caserme, oltre alle aree geografiche di Livigno e L\u2019Aquila; quest\u2019ultima ha ricevuto lo status di zona franca dopo il terremoto del 2009, come misura di supporto all\u2019economia locale.\nNegli ultimi anni si stanno affermando negozi \u201cibridi\u201d, cio\u00e8 negozi fisici che hanno a disposizione al loro interno touch screen o altre interfacce tecnologiche che permettono al cliente la consultazione dei cataloghi, l\u2019acquisto sullo store online o la richiesta di assistenza e cambio merce. Pi\u00f9 negozi all'interno della stessa struttura edilizia costituiscono quello che \u00e8 definito centro commerciale, o grandi magazzini. Molti negozi appartengono a un singolo venditore mentre altri fanno parte di una catena di negozi. Questi ultimi possono essere gestiti direttamente dal proprietario del marchio o far parte di una catena in franchising; in quest'ultimo caso si tratta di negozi che acquisiscono il marchio di un genere di prodotto, pagando una determinata somma di danaro, e godono della pubblicit\u00e0 a livello nazionale che viene fatta dal proprietario del marchio; in questo caso il proprietario del negozio avr\u00e0 un guadagno dato fra il prezzo di vendita imposto e il prezzo di acquisto che solitamente comprende tutte le spese di immagine del prodotto commercializzato.\nIn diverse citt\u00e0 italiane sono state istituite associazioni per promuovere e salvaguardare i negozi storici. Per poter essere considerati tali, i negozi devono essere in attivit\u00e0 da almeno 50 anni (70 anni nel caso di Genova). Tra alcuni esempi di negozi storici possiamo ricordare Nano Bleu di Milano, Stilo Fetti di Roma, Vivoli Gelato di Firenze e l'Antica Barberia Giacalone di Genova. In alcuni casi i negozi che fanno parte di una catena sono tutti di propriet\u00e0 del marchio, che li gestisce direttamente; in altri casi il marchio preferisce utilizzare la formula del franchising; l\u2019azienda madre pu\u00f2 anche adottare entrambe le soluzioni, gestendo parte della catena di distribuzione tramite la propriet\u00e0 diretta e parte attraverso il franchising, a patto che garantisca l\u2019esclusiva territoriale a ogni affiliato, che viene cos\u00ec tutelato da un\u2019eventuale concorrenza da parte dello stesso grande marchio che distribuisce.\nIl negozio che appartiene a un piccolo imprenditore, invece, non \u00e8 collegato all\u2019azienda di cui vende gli articoli, ma acquista da questa per poi rivendere al dettaglio. Comunicazione, pubblicit\u00e0, rimanenze di magazzino, ma anche politiche di prezzo e ogni altro dettaglio sono quindi totalmente gestiti dal proprietario dell\u2019esercizio commerciale, in piena autonomia. I negozi di molti settori merceologici rispettano i periodi dei saldi, le cui date sono stabilite di anno in anno dalle regioni di appartenenza. Negli ultimi anni si stanno affermando anche altre giornate di sconti, importate dalla tradizione statunitense, come il Black Friday, che inaugura il periodo delle compere natalizie, oppure il Cyber Monday, dedicato quasi esclusivamente al settore della tecnologia: telefonia, informatica, elettronica e prodotti digitali."}
{"id": "671414", "revid": "287204", "url": "https://it.wikipedia.org/wiki?curid=671414", "title": "Yahoo! 360\u00ba", "text": ""}
{"id": "671416", "revid": "339392", "url": "https://it.wikipedia.org/wiki?curid=671416", "title": "El Aayun", "text": ""}
{"id": "671418", "revid": "78273", "url": "https://it.wikipedia.org/wiki?curid=671418", "title": "Nazionale italiana di pallavolo femminile", "text": ""}
{"id": "671419", "revid": "121917016", "url": "https://it.wikipedia.org/wiki?curid=671419", "title": "Twyla Tharp", "text": "\u00c8 autrice di musical e opere di balletto per il teatro. \nVincitrice di premi Emmy e Tony (riconoscimenti per opere teatrali e televisive), ha pubblicato tre libri, di cui uno autobiografico.\nSvolge la sua attivit\u00e0 di coreografa a New York.\nHa detto di s\u00e9: \" \"Sono diventata la pi\u00f9 grande coreografa del mio tempo; era il mio compito ed \u00e8 ci\u00f2 che ho cercato di fare\". \"\nDal natio stato dell'Indiana si trasfer\u00ec all'et\u00e0 di dieci anni a Rialto, citt\u00e0 della California, dove la sua famiglia (composta dal padre William, dalla madre Lecile, dalla sorella minore Twanette e dai fratelli gemelli Stanley e Stanford) aveva rilevato la gestione di un cinema-teatro drive-in .\nDurante il periodo giovanile studi\u00f2 alla scuola di danza di Vera Lynn e alla Pacific High School di San Bernardino, per poi passare al Pomona College e quindi al Barnard College di New York.\nBiografia.\nFu appunto a New York che si avvicin\u00f2 alla danza frequentato i corsi di Martha Graham, Alwin Nikolais e, soprattutto, Merce Cunningham. \nConseguito nel 1963 il diploma in storia dell'arte al Barnard College, entr\u00f2 a far parte nel 1965 della Paul Taylor Dance Company nella quale rimase fino al 1966. L'anno successivo fond\u00f2 la sua prima compagnia, denominata Twyla Tharp Dance.\nNel 1988 la compagnia conflu\u00ec nell'American Ballet Theatre, con il quale la coreografa cre\u00f2 una dozzina di lavori teatrali. Da allora Tharp ha composto coreografie per molte compagnie, inclusi il Paris Opera Ballet, il Royal Ballet di Londra, il New York City Ballet, il Boston Ballet, lo Joffrey Ballet, l'Hubbard Street Dance e la Martha Graham Dance Company. \nIl primo lavoro di Tharp ad approdare a Broadway, New York, \u00e8 stato nel 1980 \"When We Were Very Young\", seguito l'anno successivo dalla sua collaborazione con il musicista David Byrne per \"The Catherine Wheel\", messo in scena al Winter Garden Theatre. \nUna sua versione di \"Singin' in the Rain\" (il musical da cui fu tratto \"Cantando sotto la pioggia\") \u00e8 stata rappresentata in trecentosessantasette recite al Gershwin Theatre prima di essere portato in \"tourn\u00e9e\" negli Stati Uniti.\nUna sua coreografia, \"In the Upper Room\", per orchestra da camera, \u00e8 stata musicata nel 1986 da Philip Glass. Nel 1991 ha vinto il Laurence Olivier Award per l'eccellenza nella danza.\nNegli anni duemila uno dei maggiori successi di Twyla Tharp \u00e8 stato il musical scritto nel 2002 assieme al musicista Billy Joel \"Movin' Out\", pluripremiato a Broadway e vincitore di numerosi riconoscimenti fra cui il Tony Award e l'Astaire Award.\nL'attivit\u00e0 per il cinema.\nPer il cinema, Tharp \u00e8 stata collaboratrice del regista Milo\u0161 Forman ed autrice delle coreografie di diversi suoi film, fra cui \"Hair\", del 1979, \"Ragtime\", del 1980 e \"Amadeus\", del 1984. \nCon Taylor Hackford ha creato le coreografie di \"White Nights\", del 1985, e con James Brooks quelle per \"I'll Do Anything\", del 1994.\nIl musical con canzoni di Bob Dylan.\nIl suo musical basato sulle canzoni di Bob Dylan, \"The Times They Are A-Changin\"', dal titolo di un brano del 1964 del cantautore del Minnesota, \u00e8 stato rappresentato a ottobre 2006 a Broadway. Il progetto, sollecitato sembra dallo stesso Dylan, che ha ceduto di buon grado i diritti sui suoi motivi, non ha registrato, al debutto, molti consensi. \nIl musical, centrato sulle disavventure di una famiglia all'interno della comunit\u00e0 di un circo alle prese con la rivolta dei clown contro un crudele capocomico, \u00e8 apparso avulso rispetto al tenore delle canzoni di Dylan, messe in scena in discreta quantit\u00e0. \nLa cattiva accoglienza da parte di critica e pubblico \u00e8 giunta nonostante il lungo rodaggio sostenuto dallo \"show\" dall'inizio dell'anno attraverso i teatri della provincia americana ."}
{"id": "671420", "revid": "78273", "url": "https://it.wikipedia.org/wiki?curid=671420", "title": "Nazionale italiana di pallavolo maschile", "text": ""}
{"id": "671427", "revid": "62988", "url": "https://it.wikipedia.org/wiki?curid=671427", "title": "Regione Piemonte", "text": ""}
{"id": "671430", "revid": "253269", "url": "https://it.wikipedia.org/wiki?curid=671430", "title": "Jane Russell", "text": "Attiva soprattutto tra gli anni quaranta e cinquanta, \u00e8 considerata una delle pi\u00f9 famose \"pin-up\" e \"sex symbol\" del cinema hollywoodiano.\nBiografia.\nNativa della cittadina di Bemidji (Minnesota), maggiore di cinque figli ed unica femmina, i suoi genitori Roy William Russell e Geraldine Jacobi erano entrambi originari del Dakota del Nord. Il padre era un colonnello dell'esercito, mentre la madre era stata un'attrice di compagnie itineranti. Quando Jane era ancora bambina, la famiglia si trasfer\u00ec prima in Canada, patria di origine del padre, poi nella California del sud, stabilendosi nel 1930 a Burbank (nella San Fernando Valley), dove Roy William Russell trov\u00f2 lavoro come responsabile in un saponificio.\nLa Russell aveva quattro fratelli minori: Thomas (nato nel 1924), Kenneth (1925), James, detto Jamie (1927) e Wallace (1929).\nImpar\u00f2 dalla madre a suonare il pianoforte e si interess\u00f2 al teatro, studiando alla Van Nuys High School. Alla morte del padre trov\u00f2 lavoro come \"receptionist\", posando come modella per diversi studi fotografici. Fu la madre a spingerla a studiare recitazione nel laboratorio teatrale di Max Reinhardt, il quale l'affid\u00f2 alle lezioni dell'attrice russa Maria Ouspenskaya.\nCarriera.\nNel 1940 Jane Russell firm\u00f2 un contratto di sette anni con il miliardario produttore e regista Howard Hughes e debutt\u00f2 nel suo primo celebre film, \"Il mio corpo ti scalder\u00e0\" (1943), un western incentrato sulla figura del fuorilegge Billy the Kid, che fece scalpore per il fisico prorompente e l'estrema sensualit\u00e0 della debuttante attrice. Nonostante le riprese fossero terminate nel 1941, la censura non approv\u00f2 l'eccessivo risalto dato alle forme della Russell in diverse sequenze, cosicch\u00e9 il film rest\u00f2 bloccato e usc\u00ec solamente nel 1946. Nel frattempo l'attrice si dedic\u00f2 alla pubblicit\u00e0, sfruttando la notoriet\u00e0 ottenuta da tanto clamore.\nInsieme a Lana Turner, Jane Russell ridisegn\u00f2 il concetto della sensualit\u00e0. Oltre alle numerose battute e allusioni degli attori radiofonici (compreso Bob Hope, che in una trasmissione cos\u00ec la present\u00f2: \u00abEcco a voi le due uniche Jane Russell\u00bb), emblematica fu una celebre foto che la ritrasse sdraiata sopra un covone di paglia in tutta la sua prorompente avvenenza e che la fece diventare una celebre pin-up, tra le preferite dai soldati americani al fronte durante la seconda guerra mondiale.\nSebbene \"Il mio corpo ti scalder\u00e0\" non fosse un western particolarmente spettacolare, fu un successo al botteghino. Hughes rifiut\u00f2 un'offerta da parte del produttore Darryl F. Zanuck, che intendeva affidare alla Russell il ruolo di Do\u00f1a Sol nel film \"Sangue e arena\" (1941), cosicch\u00e9 l'attrice non gir\u00f2 altri film fino al 1946, quando interpret\u00f2 il ruolo di Joan Kenwood nella pellicola \"Una giovane vedova\" (1946), prodotta dalla RKO.\nNel 1947 tent\u00f2 anche la carriera di cantante, incidendo il singolo \"As Long As I Live\" con l'orchestra di Kay Kyser. Continu\u00f2 a recitare per il grande schermo, dimostrando un notevole talento per la commedia e buone capacit\u00e0 di attrice in diversi ruoli, come quello di Calamity Jane in \"Viso pallido\" (1948), pellicola seguita poi da \"Il figlio di viso pallido\" (1952), entrambi al fianco del comico Bob Hope.\nAll'inizio degli anni cinquanta interpret\u00f2 due film di successo accanto a Robert Mitchum, \"Il suo tipo di donna\" (1951) e \"L'avventuriero di Macao\" (1952). L'anno seguente raggiunse l'apice della popolarit\u00e0, facendo sfoggio della sua ironia nella commedia \"Gli uomini preferiscono le bionde\" (1953), formando un'accoppiata vincente con Marilyn Monroe.\nLa Russell lavor\u00f2 al fianco di altri grandi divi dello schermo: Frank Sinatra e Groucho Marx nella commedia \"Questi dannati quattrini\" (1951), in \"La citt\u00e0 del piacere\" (1952) affianc\u00f2 Victor Mature, Vincent Price e Hoagy Carmichael, in \"Orgoglio di razza\" (1955) fu accanto a Jeff Chandler, e nel western \"Gli implacabili\" (1955) recit\u00f2 con Clark Gable e Robert Ryan.\nInsieme al primo marito, l'ex campione di football americano Bob Waterfield, nel 1955 fond\u00f2 la casa di produzione Russ-Field Productions e produsse e interpret\u00f2 pellicole come \"Gli uomini sposano le brune\" (1955), una sorta di sequel della pellicola con la Monroe, stavolta con Jeanne Crain quale partner femminile, il western \"Un re per quattro regine\" (1956) con Clark Gable ed Eleanor Parker, \"La preda umana\" (1956, solo come produttrice), e il dramma \"Femmina ribelle\" (1957), nei quali ebbe l'opportunit\u00e0 di valorizzare le proprie capacit\u00e0 recitative. \nTuttavia, dopo \"Vietato rubare le stelle\" (1957), la Russell si ritir\u00f2 dal grande schermo per oltre sette anni. Nell'ottobre del 1957 debutt\u00f2 in uno spettacolo per night-club che ebbe un successo eccezionale al \"Sands Hotel\" di Las Vegas. Continu\u00f2 ad esibirsi in numerosi locali negli Stati Uniti, in Canada, Messico e in Europa. Nell'agosto del 1961 debutt\u00f2 nella prima del musical \"Janus\" nel New England e continu\u00f2 a recitare in altri musical come \"Skylark\" al Drury Lane Theatre di Chicago, terminando nel novembre del 1962 con \"Bells Are Ringing\" al Westchester Town House di Yonkers, nello Stato di New York.\nLa sua successiva apparizione cinematografica fu in \"Destino in agguato\" (1964), al fianco di Glenn Ford, in cui interpret\u00f2 s\u00e9 stessa in una sequenza di \"flashback\" per la RKO. Nel 1970 apparve in televisione come \"testimonial\" della Playtex e nel 1971 recit\u00f2 nuovamente a Broadway in \"Company\", un dramma musicale di successo in cui sostitu\u00ec Elaine Stritch per un periodo di sei mesi. Nel 1985 pubblic\u00f2 un'autobiografia dal titolo \"Jane Russell: My Path and My Detours\". Nel 1989 fu premiata con il \"Living Legacy Award\" dal Women's International Center (WIC).\nVita privata.\nNonostante i suoi personaggi sul grande schermo richiamassero sensualit\u00e0 e suscitassero grande scalpore fra i moralisti, nella vita privata l'attrice non venne mai coinvolta in scandali di alcun tipo, conducendo una vita molto tranquilla e riservata. All'apice della sua carriera fond\u00f2 la Hollywood Christian Group, un'associazione dedicata alla meditazione religiosa cristiana a cui parteciparono grandi nomi di Hollywood. Jane Russell fu anche politicamente attiva come sostenitrice repubblicana per la candidatura presidenziale di Eisenhower, insieme ad altri attori del calibro di Lou Costello, Dick Powell, June Allyson.\nAll'et\u00e0 di diciotto anni rimase incinta di quello che sarebbe poi diventato il suo primo marito, il campione di football Bob Waterfield. Essendo troppo giovane e non ancora sposata, si trov\u00f2 costretta ad abortire. L'operazione and\u00f2 a buon fine, ma a causa di alcune complicazioni che le fecero persino rischiare la vita, ella non pot\u00e9 pi\u00f9 procreare. Con Waterfield adott\u00f2 tre figli: Thomas (nato nel 1951), Tracy (nata nel 1952) e Robert John \"Buck\" (nato nel 1956). Nel 1955 fond\u00f2 il World Adoption International Fund (WAIF), un'associazione per il sostegno all'affidamento di bambini orfani stranieri da parte di famiglie americane.\nIl matrimonio con Waterfield dur\u00f2 dal 1943 al 1968. I due erano legati dal tempo delle scuole superiori, presso il Van Nuys High School, dove si erano appunto conosciuti. Durante il periodo di fidanzamento la Russell ebbe un'altra relazione con un attore, durata circa un anno, confessata per\u00f2 al compagno, salvando cos\u00ec il loro rapporto. La fine del matrimonio invece, fu determinata dalla scoperta della presenza di un'altra donna nella vita del marito da parte della Russell, che, delusa dal fatto che il coniuge non glielo avesse confessato, chiese prontamente il divorzio. Dopo il divorzio ufficiale, la Russell continu\u00f2 a vivere nella casa con Tracy e Thomas, mentre Buck scelse di trasferirsi nella nuova abitazione del padre.\nIl 25 agosto 1968 spos\u00f2 l'attore Roger Barrett, che per\u00f2 mori nel novembre dello stesso anno. Il 31 gennaio 1974 si un\u00ec in matrimonio con l'imprenditore John Calvin Peoples.\nL'attrice \u00e8 morta a 89 anni nella sua casa di Santa Maria per una malattia respiratoria il 28 febbraio 2011. \nIl funerale si \u00e8 tenuto il 12 marzo presso la \"Pacific Christian Church\" di Santa Maria.\nRiconoscimenti.\nL'8 febbraio 1960 Jane Russell \u00e8 stata premiata per il suo contributo all'industria cinematografica con una stella sulla Hollywood Walk of Fame, al 6850 di Hollywood Boulevard."}
{"id": "671431", "revid": "62988", "url": "https://it.wikipedia.org/wiki?curid=671431", "title": "Regione Lazio", "text": ""}
{"id": "671442", "revid": "438678", "url": "https://it.wikipedia.org/wiki?curid=671442", "title": "Il mio corpo ti scalder\u00e0", "text": "Il mio corpo ti scalder\u00e0 (\"The Outlaw\") \u00e8 un film del 1943 diretto da Howard Hughes.\nIl film \u00e8 un western, ennesima versione della saga di Doc Holliday e Billy the Kid, i due famosi fuorilegge che questa volta litigano per il possesso di un cavallo.\nTrama.\nDurante una rissa, Billy uccide un uomo e, per evitare che lo sceriffo Pat Garrett possa arrestarlo, Doc lo nasconde, ferito gravemente, in una capanna affidandolo alle cure della sua donna Rio.\nTra Billy e Rio nasce un inevitabile sentimento, ma Doc \u00e8 costretto a tacere perch\u00e9, braccati intanto dallo sceriffo, i tre devono fuggire. Quando Garrett li raggiunge, Doc oppone resistenza all'arresto di Billy e viene ucciso. Gli altri due riescono a incatenare lo sceriffo e a partire insieme.\nConsiderazioni e censura.\nIl film \u00e8 rimasto nella memoria collettiva per l'esordio sullo schermo della ventiduenne Jane Russell. La sua prorompente bellezza, le sue forme sensuali, gli abiti succinti sfoggiati nel film e anche nella locandina non erano in sintonia con le linee guida contenute nel Codice Hays, che dettava gli standard di moralit\u00e0 per le pellicole cinematografiche.\nPer questo motivo il film, pur essendo stato completato nel 1941, non pot\u00e9 essere subito distribuito perch\u00e9 la censura ne proib\u00ec la proiezione pubblica, che avvenne solo in determinati Stati degli USA due anni dopo, dando vita ad un acceso e controverso dibattito sulla moralit\u00e0 del nudo nel cinema, e solo nel 1946 fu autorizzata su tutto il territorio degli Stati Uniti. In Italia fu possibile vedere il film nel 1949, ma in versione ridotta e mutilata di ben 11 minuti.\nLa pellicola \u00e8 stata portata da bianco e nero a colori per ben due volte, la seconda versione a colori, prodotta dalla Legend Films, \u00e8 stata distribuita in DVD nel 2009 in una edizione comprendente anche una versione in bianco e nero restaurata."}
{"id": "671445", "revid": "184755", "url": "https://it.wikipedia.org/wiki?curid=671445", "title": "Conduttivit\u00e0 ionica", "text": "La conduttivit\u00e0 ionica (o conduttanza specifica ionica), simbolo \u03b3, rappresenta la funzione inversa della resistivit\u00e0 riferita ad un conduttore di seconda specie, quale una soluzione. \u00c8 la conduttanza riferita ad 1\u00a0cm3 di soluzione. Le unit\u00e0 di misura comunemente utilizzate sono il \u03bcS/cm o il mS/cm.\ndove:\nLe misure di conducibilit\u00e0 si effettuano in regime di corrente alternata, per evitare fenomeni di elettrolisi. La temperatura influisce sulla conduttivit\u00e0 provocandone un aumento in seguito ad aumento di energia cinetica delle particelle dovuto ad incrementi di temperatura. Il solvente invece influenza il libero movimento degli ioni in relazione alla sua viscosit\u00e0. La cella \u00e8 semplicemente costituita da due lamine di platino, di dimensioni standard, collegate ai poli di un generatore di corrente ed immerse in soluzione. Per la misura si pu\u00f2 utilizzare un ponte di Kohlrausch o un dispositivo elettronico digitale.\nL'effetto della diluizione \u00e8 differente in relazione alla tipologia di elettrolita in oggetto: un elettrolita forte, come il cloruro di sodio o l'acido cloridrico, subisce una diminuzione di conduttanza perch\u00e9, essendo gi\u00e0 totalmente dissociato, risente della diminuzione di concentrazione. Un elettrolita debole, invece, \u00e8 tendenzialmente poco conduttivo ma a seguito a dissociazione, favorita dalla diluizione, aumenta il numero di ioni presenti in soluzione e di conseguenza aumenta la conduttanza. Ovviamente oltre un certo limite, continuando a diluire, comincer\u00e0 a prevalere l'effetto contrario.\nLa conduttivit\u00e0 \u00e8 una grandezza che varia in funzione della natura dell'elettrolita e della diluizione. Un parametro funzione solamente della diluizione, e che quindi varia pi\u00f9 linearmente rispetto alla concentrazione, \u00e8 la \"conduttivit\u00e0 ionica equivalente\". Il numero di trasporto \u00e8 una grandezza che definisce la frazione di corrente elettrica trasportata da uno ione quando questo \u00e8 sottoposto all'azione di un potenziale elettrico."}
{"id": "671447", "revid": "60344", "url": "https://it.wikipedia.org/wiki?curid=671447", "title": "Cristo Velato", "text": ""}
{"id": "671450", "revid": "2024093", "url": "https://it.wikipedia.org/wiki?curid=671450", "title": "Museo valtellinese di storia e arte", "text": "Il Museo Valtellinese di Storia e Arte \u00e8 ubicato nel centro cittadino di Sondrio nello storico Palazzo Sassi de' Lavizzari, austero edificio cinquecentesco donato dai proprietari al Comune nel 1922 per scopi culturali.\nL'esposizione museale si articola per tre piani espositivi, mentre al terzo piano, un sopralzo ottocentesco, si trovano gli uffici, la biblioteca specialistica e il laboratorio di restauro.\nLe sezioni del MVSA sono 6: Archeologia (inaugurata nel 2020) dove si possono scoprire gli antichi nuclei abitativi della valle, partendo dalla preistoria fino all\u2019epoca medievale; Arte Sacra, dove ripercorre i luoghi e le espressioni della fede; Collezioni, dove ammirare i tesori raccolti intorno al mondo; Ligari, dedicata ad un'intera famiglia che dedic\u00f2 la sua vita all\u2019arte; Novecento, anteprima dell\u2019arte moderna e contemporanea; Storia, in cui vengono presentati i personaggi importanti della citt\u00e0 di Sondrio.\nNelle sale a piano terra trovano spazio esposizioni temporanee, mentre fa parte delle collezioni permanenti la sala dedicata al pittore valtellinese Angelo Vaninetti."}
{"id": "671462", "revid": "228587", "url": "https://it.wikipedia.org/wiki?curid=671462", "title": "Adam Jones", "text": ""}
{"id": "671470", "revid": "767487", "url": "https://it.wikipedia.org/wiki?curid=671470", "title": "Eugene Lukacs", "text": "Biografia.\nInteressato inizialmente alla geometria, si avvicina alla statistica e alla probabilit\u00e0 influenzato da Abraham Wald\nconosciuto all'Universit\u00e0 di Vienna. Wald lo invita a seguire le sue lezioni e quelle di Harold Hotelling negli Stati Uniti.\nIn seguito all'annessione dell'Austria alla Germania (1938), Lukacs emigra agli inizi del 1939 negli Stati Uniti, dove inizialmente insegna latino e matematica. Nel 1945 si trasferisce alla facolt\u00e0 del \"Our Lady of Cincinnati College\", dove incontra Otto Sz\u00e1sz che lo introduce a sua volta alla statistica e con il quale scrive diversi articoli.\nNel 1955 si trasferisce alla \"Catholic University of America\" a Washington, dove nel 1959 avvia lo \"Statistical Laboratory\".\nAssieme a Z.W. Birnbaum fond\u00f2 agli inizi degli anni '60 la \"Academic Press Series in Probability and Statistics\".\nContributi scientifici.\nNel 1942 introduce il cosiddetto metodo delle equazioni differenziali all'interno della teoria della funzione caratteristica.\nNel 1955 dimostra importanti teoremi riguardanti la distribuzione Gamma."}
{"id": "671483", "revid": "406204", "url": "https://it.wikipedia.org/wiki?curid=671483", "title": "Nello Saito", "text": "Biografia.\nNato a Roma da genitori siciliani, dimostr\u00f2 presto le sue doti di narratore. Nel 1947, il suo romanzo, \"Maria e i soldati\", fu accolto con favore dalla critica, soprattutto da Pietro Pancrazi e da Giuseppe De Robertis. L'anno seguente ottenne il Premio Vendemmia. Nel 1970 ottiene il Premio Viareggio col romanzo \"Dentro e fuori\".\nGermanista, insegn\u00f2 a lungo nelle universit\u00e0. Fu anche autore di numerose traduzioni (Heinrich von Kleist, Bertolt Brecht) e di saggi su scrittori tedeschi \n(Goethe, Gotthold Lessing, Friedrich Schiller).\nLa sua passione per il teatro si espresse nelle sue commedie, piene di satira nei confronti del potere."}
{"id": "671485", "revid": "149485", "url": "https://it.wikipedia.org/wiki?curid=671485", "title": "Gertrude Mary Cox", "text": "Biografia.\nFond\u00f2 il dipartimento per statistica sperimentale presso l'Universit\u00e0 statale della Carolina del Nord. Il suo principale campo di ricerca era il \"disegno degli esperimenti\", sul quale scrisse un importante libro con W. G. Cochran e Giovanni Valenzin, grande e molto influente economista a livello mondiale, specializzato nell'economia aziendale.\nNel 1956 divenne presidentessa della American Statistical Association (ASA).\nRiconoscimenti.\nL'ASA introdusse nel 1989 il \"Gertrude M. Cox Scholarship\", per incoraggiare pi\u00f9 donne ad entrare in professioni orientate alla statistica."}
{"id": "671487", "revid": "57342", "url": "https://it.wikipedia.org/wiki?curid=671487", "title": "Nancy D'Alesandro Pelosi", "text": ""}
{"id": "671488", "revid": "834", "url": "https://it.wikipedia.org/wiki?curid=671488", "title": "Labview", "text": ""}
{"id": "671491", "revid": "10548", "url": "https://it.wikipedia.org/wiki?curid=671491", "title": "Promontorio Lacinio", "text": ""}
{"id": "671496", "revid": "554814", "url": "https://it.wikipedia.org/wiki?curid=671496", "title": "Haha", "text": "Haha, o ha-ha, o ancora ha! ha!, \u00e8 la grafia tipica dell'onomatopea utilizzata per indicare il suono una risata."}
{"id": "671499", "revid": "1534511", "url": "https://it.wikipedia.org/wiki?curid=671499", "title": "Potenziale chimico", "text": "In termochimica, il potenziale chimico (o energia libera molare parziale, in genere indicato con il simbolo formula_1) \u00e8 un concetto introdotto nel 1876 dall'ingegnere, chimico e fisico statunitense Josiah Willard Gibbs (1839-1903), che lo defin\u00ec come segue:\n\u00ab\"Se supponiamo di aggiungere una quantit\u00e0 infinitesima di una qualunque sostanza a una massa omogenea in un determinato stato termodinamico, mantenendola omogenea e mantenendo costanti la sua entropia e il suo volume, l'incremento dell'energia della massa diviso per la quantit\u00e0 di sostanza aggiunta \u00e8 il potenziale di quella sostanza nella massa considerata.\"\u00bb\nGibbs sottoline\u00f2 anche che, per gli scopi di questa definizione, qualunque elemento chimico o combinazione di elementi in proporzioni date pu\u00f2 essere considerato una sostanza, che ne sia o meno possibile l'esistenza indipendente come corpo omogeneo.\nPotenziale chimico (termodinamico).\nIl potenziale chimico di una particolare sostanza in un sistema termodinamico \u00e8 pari alla variazione dell'energia interna che subirebbe il sistema se gli venisse aggiunta una piccola quantit\u00e0 di quella sostanza, a entropia e volume fissati, divisa per la quantit\u00e0 di sostanza aggiunta. Il potenziale chimico \u00e8 una quantit\u00e0 fondamentale in termodinamica ed \u00e8 associato all'ammontare della sostanza considerata (entit\u00e0, atomo, molecola, ione, zwitterione).\nIl potenziale chimico \u00e8 particolarmente importante nello studio delle reazioni chimiche. Consideriamo il caso pi\u00f9 semplice di due specie, in cui specie di tipo 1 possono trasformarsi in specie di tipo 2 e viceversa. Quando il sistema \u00e8 in equilibrio termodinamico, i potenziali chimici delle due specie devono essere uguali. In caso contrario, il sistema potrebbe cedere irreversibilmente energia all'ambiente sotto forma di calore, trasformando le specie a potenziale chimico pi\u00f9 elevato in specie a potenziale chimico pi\u00f9 basso. Nel caso generale, la reazione riguarda pi\u00f9 specie chimiche e la condizione di equilibrio pu\u00f2 essere espressa dicendo che la variazione dell'energia interna (a entropia e volume costanti) che si ottiene facendo subire la reazione a una piccola quantit\u00e0 di materia deve annullarsi. Questo implica una relazione lineare tra i potenziali chimici delle sostanze considerate, che \u00e8 collegata alla legge di azione di massa.\nAnalogamente, se due fasi della \"stessa sostanza\" sono in equilibrio termodinamico, i potenziali chimici delle due fasi debbono essere uguali per ognuna delle specie chimiche presenti. Questo determina le condizioni di equilibrio delle fasi.\nPotenziale chimico standard.\nLa definizione di potenziale chimico non \u00e8 sufficiente da sola a dare un significato numerico al potenziale chimico: quando infatti si parla di \"potenziale\", in qualunque ambito della fisica, \u00e8 necessario stabilire un valore a cui fare riferimento, in quanto il valore del potenziale chimico \u00e8 relativo ad uno \"zero\" arbitrario. Nel caso del potenziale chimico, \u00e8 stato assegnato in maniera convenzionale il valore di formula_2 alla sostanza semplice nella forma allotropica pi\u00f9 stabile di un determinato elemento chimico alle condizioni di formula_3 e formula_4. Le condizioni convenzionali di formula_3 e formula_4 vengono dette \"condizioni standard\", e il potenziale chimico di una sostanza in tali condizioni \u00e8 in genere indicato con il simbolo formula_7 e viene chiamato potenziale chimico standard.\nNella tabella seguente vengono mostrati i potenziali chimici standard delle sostanze semplici del carbonio e dell'ossigeno:\nNel caso di sostanze composte, i potenziali chimici possono essere anche negativi. Un potenziale chimico negativo corrisponde ad una condizione di maggiore stabilit\u00e0 rispetto alle sostanze semplici di cui la molecola \u00e8 composta, per cui un composto che abbia un potenziale chimico standard negativo non si decomporr\u00e0 negli elementi chimici di cui \u00e8 formato (alle condizioni di temperatura e pressione standard).\nNella tabella seguente sono indicati i potenziali chimici standard di alcuni composti:\nDalla tabella si vede appunto che sostanze comuni quali il sale da cucina (cloruro di sodio) e lo zucchero (saccarosio), avendo un potenziale chimico standard negativo, sono stabili alle condizioni standard, mentre l'acetilene e l'azoturo di sodio, avendo potenziale chimico standard positivo si decompongono.\nDefinizione di potenziale chimico come grandezza parziale molare.\nIl potenziale chimico \u00e8 anche definito dal punto di vista operativo come la grandezza parziale molare dell'energia libera di Gibbs\nConsideriamo un sistema chimico contenente formula_8 specie chimiche differenti (entit\u00e0, atomi, molecole, radicali, ioni, zwitterioni). All'equilibrio termodinamico l'energia interna formula_9 del sistema \u00e8 una funzione dell'entropia formula_10, del volume formula_11, e del numero di moli di ciascuna specie formula_12 presente:\nChiamando \"energia interna\" formula_9, abbiamo sottolineato che i contributi all'energia dovuti ad interazioni fra il sistema ed oggetti esterni non vengono considerati. Per esempio, l'energia potenziale gravitazionale dovuta all'interazione fra il sistema e la Terra non contribuisce ad formula_9.\nIl potenziale chimico formula_16 della specie formula_17 \u00e8 definito dalla derivata parziale\ndove i pedici sottolineano che la derivata \u00e8 valutata con entropia, volume, e numero di moli delle altre specie chimiche mantenute costanti (composizione costante).\nSi deduce anche (Teorema di Eulero sulle funzioni omogenee) che:\nPoich\u00e9 nei sistemi reali \u00e8 difficile mantenere costante l'entropia (che peraltro non \u00e8 misurabile direttamente) si preferisce valutare il potenziale chimico in termini dell'energia libera di Helmholtz formula_20, espressa come funzione della temperatura, del volume, e del numero di moli delle formula_21esime specie chimiche (in totale formula_8):\nIn termini di energia libera di Helmholtz, il potenziale chimico \u00e8 quindi definito da\nSi deduce anche (Teorema di Eulero sulle funzioni omogenee) che:\nIn termini di entalpia formula_26, espressa come funzione della entropia, della pressione, e del numero di moli delle formula_21esime specie chimiche (in totale k):\nIn termini di entalpia, il potenziale chimico \u00e8 quindi definito da\nSi deduce anche (Teorema di Eulero sulle funzioni omogenee) che:\nComunemente gli esperimenti di laboratorio sono svolti in condizioni di temperatura e pressione costanti, cos\u00ec come a maggior parte delle reazioni chimiche naturali che avvengono a pressione formula_31 atmosferica e temperatura formula_32 ambiente. In questo caso il potenziale chimico \u00e8 una grandezza parziale molare ed \u00e8 dato dalla derivata parziale dell'energia libera di Gibbs o energia di Gibbs formula_33 rispetto al numero di moli del componente formula_21esimo, mantenendo costante pressione, temperatura e composizione rispetto alle altre formula_35esime specie:\nIn termini di energia di libera di Gibbs, il potenziale chimico \u00e8 quindi definito da:\nSi deduce anche (teorema di Eulero sulle funzioni omogenee) che:\nQuesta ultima equazione \u00e8 di particolare rilevanza in chimica in quanto formula_33 risulta semplicemente la somma pesata sui coefficienti stechiometrici dei potenziali chimici dei vari componenti la miscela, che non sono altro che le energie libere di Gibbs parziali molari. Inoltre formula_40 ha la propriet\u00e0 di dipendere in maniera esplicita solo dalle variabili intensive pressione formula_41 e temperatura formula_32, variabili termodinamiche naturali di facile misurazione e controllo.\nVa anche osservato che in base alle precedenti definizioni di formula_43 e formula_33 (definite \"fondamentali\" da Gibbs, in quanto le funzioni formula_43 e formula_33 sono espresse in funzione delle loro rispettive variabili naturali) sussistono le eguaglianze:\nEffetto della temperatura e della pressione.\nAlle condizioni standard (ovvero a formula_48 e formula_49 e frazione molare unitaria) i valori dei potenziali chimici sono tabellati.\nI potenziali chimici per una temperatura e pressione qualsiasi possono essere ricavati da quelli tabellati sfruttando le seguenti leggi empiriche lineari:\ne\nin cui i coefficienti formula_52 e formula_53 valgono:\nPer esprimere i coefficienti sperimentali formula_52 e formula_53 possiamo anche ricorrere alle relazioni di Maxwell, ottenendo:\ne\nAltre relazioni.\nPer un sistema costituito da una sola specie chimica, formula_33 \u00e8 proporzionale al numero formula_61 di moli di quella sola specie e la grandezza parziale molare diventa semplicemente una grandezza molare, per cui formula_62 diventa l'energia libera molare formula_63 della sostanza.\nLa conoscenza dell'andamento del potenziale chimico di una sostanza pura (energia libera molare) in funzione della temperatura e della pressione, permette il calcolo di altre grandezze di grande utilit\u00e0 termodinamica e termochimica quali: calore specifico molare a pressione costante formula_65, coefficiente di dilatazione cubica isobara formula_66 (o talvolta formula_67) ed il coefficiente di comprimibilit\u00e0 cubica isoterma formula_68, che sono rispettivamente le derivate parziali seconde del potenziale chimico in base alle le seguenti definizioni (dove formula_69 e formula_70 sono rispettivamente l'entropia molare formula_71, il volume molare formula_72 e la densit\u00e0 massica della sostanza, tenendo conto che formula_73 perch\u00e9 la massa molare formula_74 \u00e8 una costante):\nUtilizzando il potenziale chimico, si possono ricavare anche le espressioni della magnetizzazione formula_74 in formula_79 e della suscettivit\u00e0 magnetica adimensionale formula_80 di una sostanza, come derivate prima e seconda rispetto alla densit\u00e0 di flusso magnetico (o induzione magnetica) formula_81 in tesla o formula_82, mentre il campo magnetico nel materiale formula_26 in formula_79 \u00e8 legato a formula_81 dalla relazione formula_86, dove in questo caso formula_87 \u00e8 la permeabilit\u00e0 magnetica del materiale in formula_88:"}
{"id": "671501", "revid": "6923", "url": "https://it.wikipedia.org/wiki?curid=671501", "title": "Gli affari sono gli affari", "text": "Gli affari sono gli affari (\"Les affaires sont les affaires\") \u00e8 una commedia francese dello scrittore Octave Mirbeau, rappresentata con un grande successo nell'aprile 1903 a Parigi, sul palcoscenico della Com\u00e9die-Fran\u00e7aise. Ha conosciuto un trionfo mondiale, specialmente in Russia ed in Germania.\nTrama.\nSi tratta di una commedia classica, di costumi e di caratteri, che s'inscrive nella tradizione di Moli\u00e8re e dove l'anarchico Mirbeau sviluppa una critica violenta della societ\u00e0 borghese dell'epoca, del capitalismo selvaggio e del mondo degli affari, forma legale del gangsterismo.\nIl personaggio centrale si chiama Isidore Lechat: predatore senza scrupoli, \u00e8 il prototipo del moderno affarista, prodotto del nuovo mondo, capace di trarre vantaggio da qualsiasi cosa e di avere mire espansionistiche sul mondo intero. Ma l'amore della figlia, Germaine, che si ribella contro il cinismo del padre e sceglie la libert\u00e0, e la morte del figlio corrotto, Xavier, in un incidente automobilistico, ."}
{"id": "671522", "revid": "22356", "url": "https://it.wikipedia.org/wiki?curid=671522", "title": "Deltatherium", "text": "Il deltaterio (gen. Deltatherium) \u00e8 un mammifero vissuto nel Paleocene medio (circa 60 milioni di anni fa) in Nuovo Messico.\nUn primitivo carnivoro enigmatico.\nQuesto enigmatico mammifero, della taglia di un grosso gatto, \u00e8 stato descritto da Cope nel 1881. L'aspetto del deltaterio potrebbe ricordare vagamente quello di un cane, basso sulle zampe e dotato di un corpo allungato. Il cranio era dotato di lunghi canini simili a quelli delle tigri dai denti a sciabola. Gli incisivi erano piccoli, mentre i molari e i premolari assomigliano sorprendentemente a quelli di alcuni animali del Paleocene e dell'Eocene noti come tillodonti, che si nutrivano di tuberi e si estinsero senza lasciare discendenti. Se effettivamente imparentato con questi animali, il deltaterio deve rappresentare un ramo evolutivo separatosi prestissimo e proseguito verso una nicchia ecologica da vero e proprio carnivoro. In effetti, fin dall'anno della sua descrizione molti paleontologi hanno classificato il deltaterio nell'ambito dei creodonti, mammiferi primitivi a volte ritenuti essere gli antenati dei veri Carnivori. In conclusione, il deltaterio \u00e8 un vero e proprio enigma: sicuramente rappresenta uno dei primi tentativi di specializzazione verso la predazione nell'era dei mammiferi, ma le sue parentele sono tutt'altro che chiare. Oltre alla specie tipo, in anni recenti \u00e8 stata riconosciuta un'altra specie, \"D. dandreai\", pi\u00f9 grossa e con caratteristiche diverse nella dentatura."}
{"id": "671523", "revid": "219355", "url": "https://it.wikipedia.org/wiki?curid=671523", "title": "Reagenti chimici", "text": ""}
{"id": "671527", "revid": "118834", "url": "https://it.wikipedia.org/wiki?curid=671527", "title": "Oblast di Kam\u010datka", "text": ""}
{"id": "671530", "revid": "289247", "url": "https://it.wikipedia.org/wiki?curid=671530", "title": "Soft Air", "text": ""}
{"id": "671533", "revid": "74801", "url": "https://it.wikipedia.org/wiki?curid=671533", "title": "Oblast' di Kemerovo", "text": "Loblast' di Kemerovo \u00e8 un'oblast della Russia che si estende nella Siberia sud-occidentale su un territorio prevalentemente montuoso (Kuzneckij Alatau e monti dell'Abakan) solcato dai fiumi Tom' e Kija e che comprende il bacino carbonifero di Kuzneck (chiamato pure Kuzbass).\nRicca di giacimenti di ferro e manganese, conta importanti industrie siderurgiche, metallurgiche, chimiche e meccaniche.\nLa capitale Kemerovo ( abitanti) sul Tom' nel Kuzbass fu fondata nel 1916 e fino al 1935 si chiam\u00f2 \u0160eglovsk.\nCitt\u00e0 di rilievo.\nLa regione di Kemerovo ha visto un imponente sviluppo industriale a partire dagli anni trenta; questo ha causato l'aumento di popolazione di parecchi insediamenti, che hanno cos\u00ec raggiunto dimensioni ragguardevoli. Fra le principali citt\u00e0 dell\"oblast\" sono, oltre al capoluogo Kemerovo:\nGeografia antropica.\nSuddivisioni amministrative.\n\"Rajon\".\nLa \"oblast\" di Kemerovo comprende 19 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"):\nCitt\u00e0.\nI centri abitati della \"oblast\" che hanno lo \"status\" di citt\u00e0 (\"gorod\") sono 20 (in grassetto le citt\u00e0 sotto la diretta giurisdizione della \"oblast\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 23 (in grassetto gli insediamenti di tipo urbano sotto la diretta giurisdizione della \"oblast\", che costituiscono una divisione amministrativa di secondo livello):"}
{"id": "671537", "revid": "599013", "url": "https://it.wikipedia.org/wiki?curid=671537", "title": "Titolazione", "text": ""}
{"id": "671541", "revid": "74801", "url": "https://it.wikipedia.org/wiki?curid=671541", "title": "Oblast' di Kirov", "text": "L'oblast' di Kirov \u00e8 un'oblast della Russia che si estende tra la pianura russa e gli Urali settentrionali.\nProvincia particolarmente industrializzata (meccaniche, metalmeccaniche e chimiche) sfrutta anche le foreste di cui esporta il pregiato legname.\nCitt\u00e0 principali.\nLa capitale dell'oblast' \u00e8 Kirov, sul fiume Vjatka, a nordest di Mosca; altre citt\u00e0 importanti sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Kirov comprende 39 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 18 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 41 (in grassetto gli insediamenti di tipo urbano sotto la diretta giurisdizione della \"oblast\"', che costituiscono una divisione amministrativa di secondo livello):\nArtigianato locale.\nUn tipico prodotto dell'artigianato locale \u00e8 il giocattolo di Dymkovo."}
{"id": "671543", "revid": "1305772", "url": "https://it.wikipedia.org/wiki?curid=671543", "title": "E55", "text": ""}
{"id": "671546", "revid": "123769295", "url": "https://it.wikipedia.org/wiki?curid=671546", "title": "Panthera pardus nimr", "text": "Il leopardo d'Arabia (Panthera pardus nimr ) \u00e8 una delle nove sottospecie riconosciute di leopardo. \u00c8 caratterizzato da un mantello chiaro costellato di rosette e da dimensioni ridotte (20-30 kg). La sua dieta \u00e8 costituita essenzialmente da mammiferi di piccola e media taglia, come la gazzella d'Arabia (\"Gazella arabica\") e il tahr d'Arabia (\"Arabitragus jayakari\"). Occupa le zone remote e accidentate delle alte montagne della penisola arabica.\nFino agli anni sessanta, il leopardo d'Arabia era ancora piuttosto numeroso in tutta la penisola, ma la perdita del suo \"habitat\" e la caccia eccessiva ne hanno fatto diminuire il numero di esemplari. Attualmente nella penisola arabica ne rimangono tre sottopopolazioni costituite in tutto da meno di duecento esemplari. In tutto il suo areale vi \u00e8 una sola riserva naturale e un ulteriore numero di esemplari, meno di un centinaio, viene allevato in cattivit\u00e0 ai fini di programmi di conservazione \"ex situ\". L'Unione internazionale per la conservazione della natura classifica questa sottospecie \u00abin pericolo critico\u00bb (\"Critically Endangered\").\nDescrizione.\nIl leopardo d'Arabia ha un mantello di colore variabile dal giallo chiaro al fulvo, ricoperto di rosette. Con un peso che si aggira in media sui 30 kg nei maschi e sui 20 kg nelle femmine e una lunghezza media non superiore ad un metro circa (accompagnato da 80 cm di coda), il leopardo d'Arabia \u00e8 una delle sottospecie di leopardo pi\u00f9 piccole.\nBiologia.\nAlimentazione.\nIl leopardo d'Arabia caccia prede di piccola e media taglia, quali gazzelle d'Arabia (\"Gazella arabica\"), tahr d'Arabia (\"Arabitragus jayakari\"), procavie, lepri, uccelli e probabilmente lucertole e insetti. Le carcasse delle prede pi\u00f9 grandi vengono in genere nascoste dentro una grotta o una tana, ma mai su un albero. Sono state riportate anche osservazioni di predazioni ai danni di giovani dromedari (\"Camelus dromedarius\").\nRiproduzione.\nAnche se i maschi e le femmine condividono il loro territorio, i leopardi d'Arabia sono, come tutti i leopardi, animali solitari e territoriali, che si incontrano per soli cinque giorni circa per accoppiarsi. Dopo una gestazione di circa cento giorni, la femmina d\u00e0 alla luce da uno a quattro piccoli all'interno di una zona protetta come una piccola grotta o una cavit\u00e0 nella roccia. Durante le prime settimane, la femmina sposta spesso i suoi piccoli in modo da evitare che possano essere scoperti. Sebbene i piccoli aprano gli occhi nove o dieci giorni dopo la nascita, lasciano la tana solo verso le quattro settimane. La madre allatta i piccoli fino all'et\u00e0 di tre mesi, ma questi rimangono con lei fino all'et\u00e0 di due anni.\nDistribuzione e habitat.\nL'areale storico del leopardo d'Arabia \u00e8 poco conosciuto, ma si estendeva attraverso la penisola arabica, penisola del Sinai compresa.\nFino agli anni '60, il leopardo d'Arabia viveva ancora in gran parte della penisola. Era presente nell'Hegiaz sui monti Sarawat, a nord degli altipiani dello Yemen, sulle montagne di Ras al-Khaima, nella regione orientale degli Emirati Arabi Uniti e sulle montagne del Jebel Samhan e del Dhofar nell'Oman. Negli anni '70 una ventina di esemplari sopravvivevano ancora nel deserto del Negev in Israele.\nDagli inizi del XXI secolo, le popolazioni di leopardo d'Arabia sono diminuite del 90%. Delle 19 osservazioni segnalate tra il 1998 e il 2003, soltanto quattro sono state confermate: una sui monti dell'Hegiaz e tre sui monti dell'Asir. Nessun leopardo \u00e8 passato davanti alle trappole fotografiche nel corso di uno studio effettuato tra il 2002 e il 2003. Bench\u00e9 il leopardo d'Arabia sia protetto dalla legge, nessun parco nazionale ne protegge l\"habitat\".\nAlcuni individui sopravvivono nel deserto della Giudea e nel Negev, in una singola area dello Yemen e in un'altra dell'Oman. La pi\u00f9 grande popolazione confermata vive sulle montagne del Dhofar nel sud dell'Oman. Le trappole fotografiche hanno permesso di identificare 17 adulti a partire dal 1997 nella riserva naturale di Jebel Samhan e di 9-11 leopardi presso il confine tra la riserva e la frontiera con lo Yemen.\nAttualmente, in tutta la penisola arabica, esistono tre sottopopolazioni comprendenti in tutto meno di 200 esemplari. Questa sottospecie viene classificata \u00abin pericolo critico\u00bb di estinzione (\"Critically Endangered\") dalla IUCN e il numero di esemplari \u00e8 in diminuzione.\nIn Arabia Saudita, l\"habitat\" del leopardo d'Arabia si estende lungo le coste del mar Rosso sulle scoscese montagne aride e semiaride ad altitudini comprese tra i 600 e i 2400 m di altitudine. I leopardi d'Arabia occupano le zone remote e accidentate di alta montagna. A causa dell'aridit\u00e0 dei loro \"habitat\" necessitano di vasti territori per riuscire a trovare cibo e acqua sufficienti per sopravvivere. Il territorio del maschio ricopre generalmente quello di una o pi\u00f9 femmine. Le sovrapposizioni dei territori dei maschi sono comuni.\nTassonomia.\nLa linea evolutiva alla quale appartiene il leopardo, quella dei Panterini, si separ\u00f2 circa 10,8 milioni di anni fa dall'antenato comune di tutti i Felidi, poi, circa 6,4 milioni di anni fa, si separarono le due linee evolutive che avrebbero portato in seguito ai leopardi nebulosi (\"Neofelis\") e ai rappresentanti del genere \"Panthera\". L'estrema variabilit\u00e0 del mantello dei leopardi (\"Panthera pardus\") port\u00f2 in passato alla creazione di un gran numero di sottospecie sulla base della forma o del colore delle macchie. Ben ventisette sottospecie venivano generalmente riconosciute prima che la biologa singalese Sriyanie Miththapala e i suoi collaboratori non revisionarono la classificazione dei leopardi in seguito allo studio diretto del DNA nel 1995.\nIl leopardo d'Arabia \u00e8 una delle nove sottospecie di leopardo riconosciute dall'Unione internazionale per la conservazione della natura.\nRapporti con l'uomo.\nNella cultura di massa.\nIl leopardo \u00e8 citato nell'Antico Testamento otto volte (Dan 7,6; Is 11,6; Ger 5,6 e 13,23; Os 13,7; Ab 1,8; Cantico dei Cantici 4,8; Sir 28,23), sempre come animale pericoloso per gli uomini (come in Osea, Siracide e Geremia e nel Cantico dei Cantici) e per il bestiame (Isaia). Talvolta, come in Daniele, rappresenta addirittura un popolo invasore, mentre in Abacuc e in Geremia 13,23 vengono presi in riferimento la sua pelliccia maculata e la sua velocit\u00e0. Inoltre, nel libro dell'Apocalisse Giovanni descrive l'Anticristo come una bestia \"dal corpo di leopardo\", riprendendo la visione di Daniele nel capitolo 7, in cui la bestia \"simile a un leopardo\" rappresenta il regno dei Persiani.\nAssieme al leone, all'orso e al lupo, il leopardo fa parte delle quattro grandi belve del territorio palestinese storico, e come tali sono spesso riportati insieme nella Bibbia. Rappresentano i regni potenti nemici del popolo d'Israele, che spesso viene identificato come un gregge insidiato da questi animali. Solo l'intervento del germoglio di Iesse, simbolicamente, metter\u00e0 pace fra i grossi predatori e le loro prede.\nMinacce.\nIl leopardo d'Arabia \u00e8 minacciato dalla perdita e della frammentazione del suo \"habitat\", dalla scomparsa delle sue prede a causa della caccia non regolamentata degli ungulati e dalle catture per il traffico degli animali o per difendere il bestiame. Il 21 dicembre 2014 dei pastori hanno abbattuto l'ultimo esemplare conosciuto di questa sottospecie in Egitto.\nAlcuni leopardi d'Arabia sono morti accidentalmente dopo aver ingerito carcasse avvelenate destinate ai lupi e alle iene. Delle pelli di leopardi d'Arabia uccisi illegalmente nello Yemen sono state osservate tra i prodotti venduti apertamente nella citt\u00e0 di Mina dopo lo \"hajj\" del 2010.\nConservazione.\nIl leopardo d'Arabia \u00e8 classificato nell'Appendice I della CITES. La riserva naturale di Jebel Samhan (4500 km\u00b2) \u00e8 stata istituita nel 1997 in seguito alla presenza confermata dalle trappole fotografiche di 17 esemplari adulti e di un piccolo. Il canale Al Jazeera ha mostrato gli sforzi coronati dal successo per salvare i leopardi d'Arabia all'interno di questa riserva nel 2012 in un episodio del programma \"Witness\".\nDall'inizio degli anni '90, almeno dieci leopardi d'Arabia sono stati catturati vivi nello Yemen e venduti agli zoo. Alcuni di loro sono stati trasferiti in centri di conservazione \"ex situ\" in Arabia Saudita e negli Emirati Arabi Uniti.\nUno studio scientifico approfondito sull'ecologia e sulla distribuzione del leopardo d'Arabia \u00e8 assolutamente necessaria per determinare la migliore politica di conservazione \"in situ\". Le informazioni necessarie riguardano la dieta, l'utilizzo del territorio, il tipo di \"habitat\" e i dati riguardanti la riproduzione. Numerosi siti sono gi\u00e0 stati esaminati e potrebbero essere convertiti in aree protette: Jebel Fayfa, Jebel Al-Qahar, Jebel Shada, Jebel Nees, Jebel Wergan, Jebel Radwa e Harrat Uwayrid. La creazione di nuove riserve \u00e8 urgente al fine di preservare gli ultimi esemplari selvatici rimasti.\nIn cattivit\u00e0.\nIl primo leopardo d'Arabia ad essere registrato su uno \"studbook\" fu un esemplare catturato nel sud dell'Oman nel 1985. Il primo programma di riproduzione in cattivit\u00e0 venne avviato, su scala regionale, dall\"Oman Mammal Breeding Centre\" nel 1995. A partire dal 1999, lo \"studbook\" viene diretto e coordinato dal \"Breeding Centre for Endangered Arabian Wildlife\" di Sharja. Nel 2010, nove strutture ospitavano complessivamente 42 maschi, 32 femmine e 3 leopardi di sesso indeterminato, tra i quali 19 individui catturati in natura. Questa popolazione in cattivit\u00e0 deriva da 14 fondatori."}
{"id": "671547", "revid": "13", "url": "https://it.wikipedia.org/wiki?curid=671547", "title": "Isoipse", "text": ""}
{"id": "671549", "revid": "671029", "url": "https://it.wikipedia.org/wiki?curid=671549", "title": "Oblast' di Kostroma", "text": "L'oblast' di Kostroma \u00e8 un'oblast' della Russia che si estende su un territorio quasi interamente pianeggiante ed \u00e8 attraversata dal fiume Volga.\nLa capitale Kostroma, porto sul Volga, a da Mosca \u00e8 un notevole mercato agricolo. Oltre all'aeroporto \u00e8 nota per i suoi monumenti (Cattedrale, Cremlino e Monastero con chiesa dei secoli XIV-XVIII) che la stanno inserendo sempre pi\u00f9 frequentemente negli itinerari turistici. Industrie tessili (lino), del legno, alimentari e calzaturiere sono le principali risorse della provincia.\nGeografia antropica.\nSuddivisioni amministrative.\n\"Rajon\".\nLa \"oblast'\" di Kostroma comprende 24 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"'):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 12 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 7 (al 1\u00ba gennaio 2010):"}
{"id": "671550", "revid": "78273", "url": "https://it.wikipedia.org/wiki?curid=671550", "title": "Curve di livello", "text": ""}
{"id": "671552", "revid": "1305772", "url": "https://it.wikipedia.org/wiki?curid=671552", "title": "MDK", "text": ""}
{"id": "671553", "revid": "98720", "url": "https://it.wikipedia.org/wiki?curid=671553", "title": "Luce solare", "text": ""}
{"id": "671554", "revid": "834", "url": "https://it.wikipedia.org/wiki?curid=671554", "title": "Kathleen Mary Ferrier", "text": ""}
{"id": "671556", "revid": "28402", "url": "https://it.wikipedia.org/wiki?curid=671556", "title": "HTTP referer", "text": ""}
{"id": "671561", "revid": "1543377", "url": "https://it.wikipedia.org/wiki?curid=671561", "title": "Panthera pardus saxicolor", "text": "Il leopardo persiano (Panthera pardus saxicolor ; syn. \"ciscaucasica\"), noto anche come leopardo dell'Iran settentrionale o leopardo del Caucaso, \u00e8 una sottospecie di leopardo diffusa principalmente nel Vicino Oriente. Oggi il suo areale \u00e8 quasi essenzialmente limitato al solo Iran. Essendo ancora presente con un numero limitato di esemplari nel Grande Caucaso, \u00e8 l'unico grande felino rimasto sul suolo europeo. A causa della sua tassonomia ancora oggetto di controversie, non \u00e8 del tutto chiaro quali popolazioni di leopardo siano ascrivibili a questa sottospecie, ma si ritiene che tutti i leopardi del Caucaso, della Turchia orientale, dell'Iran settentrionale e del Turkmenistan ne facciano parte. Al contrario, non \u00e8 chiaro se i leopardi dell'Iran meridionale, cos\u00ec come quelli dell'Afghanistan e del Belucistan, appartengano a questa o a un'altra sottospecie (\"P. p. sindica\"). Anche la posizione tassonomica dei leopardi del vicino Kashmir non \u00e8 chiara. Eventuali popolazioni rimaste nella Turchia occidentale potrebbero anch'esse appartenere a una sottospecie distinta (\"P. p. tulliana\"). Il leopardo persiano \u00e8 in pericolo di estinzione: ne rimangono in tutto 870-1300 esemplari.\nDescrizione.\nIl leopardo persiano ha una colorazione particolarmente vivace e macchie relativamente grandi. \u00c8 una delle sottospecie di maggiori dimensioni. La lunghezza di due grossi esemplari abbattuti nel nord dell'Iran era rispettivamente di 213 e 212 cm. Il loro peso era rispettivamente di 86 e 66 kg. Il cranio pi\u00f9 grande finora misurato, appartenente a un esemplare vissuto nel parco nazionale del Golestan, era lungo 288 mm.\nTassonomia.\nLa posizione sistematica del leopardo persiano non \u00e8 stata ancora del tutto chiarita. In particolare, \u00e8 oggetto di discussione quali popolazioni presenti tra l'Asia Minore e il Kashmir appartengano a questa sottospecie. \u00c8 fuori da ogni dubbio che i leopardi persiani differiscano geneticamente e morfologicamente dal leopardo arabo (\"P. p. nimr\") da un lato e dal leopardo indiano (\"P. p. fusca\") dall'altro. Nell'area in questione sono state descritte originariamente ben sette sottospecie distinte (\"tulliana\", \"ciscaucasica\", \"saxicolor\", \"sindica\", \"millardi\", \"dathei\" e \"transcaucasica\"). Secondo gli studi genetici, basati per\u00f2 solamente sull'analisi di pochi individui, gli esemplari in questione sarebbero tutti attribuibili a un'unica sottospecie. Al contrario, le analisi morfologiche indicano che solo le forme \"ciscaucasica\", \"saxicolor\" e \"transcaucasica\" debbano essere incluse nel leopardo persiano. Il nome scientifico \"Panthera pardus ciscaucasica\" avrebbe inoltre la priorit\u00e0 sugli altri essendo stato proposto prima. Il leopardo dell'Anatolia occidentale (\"P. p. tulliana\") da un lato e il leopardo del Belucistan (\"P. p. sindica\") dall'altro sembrerebbero formare distinte sottospecie. Secondo questa revisione, quest'ultima includerebbe anche la forma dell'Iran centrale (\"dathei\") e probabilmente il leopardo del Kashmir (\"millardi\"). Tuttavia, questo non \u00e8 stato confermato. Anche se il leopardo del Belucistan venisse riconosciuto come una sottospecie separata, la linea di demarcazione tra questa forma e il leopardo dell'Iran settentrionale rimarrebbe poco chiara. Se il leopardo dell'Anatolia occidentale (\"P. p. tulliana\") dovesse essere considerato come parte del leopardo persiano, questo nome avrebbe la priorit\u00e0, essendo stato coniato prima. A causa di tutte queste incertezze, la IUCN, ad esempio, sta conservando per il momento il nome tradizionale \"saxicolor\".\nSi dice che i leopardi diffusi nel nord dell'Iran siano per lo pi\u00f9 animali grandi e di colore chiaro, mentre nel sud del paese sarebbero presenti esemplari di colore piuttosto scuro e un po' pi\u00f9 piccoli. Tuttavia, studi recenti non hanno riscontrato differenze evidenti nel tipo di pelliccia tra i leopardi dell'Iran settentrionale e dell'Iran meridionale.\nDistribuzione e habitat.\nSi stima che il numero di esemplari adulti di leopardo persiano in natura sia attorno ai 870-1300 esemplari, ma il numero sta diminuendo. Pertanto, la sottospecie viene classificata come \u00abminacciata\u00bb (\"Endangered\") dalla IUCN.\nL'Iran \u00e8 la roccaforte della sottospecie: qui il leopardo \u00e8 ancora diffuso e relativamente comune nelle zone settentrionali e nord-occidentali del paese. In quelle meridionali e sud-orientali, tuttavia, \u00e8 generalmente raro. Il suo areale in Iran copre ancora una superficie di circa 885.300 km\u00b2, pari a met\u00e0 della superficie totale del paese, ma la densit\u00e0 di popolazione \u00e8 in media molto bassa. Secondo stime approssimative, in Iran ne rimarrebbero 550-850 esemplari e poco pi\u00f9 della met\u00e0 di questi vivrebbe all'interno di aree protette. I pi\u00f9 importanti santuari del leopardo in Iran sono il parco nazionale del Golestan (40-45 esemplari), il parco nazionale di Tandooreh (12-18 esemplari) e il parco nazionale di Bamu (15-20 esemplari). In generale si tende a sovrastimare il numero degli esemplari: dal momento che le prede in Iran sono divenute sempre pi\u00f9 rare, i leopardi sono costretti a vagare attraverso vasti terreni di caccia e pertanto lo stesso esemplare pu\u00f2 venire conteggiato pi\u00f9 volte in localit\u00e0 diverse del paese. La frammentazione delle popolazioni \u00e8 considerata una delle pi\u00f9 gravi minacce per la sopravvivenza della sottospecie. Solo poche popolazioni vengono considerate ancora vitali. \u00c8 probabile che circa 80-90 esemplari vivano in Turkmenistan, mentre il numero di capi in Afghanistan viene stimato tra le 200 e le 300 unit\u00e0.\nNella regione del Caucaso si incontrano solamente poche popolazioni residue isolate, ciascuna costituita da un numero limitato di esemplari. La popolazione pi\u00f9 numerosa in questa regione vive nell'Iran nord-occidentale ed \u00e8 composta da circa 25 animali. Qui l'ultima roccaforte dei leopardi \u00e8 costituita dai monti Taly\u0161, che ospitano, oltre agli esemplari iraniani, anche circa 3-5 esemplari sul versante azero. Si stima che un numero simile di esemplari viva nell'area di Iori-Minge\u010devir nella zona di confine tra Azerbaigian e Georgia. Una popolazione un po' pi\u00f9 numerosa, di 7-15 leopardi, abita sui monti Zangezur e Meghri in Armenia e Azerbaigian. Nel Grande Caucaso si possono ancora trovare circa 10-15 esemplari in Daghestan, Inguscezia, Ossezia del Nord e probabilmente in Cecenia. Lo status della specie nella Turchia orientale \u00e8 sconosciuto. Nel 2013 un esemplare \u00e8 stato ucciso a Diyarbak\u0131r. Inoltre non \u00e8 chiaro se il leopardo sia ancora presente nella Turchia occidentale. Il bracconaggio sembra costituire un grave problema nell'Armenia sud-orientale, dove, data la relativa abbondanza di prede, il numero dei leopardi presenti \u00e8 apparentemente ben al di sotto del potenziale che la regione potrebbe sostenere.\nNel 2016 tre leopardi persiani sono stati rilasciati per la prima volta nel settore russo del Grande Caucaso, nell'area del parco nazionale di So\u010di. Ci\u00f2 \u00e8 avvenuto nel corso di un progetto di reintroduzione su larga scala attualmente in corso che ha avuto inizio in concomitanza con le Olimpiadi invernali del 2014 con il supporto del WWF e di Vladimir Putin. A tal fine, i leopardi vengono allevati in ampi recinti all'aperto e preparati per il rilascio in natura.\nLe minacce principali che gravano sulla sopravvivenza del leopardo persiano sono la diminuzione del numero di prede, le modifiche all'habitat di origine antropica e le persecuzioni cui esso \u00e8 fatto oggetto, principalmente a causa delle aggressioni ai danni degli animali da fattoria. Tuttavia, \u00e8 difficile determinare l'esatto impatto e la portata di queste minacce.\nBiologia.\nEcologia.\nIl leopardo persiano, come tutte le sottospecie di questo felino, \u00e8 un animale molto adattabile. Si trova a suo agio nelle foreste, nelle steppe erbose e nelle zone sub-desertiche, ma la popolazione pi\u00f9 numerosa vive nelle steppe erbose ai piedi della catena dell'Elburz. Originariamente era presente in quasi tutti gli habitat dell'Iran, ad eccezione delle pianure aperte e delle aree utilizzate intensamente per l'agricoltura.\nAlimentazione.\nLe prede pi\u00f9 importanti in Iran sono capre selvatiche (\"Capra aegagrus\"), cinghiali, urial (\"Ovis\" spp.), gazzelle gozzute (\"Gazella subgutturosa\"), cervi nobili (\"Cervus elaphus\"), caprioli (\"Capreolus capreolus\"), istrici indiani (\"Hystrix indica\") e pika (\"Ochotona rufescens\"), nonch\u00e9 animali da fattoria e cani. Nell'area del parco nazionale del Golestan, nel nord-est del paese, i leopardi si nutrono principalmente di urial della steppa e di cinghiali, ma probabilmente anche di capre selvatiche; a quanto pare la dieta a base di prede naturali viene integrata con animali domestici. Nel sud-est dell'Armenia i leopardi si nutrono principalmente di capre selvatiche, cinghiali, caprioli e istrici indiani.\nIl leopardo persiano in cattivit\u00e0.\nIl leopardo persiano viene ora allevato in numerosi zoo europei, dove si riproduce regolarmente. Tutti i progenitori degli esemplari oggi in cattivit\u00e0 furono catturati tra il 1955 e il 1967 sulle catene dell'Elburz, del Kopet Dag e dell'Anti-Tauro.\nNel 2014 lo staff dello zoo di Nordhorn (Bassa Sassonia) \u00e8 riuscito per la prima volta a inseminare artificialmente un leopardo persiano. Con l'aiuto dell'Institut f\u00fcr Zoo- und Wildtierforschung (IZW) di Berlino, questo progetto era stato pianificato gi\u00e0 nel 2010, ma il primo tentativo era andato fallito. Il 3 agosto del 2014, invece, il successo \u00e8 stato coronato dalla nascita di due piccoli.\nIl leopardo persiano nella cultura.\nIl leopardo \u00e8 sempre stato un animale comune in Persia ed ha sempre influenzato la cultura del Vicino Oriente. In Iran vi sono diversi luoghi chiamati con il nome persiano \"Palang-Kuh\" (la \u00abMontagna del Leopardo\u00bb)."}
{"id": "671563", "revid": "1305772", "url": "https://it.wikipedia.org/wiki?curid=671563", "title": "MDR", "text": ""}
{"id": "671564", "revid": "1599710", "url": "https://it.wikipedia.org/wiki?curid=671564", "title": "Aviazione Legionaria", "text": "L'Aviazione Legionaria (citata anche come Aviaci\u00f3n Legionaria nella letteratura di lingua spagnola), fu un corpo di spedizione della Regia Aeronautica italiana che venne creato nel 1936 per fornire supporto logistico e tattico alle truppe guidate da Francisco Franco durante la guerra civile spagnola.\nStoria.\nLa creazione.\nAllo scoppio della guerra civile spagnola, il 17 luglio 1936, il generale Francisco Franco aveva sotto il suo comando circa 30\u00a0000 soldati marocchini e nazionali ed alcune unit\u00e0 di artiglieria, delle quali la maggioranza si trovava nel territorio africano e nelle isole Baleari.\nIl grande problema di Franco era il trasbordo delle truppe dal territorio marocchino al territorio nazionale. Cos\u00ec, il 24 luglio, Franco si rivolse al console italiano a Tangeri e poi direttamente all'addetto militare presso il consolato, il maggiore Luccardi, affinch\u00e9 convincessero Mussolini ad inviare dodici aerei da trasporto, dodici ricognitori, dieci caccia, 3000 bombe per aerei, quaranta mitragliatrici antiaeree ed almeno cinque navi da trasporto.\nIn un primo momento Mussolini, pur simpatizzando per Franco, rifiut\u00f2, ma il 25 luglio, sotto le spinte del genero Galeazzo Ciano (che aveva parlato con due rappresentanti monarchici spagnoli a riguardo dell'invio di circa trenta caccia ed equipaggiamenti da parte del governo francese, che sarebbero arrivati il 2 agosto) cambi\u00f2 idea, e il 27 luglio diede l'ordine al sottosegretario della Regia Aeronautica, generale Giuseppe Valle, di inviare dodici bombardieri trimotori Savoia-Marchetti S.M.81, con relativi equipaggi e specialisti. Questa sar\u00e0 la prima unit\u00e0 della futura Aviazione Legionaria.\nL'impiego operativo.\nLa prima unit\u00e0 della futura Aviazione Legionaria part\u00ec dall'Aeroporto di Cagliari-Elmas all'alba del 30 luglio 1936. All'aeroporto sardo erano giunti tre ufficiali della Scuola di Navigazione di Altura di Orbetello, il gerarca Capitano Ettore Muti e il Tenente Colonnello Ruggero Bonomi.\nGli equipaggi e gli specialisti provenivano dal 7\u00b0, dal 10\u00b0 e dal 13\u00ba Stormo, tutti volontari, ed erano forniti di abiti civili e documenti falsi. Agli apparecchi erano state cancellate tutte le insegne nazionali ed i distintivi di reparto per non creare incidenti diplomatici con i governi europei filo-repubblicani. Gli stessi aerei erano stati venduti con un finto atto al giornalista spagnolo Luis Bolin. Per evitare complicazioni internazionali, e per non essere coinvolto direttamente nel conflitto, venne adottato l'escamotage di inviare personale volontario. Infatti appena arrivato il colonnello Bonomi ed i suoi equipaggi vennero arruolati nel Tercio de extranjeros, costituendo il nucleo dell'Aviazione del Tercio che divenne poi l'Aviazione Legionaria.\nIl viaggio, molto duro, dur\u00f2 circa sei ore e mezzo. Non tutti gli aerei, per\u00f2, toccarono terra sull'aeroporto di Nador, nelle vicinanze di Melilla, nel Marocco spagnolo: il velivolo al comando del tenente Angelini cadde nel Mediterraneo, quello del tenente Mattalia si schiant\u00f2 al suolo preso Saida (localit\u00e0 marocchina sotto controllo francese) mentre un terzo aereo, ai comandi del tenente Lo Forte, compiuto un atterraggio di emergenza presso Berkane (altra localit\u00e0 marocchina sotto controllo francese), fu sequestrato dalle autorit\u00e0 locali. I nove aerei superstiti, atterrati in terra marocchina, furono poi dotati di insegne nazionaliste e trasferiti all'Aeroporto di T\u00e9touan, dove il 4 agosto furono passati in rivista dal generale Franco. Nei giorni seguenti gli aerei, affiancati da un bimotore Douglas DC-2 trasformato in bombardiere, contribuirono al trasporto entro il 9 agosto di tutto il corpo di spedizione nazionalista. La prima missione avvenne il 6 agosto con la scorta di cinque piroscafi con a bordo 4.000 soldati, 4 batterie d'artiglieria, 2 milioni di cartucce e 12 tonnellate di altre munizioni, da Ceuta ad Algeciras. Le navi da guerra repubblicane che cercarono di intercettare le navi da trasporto vennero attaccate dagli aerei con bombe e raffiche di mitragliatrice, che le fecero desistere dal continuare l'azione, costringendole alla ritirata. \nDopo il 9 agosto i bombardieri legionari si spostano all'Aeroporto di Siviglia.\nIl 14 agosto giunsero a Melilla (Marocco), nelle stive di navi da trasporto scortate dal Luca Tarigo (cacciatorpediniere), Antonio da Noli (cacciatorpediniere), Giovanni delle Bande Nere (incrociatore) e Muzio Attendolo (incrociatore) della Regia Marina, 12 dei 405 biplani da caccia Fiat C.R.32. Alla fine di agosto, con l'invio di altri aerei dello stesso tipo, venne formata a C\u00e1ceres la famosa squadriglia \"Cucaracha\" che il 21 agosto ottiene la prima vittoria con Vittor Ugo Ceccherelli sul cielo di Cordova.\nDalla sera del 31 agosto 3 SM 81 legionari contribuirono in maniera determinante alla felice conclusione della Battaglia di Maiorca dall'Aeroporto di Palma di Maiorca dove erano presenti alcuni C.R.32 comandati da Luigi Gallo.\nDopo questi primi invii ne seguirono altri sempre pi\u00f9 numerosi: 68 trimotori Savoia-Marchetti S.M.81 \"Pipistrello\", 99 dei famosi e ottimi trimotori Savoia-Marchetti S.M.79 \"Sparviero\" e 16 Fiat B.R.20 \"Cicogna\". Gli SM.81 furono inquadrati nei ranghi nel 21\u00ba Stormo da Bombardamento Pesante e nella 251\u00aa Squadriglia e 252\u00aa Squadriglia \"Pipistrelli delle Baleari\" del XXV Gruppo. Le \"Cicogne\" andarono ad equipaggiare il XXXV Gruppo Autonomo Bombardamento Veloce dotato della 230\u00aa e 231\u00aa Squadriglia da bombardamento veloce. In pi\u00f9 arrivarono 12 Breda Ba.65, 16 Caproni Ca.310, 10 Caproni A.P.1, e 36 ricognitori IMAM Ro.37 \"Lince\". Ulteriori 25 IMAM Ro.41, 6 Breda Ba.28, e qualche Fiat C.R.20B furono inviati e utilizzati come addestratori.\nIl 28 dicembre 1936, l'Aviacion de el Tercio comandata da Bonomi, composta da un gruppo di S. 81, un gruppo di Ro. 37, 4 squadriglie di C. R. 32, un gruppo spagnolo di Junkers ed una squadriglia spagnola di Ro. 37, con le basi di Siviglia, Arenas de San Pedro, Caceres e i campi di Cordova, Granada, Navalmoral, 3 campi di Talavera e 2 di Torrijos, termina l'attivit\u00e0 e nasce l'Aviazione Legionaria costituita di reparti di aerei italiani e di personale volontario italiano agli ordini di Vincenzo Velardi.\nNell'aprile del 1937 furono inoltre inviati sull'idroscalo di Alc\u00fadia, per assistere le unit\u00e0 navali, nove idrovolanti monomotori CANT Z.501, a cui si aggiunsero, nel luglio 1938, quattro idrovolanti trimotori pesanti CANT Z.506.\nNel marzo del 1939 vennero inviati undici dei nuovi caccia monoplani Fiat G.50 (dislocati presso la base di Ascalona), assegnati al \"Gruppo Sperimentale Caccia\" che per\u00f2 non presero parte ai combattimenti.\nIl 30 marzo 1939, al termine delle operazioni nella Spagna repubblicana, si scioglieva il Comando dell\u2019aviazione legionaria.\nBilancio e conseguenze.\nAlla fine del conflitto, le unit\u00e0 legionarie totalizzarono 135.265 ore di volo, con all'attivo 5.318 operazioni e 11.524 tonnellate di bombe, distruggendo 903 velivoli nemici e 224 unit\u00e0 navali. Nelle operazioni morirono 171 italiani, ci furono 192 feriti e vennero persi 74 caccia, 8 bombardieri, due assaltatori e due ricognitori abbattuti o distrutti. I caduti ammontarono a 193 tra ufficiali e sottufficiali, dei quali ben 54 furono decorati con Medaglia d'oro al valor militare.\nGli equipaggi italiani parteciparono anche a numerose missioni di bombardamento strategico soprattutto contro Barcellona, la Catalogna e la zona di Valencia. Fra queste operazioni si annoverano anche i bombardamenti del marzo 1938 su Barcellona, i quali causarono, secondo le stime di alcuni storici, tra gli 880 e i 1300 morti e tra i 1500 e i 2000 feriti fra la popolazione civile. Le cifre ufficiali, fornite dalla Generalit\u00e0 di Catalogna rese pubbliche il 26 marzo, segnalarono 875 morti (di cui 118 bambini), ma nei giorni seguenti furono registrate altre 49 persone in pi\u00f9, portando il totale a 924 vittime. Inoltre le stesse cifre ufficiali riportano 48 edifici distrutti e 78 gravemente danneggiati.\nIl 10 giugno 1939 gli ultimi 1.800 aviatori degli equipaggi dell'Aviazione Legionaria si imbarcavano a Cadice per tornare in Italia sulla motonave Duilio (transatlantico). Sbarcati a Genova qualche giorno dopo furono passati in rivista da Sua Maesta Vittorio Emanuele III, accompagnato dai generali Adriano Monti e Giuseppe Valle.\nIl rapporto tra risultati ottenuti e uomini e mezzi persi, ritenuto positivo, indusse i vertici della Regia Aeronautica a pensare che i mezzi impiegati fossero validi, quando in realt\u00e0 l'epoca dei biplani e dei trimotori era al tramonto; divenne evidente la necessit\u00e0 di montare la radio su tutti e velivoli e che il puntamento per lo sgancio delle bombe non poteva pi\u00f9 essere fatto a vista, ma con strumenti appositi. Questi errori di valutazione si rivelarono decisivi quando l'Italia entr\u00f2 in guerra nel 1940.\nLa denuncia di crimini di guerra.\nNel 2011 due civili di Barcellona presentarono una querela all'Audi\u00e8ncia Nacional contro i piloti ancora in vita dell'Aviazione Legionaria, per crimini di guerra commessi con i bombardamenti su Barcellona durante la Guerra civile. I querelanti furono Anna Raya (che all'epoca dei fatti aveva otto anni e rimase ferita alla testa durante un bombardamento il 1\u00ba ottobre 1937) e Alfons C\u00e1novas (diciannovenne all'epoca dei fatti, suo padre rimase ucciso in un bombardamento contro il porto di Barcellona il 19 gennaio 1938). La querela fu presentata con il supporto di due associazioni: la \"Comissi\u00f3 de la Dignitat\" (un'organizzazione che si occupa del recupero di documenti confiscati dal regime franchista) e \"AltraItalia\" (un'associazione di italiani residenti a Barcellona). I querelanti chiedevano allo Stato italiano il riconoscimento dei crimini e una dichiarazione ufficiale di scuse. Nel 2015 il Comune di Barcellona si costitu\u00ec parte civile nel processo.\nUnit\u00e0 complessivamente impiegate.\nOltre agli aerei, vennero forniti numerosi uomini addestrati con oltre 6.000 effettivi (5.699 militari e 312 civili) impiegati a rotazione. Questi uomini andarono a costituire la maggior parte dei reparti aerei a disposizione dei nazionalisti. Oltre ad appoggiare le forze terrestri, le unit\u00e0 legionarie colpirono pi\u00f9 volte citt\u00e0 e porti spagnoli, quali Barcellona, Madrid, Alicante, Valencia, Almer\u00eda e molte altre. Queste operazioni ostacolarono notevolmente i rifornimenti delle unit\u00e0 repubblicane.\nAlla fine del conflitto le unit\u00e0 inviate furono 721. Di queste, alla fine della guerra ne rimasero 276, che poi furono ceduti tutti alla neonata aviazione spagnola.\nPossono essere cos\u00ec suddivise:\nDistintivi ottici di riconoscimento.\nIl simbolismo di riconoscimento applicato alla flotta aerea era basato sulle coccarde posizionate sulle superfici superiore ed inferiore delle ali e da un distintivo di coda posizionato sul timone.\nIl primo era costituito da un cerchio completamente nero, personalizzato in seguito con simboli bianchi che andavano da una semplice croce a disegni che facevano riferimento ai comandanti delle squadriglie della Legione Condor e dell'Aviaci\u00f3n Nacional. Il distintivo di coda riproduceva una semplice croce nera in campo bianco, rimasta anche nell'adozione dei definitivi colori del successivo Ej\u00e9rcito del Aire.\nLa canzone dei piloti trimotori SM81 \"Falchi delle Baleari\".\nI piloti dei trimotori SM81 \"Falchi delle Baleari\" avevano una canzone sull'aria di una canzonetta in voga all'epoca:\n\"Di 81 noi siam pilotoni\nabbiam tripli motori e coglioni\nbombardiamo il mondo inter\nviva sempre i bombardier\""}
{"id": "671571", "revid": "671029", "url": "https://it.wikipedia.org/wiki?curid=671571", "title": "Traian B\u0103sescu", "text": "Ex ufficiale di marina mercantile, \u00e8 stato diverse volte ministro dei trasporti, tra il 1991 e il 2000, allora sindaco di Bucarest e presidente del Partito Democratico (2000-2004).\nNel 2001 ha vinto la presidenza nelle elezioni interne del PD, in sostituzione di Petre Roman.\n\u00c8 stato co-presidente di Alleanza Giustizia e Verit\u00e0, costituita tra il PNL e il PD nel 2003. In seguito al ritiro di Theodor Stolojan (PNL) contrapposto a Traian B\u0103sescu (PD) divenne il candidato della coalizione, alla presidenza della Romania.\n\u00c8 divenuto presidente della Romania la prima volta dopo aver vinto le elezioni presidenziali del 2004 contro il candidato del centro sinistra, Adrian N\u0103stase.\nAlle elezioni presidenziali del 2009 \u00e8 stato rieletto Presidente della Romania per un mandato di cinque anni, sconfiggendo Mircea Geoan\u0103 (PSD).\nIl 1\u00ba gennaio 2007, durante il suo mandato presidenziale, la Romania ha aderito all'Unione europea. \u00c8 stato sospeso dal suo incarico per due volte dal Parlamento, nel 2007 e nel 2012, ma i due referendum che seguirono non consentirono il suo licenziamento. I suoi due termini di mandato sono stati segnati dalla lotta contro la corruzione e le conseguenze della Grande recessione.\nNel 2015 \u00e8 diventato presidente del Partito del Movimento Popolare (PMP). Viene eletto senatore l'anno successivo.\nBiografia.\nVita e carriera.\nTraian B\u0103sescu \u00e8 nato il 4 novembre 1951 nella casa di famiglia a Besarabi. La madre Elena, \u00e8 nata nel 1929 ed \u00e8 cresciuta con otto fratelli in Besarabi, suo padre Dumitru B\u0103sescu \u00e8 nato nel 1925 ed era originario del villaggio Podu Hagiului, comune di Gorban, Ia\u0219i, di professione operaio professionista, scelto dal Partito Comunista Rumeno per la scuola militare. Dumitru B\u0103sescu concluse nel 1949 i corsi da funzionario scolastico a Sibiu, dove fu collega di Victor St\u0103nculescu e Vasile Milea, avanzati durante il regime comunista al grado di generali, con posizioni chiave nel governo D\u0103sc\u0103lescu II. Il padre e la madre di Traian B\u0103sescu si sono incontrati da giovani dopo che il padre, ufficiale venne assegnato nel 1949 nel 18\u00ba Reggimento carri in Besarabi.\nNel 1953 \u00e8 nato Mircea B\u0103sescu, fratello di Traian B\u0103sescu. Dumitru B\u0103sescu nel 1957, a seguito di progressi, \u00e8 stato trasferito in un'unit\u00e0 militare a Ia\u0219i. A Ia\u0219i Traian B\u0103sescu ha completato la scuola primaria e il primo anno di scuola secondaria, seguita dal Collegio Nazionale Costache Negruzzi di Ia\u0219i. Nel 1963 la famiglia di B\u0103sescu si trasfer\u00ec a Bac\u0103u, a causa del fatto del distacco del padre, colonnello dell'esercito, ad un'unit\u00e0 in citt\u00e0. Traian B\u0103sescu gi\u00e0 allievo della Scuola Numero 5 (Accademia navale Mircea cel B\u0103tr\u00e2n) e il Liceo Lucre\u021biu P\u0103tr\u0103\u0219canu (oggi Collegio Nazionale Gheorghe Vr\u0103nceanu di Bac\u0103u).\nB\u0103sescu si \u00e8 laureato nel 1976 all'Accademia navale Mircea cel B\u0103tr\u00e2n a Constanza presso la Facolt\u00e0 di navigazione, sezione commerciale. \u00c8 sposato con Maria B\u0103sescu, con la quale ha due figlie, Ioana, nata nel 1977, e Elena nel 1980.\nNel 1995 si \u00e8 laureato presso l'Industria dei Trasporti marittimi, avanzato all'Accademia norvegese. Il padre Dumitru B\u0103sescu \u00e8 morto nel 2002 dopo un arresto cardiaco, e la madre Helen nel 2010.\nAttivit\u00e0 professionale e politica.\nTra il 1981-1987 \u00e8 stato conduttore di nave all'interno della flotta commerciale della RSR. Ex membro del Partito Comunista Romeno, dopo la caduta del comunismo ha affermato che entr\u00f2 nel PCR solo per fare carriera nella marina mercantile. Tra il 1984-1987 ha comandato la petroliera Vittoria. Dal 1987 ha fatto parte della Navrom, rappresentante di Anversa. Nel 1989 \u00e8 diventato Direttore generale dell'Ispettorato della navigazione civile sotto il Ministero dei Trasporti, dell'ufficio di D\u0103sc\u0103lescu, fino alla rivoluzione del 22 dicembre 1989.\nNel dicembre 1989 divenne sottosegretario di Stato per i Trasporti nel Governo Roman I. \u00c8 stato nominato ministro dei Trasporti nel Governo Roman II (30 aprile 1991 - 16 ottobre 1991) e nel Governo Stolojan (16 ottobre 1991 - 19 novembre 1992). Ha fatto parte del consiglio di amministrazione della societ\u00e0 Astra Arad autovetture, per un periodo nel 1992.\nAlle elezioni legislative del 1992 \u00e8 stato eletto deputato del Distretto di Vaslui per il FSN (1992-1996). Nel parlamento ha ricoperto la carica di Vice Presidente della Camera dei Deputati dell'industria e dei servizi, nel corso del suo mandato.\nNel 1996 \u00e8 stato direttore e coordinatore della campagna di Petre Roman, candidato Pd per la presidenza. Anche se Petre Roman non \u00e8 stato riconfermato nel secondo turno, dopo la vittoria di Emil Constantinescu sul PDSR di Ion Iliescu che pers\u00e8 potere e form\u00f2 una coalizione tra il CDR, PD e PNL. Cos\u00ec Traian B\u0103sescu, che vinse le elezioni parlamentari simultanee e un mandato per il PD di Vaslui (1996-2000) venne nominato nuovamente Ministro dei Trasporti, questa volta nel Governo Ciorbea (12 dicembre 1996 - 11 febbraio 1998). \u00c8 stato ministro dei Trasporti anche nel Governo Vasile (17 aprile 1998 - 22 dicembre 1999) e il Governo Is\u0103rescu (22 dicembre 1999 - 26 giugno 2000).\nNel giugno 2000 Traian B\u0103sescu ha partecipato alle elezioni del PD, per le elezioni amministrative alla carica a sindaco di Bucarest, vincendo il mandato di sindaco, che ha ricoperto fino al dicembre 2004. Dopo essere stato presidente dell'Organizzazione PD di Bucarest (2000-2001), nel 2001 ha vinto la presidenza del PD Petre Roman. Il mandato di sindaco ha coinciso con il Governo N\u0103stase, B\u0103sescu di stile combattivo e in frequenti conflitti con la maggioranza di sinistra in seno al Consiglio Generale di Bucarest aument\u00f2 la sua reputazione a livello nazionale.\nFu rivale di Adrian N\u0103stase nelle elezioni presidenziali del 2004 - Ion Iliescu non aveva pi\u00f9 diritto di riapplicare la carica - il Partito Democratico e il Partito Nazionale Liberale, che rappresentavano l'opposizione in parlamento, decisero di formare un'alleanza elettorale. Cos\u00ec nel 2003 B\u0103sescu \u00e8 diventato co-presidente di Alleanza DA (Giustizia e Verit\u00e0) presidente di entrambe le parti, successivo a quello di Theodor Stolojan per la corsa per la presidenza, e Traian B\u0103sescu a quella di primo ministro. Per ragioni del tutto chiare fino a quel giorno fu annunciato in una conferenza stampa il ritiro di Stolojan, che venne sostituito dal liberale del PNL C\u0103lin Popescu T\u0103riceanu e la co-presidenza dell'Alleanza DA.\nCritiche e polemiche.\nScandali di corruzione.\nNell'estate del 2009, B\u0103sescu \u00e8 stato criticato in un editoriale, il quotidiano G\u00e2ndul per essere rimasto in silenzio per un lungo periodo a riguardo dello scandalo di corruzione attorno al Ministro della giovent\u00f9 Monica Iacob-Ridzi, il PD-L, in contrasto con la dura critica che aveva espresso contro i ministri da altre parti quando furono accusati di corruzione (Tudor Chiuariu e Codru\u0163 Seres). Allo stesso modo, Tom Gallagher, uno specialista della Romania all'Universit\u00e0 di Bradford, ha scritto che l'immagine pubblica di B\u0103sescu sub\u00ec cambiamenti dopo la nomina di sua figlia, Elena B\u0103sescu a eurodeputato attraverso \"manovre puramente bizantine\" con l'aiuto di Ridzi, e dopo B\u0103sescu \"apparve per esprimere solidariet\u00e0\" con Ridzi contro i media che riferivano sullo scandalo. Al processo Monica Ritzi disse che il beneficiario delle attivit\u00e0 finanziarie illegali era la figlia di Traian B\u0103sescu. Nel 2015 Mircea B\u0103sescu, fratello dell'ex presidente \u00e8 stato accusato e imprigionato per aver ricevuto denaro con la promessa di salvare un criminale detenuto. \nAltri membri della famiglia, il genero, il nipote, sono stati accusati di aver venduto alla giustizia la produzione di documenti falsi. Ci sono state prove presentate ad Antena 3, Romania TV e Realitatea TV dove Mircea B\u0103sescu afferm\u00f2 che suo fratello sapeva dei rapporti illegali.\nOsservazioni riguardanti Re Michele di Romania.\nNel giugno 2011, nel corso di un talk-show televisivo, il presidente B\u0103sescu ha fatto un'osservazione un po' contestante sull'ex re Michele di Romania affermando che \"lui era uno schiavo dei russi\" e definendo la sua abdicazione del 1947 \"un atto di tradimento\". Il Presidente ha osservato che re Michele era il capo di stato ufficiale, al momento dei fatti in questione, sia durante l'alleanza con la Germania nazista che durante l'occupazione sovietica. Questo ha scatenato un'ondata di critiche da parte dei partiti di opposizione e loro simpatizzanti, che hanno espresso la loro disapprovazione di una tale interpretazione della storia rumena e la percepita mancanza di rispetto verso l'ex re. Alcune lettere che chiedevano le immediate dimissioni del presidente arrivarono dai membri dei partiti di opposizione e i loro simpatizzanti.\nIl Presidente B\u0103sescu ha aggiunto che se fosse stato il maresciallo Ion Antonescu in quella posizione, anche lui avrebbe ordinato alle truppe romene di attraversare il fiume Prut e attaccare l'URSS, con lo scopo di recuperare la Bessarabia, persa nel 1940. In risposta a ci\u00f2, il Ministero degli affari esteri russo ha rilasciato un comunicato stampa per chiedere la risposta immediata di \"un'Europa civile a questa giustificazione dell'aggressione nazista contro URSS e il disonore alla memoria di milioni di persone perse durante la seconda guerra mondiale\" e definendo le dichiarazioni di B\u0103sescu una \"bravata senza pudore\".\nIl 23 luglio dichiar\u00f2 al pubblico che \"si rammaricava profondamente\" definendo il commento a riguardo di re Michele una questione delicata.\nAffermazioni e toni razzisti.\nTraian B\u0103sescu, che si trovava a fare shopping con la moglie in un centro commerciale a Bucarest, infastidito da una serie di domande, ha preso il cellulare del giornalista Andreea Pana (Antena 1); dopo che il dispositivo fu restituito. B\u0103sescu prese il telefono con lui in macchina, senza rendersi conto che egli continuava a registrare e disse a sua moglie come fosse stato aggressivo il giornalista, definendolo \"questo puzzolente gypsi\". La registrazione audio-video venne trasmessa da Antena 1. L'evento venne poi ampiamente pubblicizzato e ci furono reazioni di disapprovazione da parte dei media e della societ\u00e0 civile.\nIn seguito a questo incidente, B\u0103sescu ricevette un avvertimento da parte del Consiglio nazionale per la lotta contro la discriminazione (CNCD). B\u0103sescu ha poi chiesto scusa attraverso un portavoce.\nNel settembre 2007 B\u0103sescu subito dopo un intervento chirurgico per la rimozione dei noduli tiroidei, mentre strinse la mano del medico Ghemigian (coordinatore del team di medici che lo operarono), B\u0103sescu disse al medico: \"Finalmente, vedo un armeno bene\", poi corretto dicendo \"un armeno competente\" facendo un'allusione ironica al ministro dell'economia, Varujan Vosganian, di origine armena.\nNel novembre 2010, durante una visita ufficiale in Slovenia, a B\u0103sescu \u00e8 stato chiesto da un giornalista le misure prese dalle autorit\u00e0 rumene nei confronti dei Rom, rispondendo: \"Abbiamo un problema che ha bisogno di essere raccontato e che rende difficile l'integrazione dei nomadi Rom - molti pochi vogliono lavorare. Molti di loro vivono tradizionalmente rubando. Se non riconosciamo l'onest\u00e0 e i problemi che abbiamo di etnia e i problemi che abbiamo del sapere sull'etnia, troviamo la soluzione del problema\". L'Associazione Romani Criss ha posto lamentela al CNCD, ma il CNCD decise che la pronunciabilit\u00e0 a questo proposito, aveva mancanza di giurisdizione sulle affermazioni fatte a Lubiana. L'Associazione cit\u00f2 in giudizio il Consiglio e vinse la causa. L'ICCJ \u00e8 stato annullato 21 gennaio 2014, la decisione del Consiglio ordin\u00f2 alla CNCD di esaminare il merito. Il 10 febbraio 2014, il CNCD decise che affermazioni di B\u0103sescu del 3 novembre 2010 furono discriminatorie e violavano il diritto alla dignit\u00e0 del popolo rom, per i quali venne multato di 600 lei\", tenendo conto che al presidente Traian B\u0103sescu non veniva contestato un primo atto di discriminazione\".\nL'Associazione Romani Criss afferm\u00f2 che \"Traian B\u01cesescu era il primo presidente di tutto il mondo ad essere multato per discriminazione nei confronti dei rom.\"\nRicchezza.\nDurante la Rivoluzione del 1989, secondo le sue stesse dichiarazioni, B\u0103sescu ha avuto un CEC milioni di lei (l'equivalente di 83.000 dollari al momento). \"Dopo 12 anni di servizio in mare, dopo tre anni di servizio in Belgio, era un uomo che aveva vinto un sacco di soldi\".\nB\u0103sescu afferm\u00f2 al quotidiano \"Libert\u00e0\". e aggiunse tale importo, secondo le dichiarazioni dei beni e dei gioielli stimati in 20.000 euro e orologi da 35.000 euro, tutti acquisiti durante il periodo 1975-1989. Nella sua biografia \"l'ascesa di Traian B\u0103sescu,\" lo storico Marius Oprea, che collega le dichiarazioni di tutti Traian B\u0103sescu sul tema dato, ha concluso che l'ex comandante della nave ha avuto una fortuna di 2,4 milioni di lei. L'importo \u00e8 stato pari a $ 200.000 (a un tasso di cambio ufficiale del dollaro di 12 milioni). Nella sua dichiarazione B\u0103sescu ha dichiarato che per il 2010 i conti erano $ 85.700, 26.800 euro e 420.000 RON.\nMircea B\u0103sescu, fratello di Traian B\u0103sescu ha detto in un'intervista nel 2010 che durante il comunismo lui e suo fratello si erano arricchiti con il traffico di tessuti. Secondo Mircea B\u0103sescu, il denaro cos\u00ec ottenuto da Traian B\u0103sescu sarebbe maturato con altre imprese. Aveva una fabbrica di gelati e yogurt.\nIl 4 febbraio 2003 il comune ha venduto a Traian B\u0103sescu un intero piano, garage e vani scala dell'edificio dalla strada Stefan Mihaileanu, l'equivalente di $ 19.000. La transazione ha violato la legge 112 del 1995, la legge sulle case nazionalizzate. La legge 112 \u00e8 entrata in vigore nella seconda met\u00e0 del 1996 e la locazione del signor B\u0103sescu \u00e8 avvenuta il 14 febbraio 2002. Interrogato circa l'accaduto Traian B\u0103sescu annunci\u00f2 di dare indietro la casa. \nImmediatamente, per\u00f2 cambi\u00f2 idea e disse che non avrebbe dato indietro la propriet\u00e0 a meno che l'ufficio del procuratore di Stato determinasse se comprarla o meno.\nMandato presidenziale.\nIl 20 aprile 2007 era stato sospeso da tale incarico, assunto il 20 dicembre 2004 dopo essere stato, dal 2000 al 2004, il sindaco della citt\u00e0 di Bucarest; la carica di Presidente era stata assunta \"ad interim\" da Nicolae V\u0103c\u0103roiu. Il 23 maggio 2007, dopo un referendum in cui gli elettori avevano votato a favore della sua permanenza in carica, \u00e8 tornato alla guida del Paese; in occasione delle elezioni presidenziali del 2009 \u00e8 stato poi rieletto Presidente per la seconda volta.\nHa vinto le elezioni presidenziali del 2004 assieme a una coalizione denominata Alleanza Giustizia e Verit\u00e0 (\"Alian\u0163\u0103 Dreptate \u015fi Adev\u0103r\" abbreviata in \"Alian\u0163\u0103 D.A.\" o solo \"D.A.\") formata dal partito \" Partidul Na\u0163ional Liberal \" (PNL) e dal \" Partidul Democrat \" (PD).\nIl 19 aprile 2007 il Parlamento romeno vot\u00f2 in favore di un atto di accusa (impeachment) nei confronti di B\u0103sescu, con 322 voti a favore e 108 contro. La Corte Costituzionale della Romania riconobbe il voto parlamentare il 20 aprile 2007, pertanto B\u0103sescu rimase sospeso dalla carica di Presidente. Il 19 maggio 2007 fu tenuto un referendum per confermare se la procedura di impeachment avesse dovuto continuare. B\u0103sescu \u00e8 stato il primo presidente nella storia della Romania a essere ufficialmente sospeso. I risultati del referendum, divulgati il 20 maggio 2007, mostrarono (confermando i primi exit polls) che il 74,98% dei votanti si era espresso contro la destituzione del Presidente, che quindi \u00e8 rimasto in carica; il 24,75% vot\u00f2 in favore della destituzione e lo 0,78% dei voti furono invalidati. L'affluenza alle urne fu del 44,45%.\nIl 6 luglio 2012 viene nuovamente destituito infatti il Parlamento rumeno lo sospende, con 256 voti favorevoli e 114 contrari, in quanto il Governo e la maggioranza di centrosinistra lo accusano di Impeachment per aver violato la Costituzione nazionale intromettendosi nei compiti affidati esclusivamente al Governo, B\u0103sescu viene additato anche per aver impoverito il paese con le misure anti-crisi prese in accordo con il Fondo Monetario Internazionale e l'Unione europea. Il 29 luglio 2012 si svolge il referendum popolare, poi annullato dalla Corte Costituzionale, per la sua destituzione da presidente.\nDopo presidenza.\nIl 24 ottobre 2015 \u00e8 stato eletto all'unanimit\u00e0 presidente del Partito del Movimento Popolare, a cui aveva aderito un paio di settimane prima ed era stato rinomato per l'occasione \"Movimento popolare\". Esso attribuisce particolare obbiettivo all'unificazione della Romania e della Moldavia, senza pretesa di alcun mandato elettorale di sorta."}
{"id": "671572", "revid": "767487", "url": "https://it.wikipedia.org/wiki?curid=671572", "title": "Ted Neeley", "text": "\u00c8 celebre per aver interpretato Ges\u00f9 nel film \"Jesus Christ Superstar\", trasposizione cinematografica del musical omonimo di Tim Rice e Andrew Lloyd Webber.\nBiografia.\nNeeley firm\u00f2 il suo primo contratto discografico nel 1965, all'et\u00e0 di 22 anni, con la Capitol Records. Con il suo gruppo, The Neeley Teddy Five, registr\u00f2 un album intitolato \"Teddy Neeley\". Nel 1969 Neeley ha interpretato il ruolo principale di Claude in \"Hair\" nelle produzioni di New York e Los Angeles.\nIl suo lavoro con il regista Tom O'Horgan lo port\u00f2 ad essere chiamato quando O'Horgan venne assunto per la messa in scena di \"Jesus Christ Superstar\" a Broadway. Curiosamente Neeley fece il provino per il ruolo di Giuda, assegnato invece a Ben Vereen, cos\u00ec Neeley firm\u00f2 per il coro e divenne anche il sostituto per la parte di Ges\u00f9. Questa particolare occasione lo port\u00f2 ad assumere il ruolo titolare nella versione di Los Angeles (che and\u00f2 in scena all'Universal Amphitheatre), dopo aver ricevuto una standing ovation durante una precedente performance nel tour.\nAnche il suo amico Carl Anderson era nel cast come sostituto di Giuda. Interpret\u00f2 anche il ruolo di protagonista nel musical rock \"Tommy\" a Los Angeles, che a sua volta lo port\u00f2 a riprendere il ruolo di protagonista nella versione cinematografica di \"Jesus Christ Superstar\" diretta da Norman Jewison, accanto ad Anderson, come Giuda.\nDal 2014 torna a interpretare Ges\u00f9 nella versione teatrale del musical portata in vari teatri italiani."}
{"id": "671573", "revid": "196390", "url": "https://it.wikipedia.org/wiki?curid=671573", "title": "Geochelone raggiata", "text": ""}
{"id": "671574", "revid": "729019", "url": "https://it.wikipedia.org/wiki?curid=671574", "title": "Robert Barbieri", "text": "Biografia.\nNato a Toronto, in Canada, da una famiglia d'origine italiana, Barbieri mosse i primi passi rugbistici nel Yeomen, squadra dell'Ontario.\nProfessionista in Italia dal 2003, disput\u00f2 4 stagioni nel Parma.\nDal 2007 milita nella Benetton Treviso, squadra con cui si \u00e8 laureato campione d'Italia nel 2009.\nFratello minore di Mike Barbieri, a differenza di quest'ultimo Robert ha scelto di giocare per la Nazionale italiana.\nEntrambi esordirono in Nazionale nello stesso periodo, Mike in quella canadese il 10 giugno 2006 contro gli England Saxons, Robert in quella italiana il giorno dopo a Tokyo contro il .\nSelezionato per la in Francia dall'allora C.T. della Nazionale italiana Pierre Berbizier, non fu tuttavia mai utilizzato nel corso della competizione dal tecnico francese.\nIl 21 ottobre 2017 raggiunge le 150 presenze con il Benetton Treviso in occasione della partita contro il Tolone.\nIl 9 maggio 2019 lascia il Benetton Treviso e successivamente si ritira dal rugby giocato."}
{"id": "671576", "revid": "196390", "url": "https://it.wikipedia.org/wiki?curid=671576", "title": "Testuggine raggiata", "text": ""}
{"id": "671579", "revid": "123547", "url": "https://it.wikipedia.org/wiki?curid=671579", "title": "E-Commerce", "text": ""}
{"id": "671591", "revid": "1543377", "url": "https://it.wikipedia.org/wiki?curid=671591", "title": "Grande Sfinge di Giza", "text": "La Grande Sfinge di Giza \u00e8 una scultura di pietra calcarea situata nella Necropoli di Giza, raffigurante una sfinge sdraiata, ovvero una figura mitologica con la testa di un uomo e il corpo di un leone (nello specifico \u00e8 detta anche androsfinge o sfinge andricefala).\nDa un punto di vista geografico, il monumento si colloca all'interno dell'altopiano di Giza (comprensiva dell'omonima Necropoli), sulla riva occidentale del fiume Nilo, che separa Giza dalla capitale d'Egitto, Il Cairo.\nOttenuta da un substrato roccioso, \u00e8 la pi\u00f9 grande statua monolitica tra le sfingi egizie: \u00e8 lunga 73 metri (dalla coda alle zampe anteriori), alta 20 metri (dalla base alla punta della testa) e larga 19 metri; la sola testa ha un'altezza di 4 metri.\nNome.\nNella sua lunghissima storia, la Sfinge \u00e8 stata chiamata in diversi modi: per gli Arabi musulmani e per i Copti \u00e8 ancor oggi Ab\u016b l-H\u014dl ( ), ossia \"padre del terrore\" (\"Abou\"= \"padre\", \"Haul\"= \"terrore\").\nIl nome Sfinge che le attribuiamo deriva dal greco \"Sph\u00ednx\" (gen. \"\u03a3\u03c6\u03b9\u03b3\u03b3\u03cc\u03c2\", termine in relazione col verbo \"\u03c3\u03c6\u03af\u03b3\u03b3\u03c9\" che significa \"strangolare\"), derivante a sua volta dall'egizio traslitterato in \"\u0161sp \u02c1n\u1e2b\" \"(shespankh)\" che significa \"statua vivente\" ed era il nome attribuito alle statue di leoni con testa di uomo.\nLa Stele del Sogno la identifica con un altro nome, quello con cui era conosciuta nell'antichit\u00e0: Hor em akhet, reso Armachis in greco.\nLe consonanti che compongono Hor em akhet sono hr w kt oppure hr m kt; hr vuol dire \"Horus\", w significa \"dimora\" (mentre m esprime lo stato in luogo), kt \u00e8 \"l'orizzonte\": Horus dimora (oppure \u00e8, si trova) all'orizzonte (qualcuno traduce anche Horus sorge all'orizzonte).\nNonostante il significato esplicito di questo nome, gli studiosi non riscontrano una relazione tra Sfinge e Horus; qualcuno, invece, identificando Horus con il Sole, ritiene che il rapporto esista, dal momento che la Sfinge assiste alla sua nascita ogni giorno.\nRealizzazione.\nOrigini.\nIl monumento probabilmente fu ricavato da un affioramento di roccia durante la costruzione delle Piramidi di Giza. Stranamente la Grande Sfinge \u00e8 un monumento isolato, mentre le Sfingi successive erano poste in coppia per proteggere l'ingresso di un edificio. In teoria poteva essere scolpita un'altra grande Sfinge; infatti, poco distante a sud, sull'altopiano si erge un'altra collinetta di roccia. In pratica per\u00f2 non \u00e8 stato cos\u00ec, forse a causa della troppa distanza.\nLa Grande Sfinge pare sia stata creata attorno al 2500 a.C., al tempo del faraone Chefren (2520-2494 a.C.). Si pensa che rappresenti il faraone Chefren e sia posta davanti alla sua piramide (la seconda del complesso di El-Giza per dimensioni dopo quella di Cheope) per proteggerla.\nMateriale e struttura geologica.\nLa Grande Sfinge fu realizzata scolpendo la pietra viva, mentre alcune parti sono state costruite o riparate con l'aggiunta di blocchi di roccia tagliati. Tuttavia lo strato roccioso varia all'interno del monumento. La struttura geologica fu analizzata a met\u00e0 degli anni ottanta del ventesimo secolo, durante i lavori di Lehner e Hawass, dal geologo K. Lal Gauri dell'Universit\u00e0 di Louisville, Kentucky. Il risultato fu che il monumento \u00e8 composto da tre diversi strati rocciosi:\nTesta.\nNonostante il tipo di pietra utilizzato per la testa della Sfinge sia di qualit\u00e0 migliore rispetto a quello usato per il corpo, il volto \u00e8 la parte pi\u00f9 danneggiata del monumento. La causa, tuttavia, non \u00e8 solamente da attribuire al deterioramento naturale, ma anche all'azione dell'uomo. Infatti il naso \u00e8 stato completamente rimosso, mentre la bocca e gli occhi sono stati gravemente danneggiati. Contrariamente a quanto alcuni pensano, il naso della Sfinge non fu distrutto in epoca napoleonica, ma nel 1378, ovvero in epoca mamelucca, per opera dello \"Shaykh\" sufi Mu\u1e25ammad \u1e62\u0101\u02beim al-Dahr, appartenente alla khanqa di Sa\u02bf\u012bd al-Su\u02bfad\u0101\u02be, irritato per i doni che i contadini del posto offrivano alla Sfinge, anzich\u00e9 alla sua confraternita, come scrisse lo storico arabo al-Maqrizi.\nLa credenza che i responsabili del danneggiamento fossero i soldati di Napoleone scatur\u00ec dal fatto che nel 1804, proprio in seguito alla spedizione napoleonica, furono pubblicate delle vedute dell'Egitto, tra le quali ce n'era una riproducente la Sfinge con il naso intatto. Ma in altre immagini (di Frederick Lewis Norden), risalenti al 1737, viene invece mostrato il colosso gi\u00e0 privato del naso. Per quanto riguarda la datazione, la testa della Sfinge \u00e8 sicuramente stata realizzata durante la IV dinastia dell'Antico Regno (2620 a.C.-2500 a.C.). Appartengono a quell'epoca lo stile del copricapo, la presenza del cobra reale sulla fronte e la fisionomia del volto, caratteristiche che si ritrovano nelle sculture dei re Chefren e Micerino, della stessa dinastia. Inoltre, un elemento in comune con le statue dell'epoca \u00e8 la barba cerimoniale, i frammenti della quale sono stati ritrovati ai piedi della sfinge e che sono ora conservati al British Museum di Londra e al Museo di antichit\u00e0 egiziane del Cairo.\nRispetto al corpo la testa \u00e8 di dimensioni ridotte. La causa \u00e8 forse da attribuire o alla scarsa quantit\u00e0 della pietra calcarea dura, o all'esigenza posteriore di allungare il corpo per via delle crepe.\nL'identificazione del volto raffigurato, invece, desta molti dubbi. Inizialmente era stato attribuito a Chefren, sovrano della IV dinastia egizia (2560 a.C. \u2013 2540 a.C.); Mark Lehner ha mostrato con modelli al computer, che sovrapponendo il volto della Sfinge alla statua del faraone Chefren la somiglianza fosse evidente. Tuttavia il risultato di Lehner \u00e8 stato confutato dalla ricostruzione facciale eseguita dal detective Frank Domingo della polizia di New York. Secondo recenti studi la statua rappresenterebbe, invece, Cheope, secondo sovrano della IV dinastia (2595 a.C. \u2013 2570 a.C.), e la sua costruzione sarebbe da attribuire al figlio Kheper, a lui succeduto prima di Chefren dal 2570 a.C. al 2560 a.C. In conclusione, dopo numerose ricerche non c'\u00e8 ancora un risultato inconfutabile, anche se l'archeologia ufficiale continua ad attribuire il volto della Sfinge a Chefren.\nPassaggi nascosti.\nUno dei misteri della Sfinge, alimentato dalle leggende popolari, \u00e8 certamente la presenza di passaggi nascosti al suo interno. Attualmente \u00e8 nota l'origine di uno di essi soltanto: un breve varco senza uscita dietro la testa, lungo approssimativamente 5 metri, scavato nel 1837 da John Shae Perring e Howard Vyse durante la ricerca di una camera segreta all'interno del corpo.\nL'ipotesi che all'interno del monumento ci siano camere nascoste non ha riscontri scientifici, anche se gli ultimi scavi hanno rilevato la presenza di altri tre cunicoli nel corpo della statua:\nNon si esclude che tali cunicoli debbano essere fatti risalire a tentativi pi\u00f9 o meno antichi di penetrare in una presunta camera segreta situata nel corpo della Sfinge o al di sotto di essa.\nLa stanza dei registri \u00e8 una mitica biblioteca sepolta sotto la Sfinge di Giza che secondo alcuni (a cominciare dall'occultista e sensitivo statunitense Edgar Cayce) conterrebbe tutta la conoscenza degli antichi Egizi fissata su rotoli di papiro, oltre alla storia del perduto continente di Atlantide.\nLa Sfinge all'interno della Necropoli di Giza.\nPosizione.\nLa Grande Sfinge \u00e8 parte integrante dell'ampio complesso funerario di Chefren e si trova lateralmente alla rampa processionale che conduce dal tempio a valle alla Piramide di Chefren a Giza.\nIl corpo della Sfinge \u00e8 posto su una piattaforma di pietra ed \u00e8 circondato da un recinto roccioso a forma di U, realizzato con la stessa pessima qualit\u00e0 di pietra durante gli scavi per la costruzione del monumento.\nEssendo infossata, la Sfinge \u00e8 soggetta a essere sepolta dalle sabbie del deserto ed erosa dalle infiltrazioni d'acqua piovana e in passato dall'innalzamento della falda freatica dovuta alle esondazioni del Nilo.\nTempli.\nA est della Sfinge sorgono due templi, uno di fronte alle zampe posteriori, battezzato come Tempio della Sfinge, mentre l'altro, il Tempio a valle di Chefren, si trova accanto al primo in direzione sud. Entrambi sono stati costruiti con la medesima roccia del corpo della Sfinge, e per questo sono gravemente danneggiati dall'erosione. Quando fu rinvenuto il Tempio a valle di Chefren, l'ipotesi che la Grande Sfinge fosse stata realizzata dopo la costruzione delle Piramidi di Cheope e Chefren ottenne una nuova prova a sostegno: il tempio era infatti collegato alla Piramide di Chefren tramite una via d'accesso in pietra calcarea, che era fornita di canali di drenaggio per l'acqua piovana e, sul lato settentrionale, di un grande fosso, che \u00e8 tagliato in un angolo dal recinto della Sfinge e bloccato con pezzi di granito, per non far defluire l'acqua nel sito. Questo fa pensare che il recinto sia di et\u00e0 posteriore alla via d'accesso della Piramide.\nD'altra parte il ritrovamento di tombe appartenenti all'epoca di Cheope e Chefren sul lato nord del recinto avvalora l'ipotesi della realizzazione del monumento durante il loro regno o per lo meno non prima.\nErosione.\nA causa della cattiva qualit\u00e0 della pietra calcarea, il corpo della Sfinge \u00e8 la parte pi\u00f9 danneggiata dall'erosione naturale.\nIl collo e la parte inferiore del copricapo, oggi mancante, hanno subito per secoli l'erosione provocata dalle folate di sabbia. Sono inoltre presenti numerose crepe lungo il corpo che sono state datate al tempo della formazione della pietra stessa. A causa del persistente deterioramento, nel corso del tempo sono state compiute moltissime riparazioni.\nNegli anni ottanta numerosi egittologi e geologi, tra cui soprattutto K. Lal Gauri, Mark Lehner e Z. Hassan, hanno studiato la condizione odierna di erosione della Sfinge. Il risultato fu la scoperta che il deterioramento del corpo sia in parte causato dal fenomeno di condensa notturna, assorbita per azione capillare, con evaporazione mattutina, che provoca la cristallizzazione dei sali nei pori della roccia e l'erosione in seguito all'espansione dei cristalli. Questo fenomeno \u00e8 ancora attivo e pu\u00f2 avvenire anche sotto strati di sabbia: per questo il degrado del monumento \u00e8 continuata anche nei moltissimi secoli in cui \u00e8 stato ricoperto dalla sabbia.\nSul corpo della Sfinge sono altres\u00ec presenti segni di erosione compatibili con l'esposizione continua all'acqua piovana, ipotesi accettata dalla comunit\u00e0 scientifica nonostante l'egittologia ufficiale non sappia come spiegare questo fatto, considerando che le ultime piogge in grado di sortire tali effetti nella regione di Giza risalgono alla fine dell'ultima glaciazione.\nSi \u00e8 tentato anche di spiegarne la causa con le esondazioni del Nilo, ma i segni d'erosione presenti, che sono pi\u00f9 marcati in alto e meno marcati in basso, sono incompatibili con quelli che causerebbe un'erosione dovuta all'acqua del fiume, che sarebbero pi\u00f9 evidenti alla base della statua.\nLa Sfinge prima dell'egittologia.\nLa disciplina dell'Egittologia si sviluppa pienamente soltanto nel XVIII secolo, dopo la spedizione militare di Napoleone Bonaparte in Egitto. Prima che si approfondisse l'interesse per l'Antico Egitto qualsiasi cosa che lo riguardava, Sfinge inclusa, era un mistero.\nBibbia e Autori classici.\nPrima del XVIII secolo la Bibbia era considerata come fonte attendibile dagli appassionati di storia antica. L'Egitto e i suoi faraoni erano spesso citati all'interno del libro sacro, ma senza informazioni dettagliate. Tuttavia la Sfinge non viene mai menzionata.\nUn'altra fonte d'informazione per l'Antico Egitto erano i classici greci e latini, fra cui ebbe maggiore importanza Erodoto, che per primo scrisse ci\u00f2 che vide di persona a Giza nel 460 a.C. circa un paio di millenni dopo che la sfinge venne scolpita.\nNei suoi testi, come in quelli degli altri scrittori greci, non si parla mai della Grande Sfinge: molto probabilmente fino al I secolo il monumento era ancora interamente sommerso dalla sabbia.\nLa prima testimonianza della presenza della Sfinge si ha grazie all'autore romano Plinio il Vecchio nella sua \"Naturalis Historia\", dove racconta le credenze della gente del luogo.\nIl monumento era considerato come l'immagine della manifestazione del dio \"Horus all'Orizzonte\" e per questo il volto era intonacato e dipinto con ocra, osservazione attendibile perch\u00e9 ancora oggi sono presenti le tracce del colore.\nInoltre Plinio il Vecchio afferma che la Sfinge era stata scolpita nel posto con la roccia locale, contrariamente alla leggenda che fosse stata trasportata da altro luogo.\nConquista araba.\nDurante la conquista araba, un medico di Baghdad, Abd el-Latif, scrisse attorno al 1200 d.C. che nei pressi delle Piramidi c'era una testa colossale, dal volto dipinto di rosso, che emergeva dalla sabbia, il cui corpo era sepolto nel terreno. Inoltre riport\u00f2 il nome con cui veniva al tempo chiamata la Sfinge: \"Abul-Hol\". Lo stesso termine fu usato nel 1402 d.C. dallo storico El-Makrizi, che vide al suo tempo il monumento gi\u00e0 danneggiato al volto e ne espresse le cause.\nIl nome arabo della Sfinge, \"Padre del Terrore\", secondo le ipotesi del professore Selim Hassan, deriverebbe dall'antica espressione egiziana: \"bw Hwl\", \"dimora della Sfinge\". La parola \"Hwl\" era una variante del nome \"Horemakhet\", Horus all'Orizzonte, con cui veniva al tempo dei faraoni chiamata la Sfinge.\nXVI secolo.\nNel XVI secolo si ebbe un particolare interesse per le antichit\u00e0 egizie, soprattutto a Roma. Numerosi viaggiatori si recarono in Egitto, non tanto per studiare i resti dell'antica civilt\u00e0, quanto per ammirarla. La testimonianza del prete di Caterina de' Medici \u00e8 indicativa per mostrare quanto la cultura egizia era poco conosciuta e fusa con le altre religioni: egli, infatti, annot\u00f2 di aver visto la testa di una grande statua, creata da Iside e amata da Giove. Nel 1579 d.C. Johannes Helferich svilupp\u00f2 questa interpretazione, descrivendo la Sfinge come il ritratto della dea Isidis, figlia del re greco Inachus, che and\u00f2 in sposa, con il nome di Iside, al re egizio Osiride e in cui onore sarebbe stata costruita quella testa. Il resoconto di Helferich era accompagnato da un'illustrazione, che dimostra chiaramente, dalla forte caratterizzazione femminile della statua, che egli non si rec\u00f2 mai sul sito della Sfinge. Helferich, inoltre, raccont\u00f2 della presenza di un passaggio segreto all'interno della statua, che permetteva ai sacerdoti pagani di entrare dentro la testa e parlare al popolo. Questa affermazione era frutto soltanto di credenze popolari.\nXVII secolo e XVIII secolo.\nNel XVII secolo numerose persone continuarono a viaggiare in Egitto e a riportare in patria le loro osservazioni. La prima illustrazione affidabile della Sfinge si ebbe nel 1610 da George Sandys nel suo libro \"Relations of a Journey Begun\", in cui raffigura con precisione la testa della statua, infatti si possono notare i segni dell'erosione sul collo e sul volto.\nNel XVIII secolo la Sfinge venne descritta e illustrata pi\u00f9 dettagliatamente. Nel 1743 Richard Pococke la illustr\u00f2 ancora con un'espressione classicheggiante, ma gi\u00e0 nel 1755 Frederic Louis Norden ritrasse la Sfinge in modo molto pi\u00f9 veritiero. Negli anni venti, inoltre, Thomas Shaw scopr\u00ec un foro sulla sommit\u00e0 della testa, che molto probabilmente un tempo aveva ospitato una decorazione del copricapo, e gett\u00f2 nuovi indizi per l'ipotesi di passaggi nascosti all'interno del monumento.\nNel 1798 Napoleone Bonaparte part\u00ec per la spedizione in Egitto con un gruppo di eruditi, che studiarono i monumenti dell'Antico Egitto e annotarono accuratamente i risultati nell'opera \"Description de l'\u00c9gypte\", dove sono presenti precise incisioni che raffigurano la Sfinge. Durante la spedizione, inoltre, vennero effettuati alcuni scavi per rimuovere la sabbia da sotto la testa, ma senza grandi risultati perch\u00e9 i lavori furono abbandonati.\nLa Sfinge dopo l'egittologia.\nG.B. Caviglia e H. Vyse (1816\u201340).\nNel 1816 d.C. fu mandato a esplorare il sito di Giza per conto dell'Inghilterra Giovanni Battista Caviglia, navigatore italiano ed egittologo. Egli incominci\u00f2 a scavare nella sabbia verso la spalla sinistra della Sfinge, preoccupandosi di non far collassare il fossato con tavole di legno, e riusc\u00ec ad arrivare fino alla base del monumento. Grazie a questo primo scavo, Caviglia scopr\u00ec che erano state apportate delle modifiche alla superficie del corpo e delle zampe anteriori. Il secondo scavo, invece, port\u00f2 alla scoperta dei resti della barba spezzata e della testa del cobra reale, decorazione del copricapo. Ma il ritrovamento pi\u00f9 importante fu la stele collocata tra le zampe della Sfinge, che a quel tempo non poteva ancora essere decifrata. Sempre nello spazio tra le zampe furono ritrovati i resti di un tempietto, con piccole statue di leoni di pietra dipinti di rosso, e di un altare di granito con segni di combustione, che faceva pensare a rituali in onore della Sfinge. Solo in seguito fu scoperto che erano di un'epoca pi\u00f9 tarda rispetto alla costruzione del monumento. I successivi scavi di Caviglia permisero di scoprire la zona a est intorno alle zampe anteriori, che recavano delle iscrizioni greche. Furono rinvenuti, inoltre, dei gradini di fango che portavano a un altopiano poco distante, dove furono trovate altre iscrizioni greche in onore della Sfinge, e i resti di una rampa di mattoni di fango che passava sopra la statua ed era collegata al tempietto ai suoi piedi.\nNegli anni trenta e quaranta Caviglia fu assunto dall'egittologo inglese Howard Vyse, conosciuto per i suoi modi d'investigazione violenti. Egli, infatti, con il collega John Shae Perring perfor\u00f2 la schiena della Sfinge alla ricerca delle camere nascoste al suo interno, che naturalmente non trovarono.\nLa stele del Sogno.\nAll'inizio degli anni venti dell'Ottocento l'egittologo francese Jean-Fran\u00e7ois Champollion decifr\u00f2 i geroglifici con la stele di Rosetta e riusc\u00ec a tradurre l'antica lingua egizia. Cos\u00ec la stele ritrovata ai piedi della Sfinge pot\u00e9 essere interpretata. Si scopr\u00ec che parlava di un antico scavo al monumento intrapreso dal faraone Thutmose IV del Nuovo Regno. La stele \u00e8 comunemente chiamata \"Stele del Sogno\", in quanto narra che la causa del restauro fu un sogno, fatto dal faraone mentre si riposava all'ombra della statua, in cui la Sfinge, chiamata \"Horemakhet\" (Horus all'Orizzonte) \"Kheperi-Re-Atum\" (il sole dell'alba, di mezzogiorno e del tramonto), gli si rivolge per donargli il suo regno sulla terra in cambio delle sue cure. La stele gi\u00e0 all'epoca di Caviglia era gravemente erosa, cos\u00ec che non fu possibile decifrare la parte finale completamente. Nella linea 13 per\u00f2 si riesce a leggere la prima sillaba \"Khaf\" di Khafre o Chefren, seguita poco pi\u00f9 avanti dalla frase \"la statua fatta per \"Atum-Horemakhet\"\". Dato che la stele sembrerebbe alludere a un rapporto tra la Sfinge e l'antico farone Chefren, venne cos\u00ec ipotizzato da E. A. Wallis Budge, che la Sfinge fosse stata proprio costruita dal sovrano dell'Antico Regno.\nAuguste Mariette (1853-58).\nDal 1853 a dirigere i lavori della Sfinge fu l'egittologo francese Auguste Mariette, che dovette nuovamente scavare nella sabbia per ripulire il monumento, dal momento che il lavoro precedente di Caviglia era stato cancellato dalla sabbia portata dal vento. Tuttavia Mariette non riusc\u00ec a scoprire la Sfinge interamente, tanto che pens\u00f2 fosse stata costruita per essere vista sommersa dalla sabbia. Mariette scopr\u00ec comunque la grande crepa laterale alla base del monumento e rinvenne i resti dei sacrari affiancati al corpo e di una statua di Osiride del Nuovo Regno. A quel tempo il tempio ai piedi della Sfinge era ancora coperto dalla sabbia, e Mariette fu il primo a scavare e ritrovare il tempio a sud, ritenendolo della Sfinge, con diverse statue di Chefren, che convinsero gli studiosi della costruzione del monumento per mano di questo faraone. Dopo che tale tempio fu riconosciuto come il Tempio a valle di Chefren, il rapporto fra il faraone e la Sfinge rimase inalterato, in quanto per dimensione e struttura i due templi erano molto simili; vennero probabilmente costruiti nello stesso periodo.\nLa Stele dell'Inventario.\nNel 1858 Auguste Mariette ritrov\u00f2, nei pressi della piccola piramide, attribuita alla figlia Henutsen di Cheope, a est della Grande Piramide, un'iscrizione su una stele, conosciuta come \"Stele dell\u2019Inventario\", che permise di ipotizzare la realizzazione della Sfinge prima di Chefren e Cheope. La stele fu ritrovata in un tempio dedicato a Iside e narra che il faraone non solo trov\u00f2 il tempio in rovina e lo ristruttur\u00f2, ma anche la stessa Sfinge che aveva bisogno di riparazioni. Per gli studiosi del XIX secolo era un documento validissimo, tuttavia in seguito fu scoperto che la Stele dell'Inventario era di un'epoca pi\u00f9 tarda; per lo stile, infatti, appartiene alla XXVI dinastia che regn\u00f2 tra il 664 a.C. e il 524 a.C.\nGaston Maspero (1886-90).\nAlla fine del XIX secolo gli scavi alla Sfinge vennero affidati all'egittologo francese Gaston Maspero, che nel 1886 ripul\u00ec nuovamente il monumento dalla sabbia e permise ai turisti di ammirarne la bellezza direttamente nel sito archeologico, per sovvenzionarne gli scavi. All'inizio Maspero era convinto, sulla base del ritrovamento della Stele dell\u2019inventario, che la Sfinge fosse appartenuta al Periodo predinastico dell'Egitto, ma cambi\u00f2 presto idea, accordandosi all'opinione comune che fosse stata costruita durante il regno di Chefren. Maspero not\u00f2, inoltre, che nelle stele, ritrovate nei pressi delle Sfinge, la statua era sempre rappresentata sopra un piedistallo. Incominci\u00f2 cos\u00ec la sua ricerca, ma la abbandon\u00f2 presto per focalizzare gli scavi sulla zona sotto testa.\nEmile Baraize (1925-36).\nNel 1925 l'ingegnere francese \u00c9mile Baraize costru\u00ec intorno alla statua, per tenere lontana la sabbia, un grande muro massiccio, che sar\u00e0 poi demolito negli scavi successivi. Inoltre in quegli anni la Sfinge aveva bisogno di molte riparazioni. Il foro sulla schiena della statua, creato da Vyse e Perring, venne riempito di cemento, per evitare che l'acqua piovana aumentasse la frattura. Lo stesso accadde per le crepe sul volto e il foro in cima alla testa, che al tempo probabilmente ospitava una decorazione del copricapo. Lo stato di erosione del collo era gi\u00e0 molto avanzato; si temeva che la testa potesse cedere alle eventuali tempeste; cos\u00ec, furono aggiunti dei supporti di cemento sotto la testa, dove una volta c'erano le pieghe del copricapo, e dietro. Vennero poi tolti o sostituiti alcuni blocchi di pietra, che erano stati aggiunti dopo la costruzione della Sfinge, alla base del corpo.\nDurante i suoi scavi \u00c9mile Baraize trov\u00f2 moltissime testimonianze dell'attenzione alla Sfinge dell'ultimo periodo egiziano: stele di et\u00e0 greca e romana, resti di un tempietto del Nuovo Regno, piccole sfingi di pietra e gesso dipinte di rosso. Egli scopr\u00ec anche un'incisione del Nuovo Regno su una porta di un tempio, che si riferiva alla Sfinge con il nome del dio \"Hwrna\", termine che compariva anche nella Stele dell\u2019Inventario. Nel 1926, inoltre, Baraize scopr\u00ec il tempio di fronte alla Sfinge e lo attribu\u00ec alla IV dinastia egizia.\nSelim Hassam (1936-46).\nNel 1936 l'egittologo Selim Hassan intraprese a Giza una serie di scavi, che ripulirono dalla sabbia l'intero sito della Sfinge. Per prima cosa fu demolito il muro costruito da Baraize e la sabbia fu trasportata a chilometri di distanza attraverso tre rotaie con dodici vagoni. Il 20 settembre 1936 Hassan scopr\u00ec a nord della Sfinge i resti di un tempio a lei dedicato, costruito da Amenhotep II, faraone della XVIII dinastia, dove furono rinvenute numerose statuine votive di vari materiali, raffiguranti leoni e sfingi, e molte stele, che raffiguravano un orecchio umano, per incoraggiare il dio, in questo caso \"Horemakhet\" la Sfinge, ad ascoltare le preghiere. In alcune stele il dio \u00e8 raffigurato con la testa di falco e sopra un piedistallo.\nSelim Hassan, inoltre, prosegu\u00ec gli scavi al Tempio della Sfinge, iniziati da Baraize dieci anni prima, e sul lato a ovest della Sfinge. Alla fine del 1936 scav\u00f2 lungo il lato settentrionale del recinto esterno, dove scopr\u00ec alcune tombe dell'Antico Regno, per la maggior parte della IV dinastia, scavate direttamente nella roccia e dirette verso sud. Dato che di solito le tombe erano rivolte verso nord o est, Hassan stabil\u00ec che sicuramente il recinto era gi\u00e0 presente al momento della loro costruzione, e che molto probabilmente la loro posizione insolita era dovuta alla presenza della Sfinge. Cos\u00ec egli concluse che il monumento non doveva essere pi\u00f9 tardo della IV dinastia. Inoltre, intorno all'area delle tombe Hassan rinvenne numerose stele, fra cui una che raffigura la Sfinge con un collare di piume di falco intorno al collo; molto probabilmente a quel tempo il monumento si presentava decorato in quel modo, oltre che dipinto.\nNel 1937 Hassan ritrov\u00f2 i resti di un altro tempio dedicato alla Sfinge, pi\u00f9 antico del precedente, costruito da Thutmose I verso il 1500 a.C. \u00c8 al regno di quest'ultimo faraone che viene attribuito la prima informazione riguardante la Sfinge di Giza, che viene indicata con il nome del dio \"Horemakhet\". Il culto della Sfinge venne ripreso nella prima parte del Nuovo Regno, in modo del tutto autonomo; forse il rapporto tra Chefren e il monumento venne semplicemente tralasciato, per lasciare alla Sfinge una propria identit\u00e0 come \"Horemakhet\".\nInfine Selim Hassan risolse il problema del piedistallo, che si poteva notare in molte raffigurazioni della Sfinge, come aveva osservato Maspero. La grande statua era collocata all'interno di un recinto scavato nella pietra, e non poggiava certamente su un piedistallo. Tuttavia Hassan dimostr\u00f2 che la parte rocciosa, davanti alla Sfinge, era stata tagliata verso il basso e presentava una superficie liscia, che creava l'illusione che la statua poggiasse su un piedistallo se vista dall'ingresso del tempio.\nIl professor Selim Hassan pubblic\u00f2 il resoconto sugli scavi in \"Excavations at Giza\" nel 1946. Da quel momento in poi la Sfinge richiese soltanto una manutenzione regolare, e non furono apportate grandi modifiche al corpo.\nHoremakhet.\nDurante il Nuovo Regno la Sfinge era nota con il nome \"Horemakhet\", Horus all'Orizzonte, come dimostra la Stele del Sogno di Thutmose IV. Questo termine si riferisce al dio-cielo egizio Horus nella forma del Sole che appare all'alba all'orizzonte orientale, dove \u00e8 rivolta la Sfinge, e al tramonto all'orizzonte occidentale. La posizione della Sfinge fa pensare che, fin dalla sua costruzione, incarnasse la divinit\u00e0 del Sole.\nUn altro nome con cui viene chiamata \u00e8 \"Kheperi-Re-Atum\", la trinit\u00e0 del Sole al mattino, a mezzogiorno e al tramonto. \"Keperi\", \"Re\" e \"Atum\" sono termini che compaiono anche prima di Thutmose IV, nei testi dell'Antico Regno. Inoltre in un'iscrizione scoperta da Selim Hassan, proveniente dal faraone Seti I della XIX dinastia, la Sfinge viene chiamata sia \"Horemakhet\" che \"Hwl\", una variante del nome \"Hwran\" (\"Hwrna\", \"Hwrar\", \"Hwron\" o \"Horon\"), presente nella Stele dell\u2019Inventario. Nei geroglifici il suono \"r\" o \"l\" viene raffigurato allo stesso modo con un leone sdraiato di lato, perci\u00f2 tutte le varianti del nome egizio non sono poi cos\u00ec diverse dal nome greco Horus del dio egizio \"Hor\". Selim Hassan ipotizz\u00f2 che all'epoca del Nuovo Regno si fosse associata al dio egizio Horus la divinit\u00e0 cananea \"Hwron\", proveniente da una citt\u00e0 della Palestina, che venne venerata a Giza con il nome di \"Horemakhet\".\nMark Lehner e Zahi Hawass (1978-9).\nAlla fine degli anni settanta si occuparono della Sfinge l'archeologo americano Mark Lehner e l'egiziano Zahi Hawass, che completarono la pulizia del recinto e scoprirono delle interessanti prove per la datazione del monumento. Inserendo una sonda all'interno della crepa sul retro della statua, rinvennero della ceramica dell'Antico Regno e degli utensili usati all'epoca per levigare la pietra, molto probabilmente lasciati da coloro che scolpirono il monumento. Inoltre verificarono tutte le crepe e i fori fatti alla Sfinge ed esclusero definitivamente la presenza di camere e passaggi nascosti al suo interno.\nInfine Mark Lehner teorizz\u00f2 con prove archeologiche che la Sfinge non soltanto potesse rappresentare un re divino, come Chefren, ma anche una divinit\u00e0 a s\u00e9 stante. Sulla base di opinioni egittologiche precedenti la barba \u00e8 di tipo \"divino\" e veniva usata soltanto nelle raffigurazioni di d\u00e8i, non per un semplice re. Inoltre, grazie ai numerosi studi effettuati sulla Sfinge, Lehner dimostr\u00f2 che la testa non poteva essere stata scolpita nuovamente al tempo della IV dinastia, in quanto i frammenti della barba e il corpo avevano una simile struttura geologica.\nRiparazioni antiche.\nLa Sfinge molto probabilmente, data la pessima qualit\u00e0 di pietra calcarea, necessit\u00f2 di riparazioni fin dalla sua costruzione. Durante gli scavi al monumento furono rinvenuti numerosi blocchi di pietra aggiunti al corpo, che furono datati all'epoca dell'Antico Regno. Tuttavia dopo questo periodo la Sfinge fu abbandonata a se stessa e ricoperta dalla sabbia fino al collo per secoli, favorendo cos\u00ec l'erosione.\nI primi interventi consistenti alla Sfinge furono ordinati, come la Stele del Sogno narra, dal faraone Thutmose IV della XVIII dinastia del Nuovo Regno, che cerc\u00f2 di ripulire il monumento dalla sabbia. Inoltre furono sostituiti alcuni blocchi caduti dal corpo a causa dell'erosione. Molto probabilmente il faraone dipinse di rosso la Sfinge e colloc\u00f2 una statua di suo padre, Amenhotep II, tra le zampe del monumento, come mostrano alcune stele ritrovate da Hassan. \u00c8 possibile che ci fosse veramente una statua davanti alla Sfinge, anche se non pu\u00f2 essere dimostrato in quanto sono state ritrovati soltanto rilievi gravemente erosi.\nAltre riparazioni furono effettuate nel 1200 a.C. grazie al faraone Ramesse II, che eresse in onore alla Sfinge due stele, ritrovate da Caviglia nella cappella davanti al monumento. Da documenti dell'epoca sappiamo che furono estratte numerose pietre da una miniera locale, che molto probabilmente servirono a rinforzare il rivestimento esterno delle zampe, che venne terminato soltanto durante il dominio romano.\nAll'epoca di Adriano furono potenziate le mura che tenevano lontana la sabbia dal sito, mentre al tempo di Marco Aurelio fu rivestita la pavimentazione del recinto. Con la fine dell'Egitto pagano la Sfinge di Giza fu di nuovo abbandonata: non ci furono nuove riparazioni e la sabbia fin\u00ec con invadere un'altra volta il recinto. La testa, oltre all'erosione naturale e alla barba, rest\u00f2 intatta fino all'epoca araba, in cui il volto fu danneggiato.\nDatazione.\nIpotesi comuni.\nSecondo la comune opinione degli egittologi, la Sfinge appartiene all'Antico Regno, molto probabilmente al faraone Chefren della IV dinastia egizia, o da suo padre, che la costru\u00ec intorno al 2500 a.C. Grazie agli scavi effettuati dal professor Selim Hassam (1936-46), sono state datate dagli egittologi le costruzioni nella zona fornendo una prova contestuale, che suggeriscono la sua datazione non oltre la IV dinastia; le pi\u00f9 importanti sono le tombe rivolte a sud e l'angolo a sud-ovest del recinto che taglia il fosso, per raccogliere l'acqua piovana.\nLa testa appartiene certamente alla IV dinastia, per lo stile decorativo. Gran parte del mistero deriva alla difficolt\u00e0 di datarla scientificamente, il Metodo del carbonio-14 (metodo di datazione radiometrica), alla quale l'archeologia ricorre per datare i reperti biologici, \u00e8 applicabile solo su materiale organico, mentre la sfinge \u00e8 interamente scavata sulla roccia viva. In ogni caso non esistendo alcuna iscrizione sul corpo principale e poich\u00e9 nessun faraone o notabile si \u00e8 mai attribuito la sua creazione , la questione resta aperta, con ipotesi che variano tra il 2500 a.C. al 10700 a.C.\nIpotesi alternativa.\nNumerose furono le ipotesi alternative, che datano la Sfinge in tempi lontanissimi, tra il 12 000 a.C. ed il 10 000 a.C. Questa datazione nella cosiddetta \"Teoria Geologica\" viene fatta considerando i segni dell'erosione verticale presenti sul corpo della statua, che tipicamente sono il risultato che si rileva da una lunga esposizione a fortissime piogge, e partendo dal fatto che le ultime piogge nella regione desertica di Giza risalgono con prove geologiche alla fine dell'ultima glaciazione, al periodo del \"Younger Dryas\".\nIn particolare gli studi ed evidenze portate da molti accademici e specialmente in particolar modo dal dr. Robert Scoch geologo geofisico e antropologo laureato a Yale e professore di scienze dell'Universit\u00e0 di Boston, ha proposto la spiegazione che i drastici cambiamenti climatici di quella nota epoca geologica, forse provocati da un fenomeno astrofisico o planetario, portando ad un iniziale riscaldamento della massa liquida planetaria evaporandola in atmosfera, abbiano poi favorito un periodo di forti precipitazioni e temporali per un lungo periodo; secondo questa teoria le forti precipitazioni hanno segnato inconfondibilmente con le tipiche percolazioni verticali risultanti da fortissime piogge perdurate per un forse un millennio o pi\u00f9, sia la base della sfinge (ma non la testa) sia il materiale con cui \u00e8 costruito quello che oggi \u00e8 noto come il tempio della sfinge, che geologicamente \u00e8 costituito da blocchi parallelepipedi di decine di tonnellate scavati all'interno dello stesso medesimo blocco da cui \u00e8 stata scolpita la sfinge, e quindi sia la sfinge che i blocchi tagliati sarebbero stati ricavati internamente alla massa originaria e quindi non \u00e8 possibile che siano stati esposti ad intemperie precedentemente alla costruzione. Secondo questa spiegazione quindi la scultura ed il tempio sarebbero stati costruiti prima della fine del Younger Dryas forse con la figura di un leone su cui millenni dopo sarebbe stata attuata una modifica alla testa, e costruiti attorno una serie di manufatti e le note piramidi.\nLa teoria \u00e8 stata portata avanti da parte di John Anthony West e Robert M. Schoch a partire dal 1992, partendo dal presupposto che l'erosione della pioggia sia caduta in tempi molto pi\u00f9 umidi di quelli dell'Antico Regno tra il 7000 a.C. e 5000 a.C. Secondo i due studiosi, soltanto delle piogge forti ed abbondanti avrebbero potuto causare lo stato di erosione, caratterizzato da un andamento ondulato e arcuato. A sostegno della loro ipotesi, confrontarono lo stato di erosione della Sfinge con quello di alcune tombe dell'Antico Regno, che, pur avendo una roccia di pessima qualit\u00e0, non hanno subito un tale deterioramento a causa della sabbia portata dal vento. Inoltre, affermarono che la grave erosione della Sfinge, ancora oggi in atto, era cominciata soltanto da duecento anni e che il fenomeno di condensa notturna, presente anche in altre strutture rocciose di Giza, non poteva esserne la causa principale. Se il grave danneggiamento del monumento era dovuto all'acqua piovana, era evidente che fosse pi\u00f9 antico degli inizi della civilt\u00e0 egizia, in quanto soltanto prima del 5000 a.C. le piogge in Egitto erano regolari, ma non perduranti e forti. Schoch e West presentarono il loro lavoro alla Geological Society of America nel 1992. Davanti alle prove da loro raccolte i geologi presenti si stupirono molto. Nessuno riteneva possibile che per quasi duecento anni nessun egittologo si fosse reso conto che l'erosione sul corpo della Sfinge \u00e8 dovuta all'acqua, anche se gli egittologi in effetti non sono anche geologi o geofisici.\nSchoch non dubitava che la testa fosse dell'Antico Regno, ma riteneva che un faraone della IV dinastia egizia, se non Chefren stesso, avesse ordinato di scolpirne di nuovo il volto e restaurarne il corpo rivestendolo con nuovi blocchi di pietra. Schoch era comunque consapevole che rimaneva aperto il problema di chi nel 5000 a.C. avesse potuto costruire un tale colossale monumento. Non trovando delle prove di una civilt\u00e0 pi\u00f9 evoluta nel periodo pre-neolitico dell'Egitto, egli si sofferm\u00f2 sulle scoperte archeologiche di Gerico risalenti all'8000 a.C.; la Sfinge in quest'ottica non risulterebbe pi\u00f9 un caso isolato. Tuttavia non ci sono prove scientifiche a supporto in Egitto.\nLa teoria di Robert Schoch venne due anni dopo contestata da James A. Harrell, professore di geologia all'Universit\u00e0 di Toledo (Ohio). Egli not\u00f2 che, se da una parte il deterioramento della Sfinge poteva essere causato dall'acqua piovana, era molto pi\u00f9 probabile fosse stato realizzato dalla sabbia bagnata, per effetto sia delle piogge sia delle inondazioni durante l'Antico Regno, che arrivavano fino al recinto. Inoltre, il confronto di Schoch con le tombe dell'Antico Regno secondo lui non era plausibile, in quanto esse si trovavano in una posizione pi\u00f9 elevata, e quindi non a portata dell'acqua delle inondazioni. Harrell, inoltre, ritenne che le particolari ondulazioni del corpo della Sfinge siano state prodotte da un'erosione accelerata, causata dall'espansione dell'argilla in tempi umidi e dal sale in quelli secchi. Per di pi\u00f9 la disposizione dell'altopiano di Giza favoriva il deflusso dell'acqua nel sito della Sfinge, lasciandola forse per secoli ricoperta da sabbia bagnata.\nRobert Schoch si difese osservando che non era ancora stato dimostrato che il sito della Sfinge fosse stato ricoperto dalla sabbia bagnata per secoli. Inoltre, seguendo il ragionamento di Harrell, confront\u00f2 lo stato di erosione della Sfinge con alcune tombe dell'Antico Regno, che potevano essere esposte all'acqua delle inondazioni. Il risultato era che nemmeno queste presentavano i segni di deterioramento presenti nel corpo della statua. Harrell replic\u00f2 notando che la posizione delle tombe di Schoch non era inferiore a quella della Sfinge ma superiore, e che la qualit\u00e0 della roccia era ben diversa. Inoltre, egli afferm\u00f2 che nello stesso altopiano di Giza c'erano altre strutture che presentavano lo stesso tipo di erosione ondulata, anche se non cos\u00ec accentuato come nella Sfinge.\nNel corso di quegli anni, dal 1992 al 1995, numerose furono le polemiche che interessarono la datazione della Sfinge, e si concentrarono su riviste specializzate, come il \"KMT: A Modern Journal of Ancient Egypt\" o \"Archaeology\". Alla fine la geologia indica che l'erosione della Sfinge \u00e8 causata o dall'acqua piovana dal 7000 a.C. o dalla sabbia bagnata e dalla condensa notturna dal 2500 a.C. L'egittologia si schiera dalla parte della seconda ipotesi, in quanto non ci sono motivazioni valide per considerare la data pi\u00f9 antica.\nQueste ipotesi sono in contrasto con le analisi dI alcuni climatologi come Rudolph Kuper e Stefan Kr\u00f6pelin, secondo i quali, analizzando i resti al radiocarbonio nei sedimenti circostanti, seppur rilevando lenti ma rilevanti cambiamenti climatici a partire da circa l'8500 a.C., la diversa direzione dei monsoni permise la caduta di piogge tropicali fino al completo inariditamento della regione all'incirca tra il 3500 a.C. e il 1500 a.C., ma che comunque non potrebbero provocare tali pesanti precipitazioni per migliaia di anni, come invece viene osservato sulla pesante erosione presente.\nQuesta teoria \u00e8 anche stata rigettata dagli egittologi con la motivazione che sia impossibile poich\u00e9 non esistono reperti archeologici precedenti alle note dinastie egizie, una spiegazione \"circolare\" perch\u00e9 se si rifiuta che la sfinge sia pi\u00f9 antica ovviamente si rifiuta che esistano reperti pi\u00f9 antichi, che per\u00f2 in effetti esistono in altre zone non troppo lontane, come G\u00f6bekli Tepe che coincidentemente a questa teoria, risale almeno al 10500 a.C.\nDa considerare anche il fatto che, a causa della precessione terrestre, nel 10500 a.C. la Sfinge si trovava di fronte alla costellazione del Leone (il giorno dell'equinozio di primavera al sorgere del sole) e secondo alcuni studiosi ne era proprio la rappresentazione. Solo in seguito, infatti, la testa di leone sarebbe stata scolpita nuovamente a rappresentare il faraone: si possono rilevare infatti una sproporzione evidente tra le dimensioni del corpo della sfinge e quelle della sua testa e la differenza di erosione verticale da precipitazioni piovose assente nella testa e presente sulla base. A sostengo di queste affermazioni ci sarebbe anche un importante reperto archeologico, la Stele dell'Inventario. Secondo quanto riportato su di essa il faraone Cheope comp\u00ec sulla Sfinge un'importante opera di restauro. Poich\u00e9 Cheope fu il padre del faraone Chefren, costruttore secondo l'egittologia della Sfinge, ci troviamo di fronte ad un evidente paradosso: \"come pu\u00f2 Cheope aver compiuto un restauro su un monumento che durante il suo regno non era ancora stato edificato\"? \nIpotesi di Edgar Cayce.\nAd alimentare il mistero del monumento, poi, c'era la credenza di passaggi e camere nascoste all'interno della Sfinge, ipotesi che, abbandonata scientificamente, fu mantenuta, invece, negli anni trenta da un parapsicologo americano, Edgar Cayce, conosciuto anche come \"Profeta Dormiente\". Egli attir\u00f2 verso di s\u00e9 moltissimi seguaci, che credevano nei suoi poteri mistici, tra cui quello di rivivere vite passate attraverso i sogni. Uno di questi lo port\u00f2 in Egitto nel 10500 a.C., dove vide i sopravvissuti di Atlantide costruire la Grande Piramide e la Sfinge. Secondo il \"Profeta Dormiente\" le prove della sua teoria erano da ricercare nelle camere nascoste all'interno della piramide e della Sfinge stessa, tra cui la Stanza dei registri, che sarebbero state riscoperte alla fine del XX secolo, prima del grande cataclisma.\nAlla fine degli anni settanta, grazie al contributo finanziario della Fondazione Edgar Cayce, furono effettuate delle ricerche per misurare la resistivit\u00e0 del terreno intorno alla Sfinge. Il risultato mostr\u00f2 che davanti al monumento e nelle zampe posteriori risultavano delle anomalie, che potevano essere causate da cavit\u00e0 sotterranee. Le trivellazioni non rivelarono per\u00f2 cavit\u00e0 artificiali e le anomalie furono spiegate come causa naturale della pietra calcarea utilizzata. All'inizio degli anni novanta furono effettuate ulteriori indagini alla ricerca di camere nascoste, che per\u00f2 non sono mai state individuate.\nIpotesi astronomica.\nUn'altra ipotesi alternativa, favorevole alla datazione della Sfinge nel 10500 a.C., \u00e8 quella formatasi sulla base degli studi astronomici sull'allineamento delle piramidi. \u00c8 certo che la Sfinge si rivolge verso est, mentre le piramidi di Giza sono disposte precisamente secondo i punti cardinali. Alcuni studiosi hanno concentrato le loro ricerche su questa particolare disposizione, e nel XIX secolo ricostruirono gli allineamenti astronomici che potevano verificarsi in tempi passati. Con l'aiuto dei computer dagli anni sessanta in poi i calcoli furono pi\u00f9 precisi. Secondo l'ipotesi astronomica la Sfinge sarebbe collegata alle altre piramidi, e perci\u00f2 costruita nello stesso periodo, anch'esso anticipato al 10500 a.C.\nLa Sfinge rivolgendosi verso est, scorge l'alba ogni giorno, mentre soltanto due volte l'anno vede nascere il sole in modo diretto; certamente \u00e8 stata pensata come un monumento solare. Considerando il suo nome divino \"Horemakhet\", la Sfinge incarnerebbe non solo il dio Horus sotto forma di Sole all'alba ma anche al tramonto, proteggendo cos\u00ec la necropoli di Giza. Se nel corso dei secoli il monumento ha sempre guardato verso il sole, non \u00e8 stato cos\u00ec per le stelle sullo sfondo, che si sono spostate a causa della precessione degli equinozi. Grazie ai calcoli elaborati al computer \u00e8 stato possibile ricostruire su che sfondo di stelle sorgesse il sole nei diversi secoli, ed \u00e8 interessante notare che nel 10500 a.C. era proprio la costellazione del Leone. I sostenitori di questa teoria ipotizzarono che gli antichi egizi, osservando questa costellazione, in cui si vuole vedere un leone sdraiato di lato, l'associassero alla Sfinge.\nNaturalmente quest'ipotesi ha delle lacune, ad esempio non sappiamo se gli antichi egizi conoscessero la costellazione del leone.\nUn'altra obiezione era rappresentata dalla mancanza di prove che nel 10.500 a.c. potesse effettivamente esistere una civilt\u00e0 in grado di eseguire una tale opera. Tuttavia in anni pi\u00f9 recenti, dopo la datazione del sito di Gobekli Tepe in Anatolia, risalente ad almeno il 10.000 a.c. , costruito con estrema perizia e capacit\u00e0 organizzativa da un popolo di presunti cacciatori-raccoglitori e senza che si siano rinvenuti arnesi di altro materiale che non fosse litico, tale obiezione non viene pi\u00f9 proposta.\nNonostante le obiezioni, questa teoria fu portata avanti tenendo conto della disposizione delle piramidi a Giza, che sarebbero disposte come le stelle della cintura di Orione. A rafforzare quest'ipotesi nel 10500 a.C. la linea immaginaria che collega le tre piramidi da nord a sud puntava direttamente verso il meridiano celeste intersecandosi con la costellazione di Orione.\nAnalisi Medica.\nIl chirurgo londinese Hutan Ashrafian (Imperial College) ha analizzato la Sfinge per appurare se questa rappresenti un individuo affetto da prognatismo, possibile indizio di una patologia sofferta dal modello umano usato come fonte di ispirazione per la scultura. Poich\u00e9 la Sfinge rappresenta un leone, la medesima persona pu\u00f2 aver sofferto di una condizione associata in cui caratteristiche leonine sarebbero state evidenti (leontiasi ossea)."}
{"id": "671595", "revid": "1305772", "url": "https://it.wikipedia.org/wiki?curid=671595", "title": "Bridge pattern", "text": "Il bridge pattern \u00e8 un design pattern (\"modello di progettazione\") della programmazione ad oggetti che permette di separare l'interfaccia di una classe (che cosa si pu\u00f2 fare con la classe) dalla sua implementazione (come lo fa). In tal modo si pu\u00f2 usare l'ereditariet\u00e0 per fare evolvere l'interfaccia o l'implementazione in modo separato.\nEsempio in Java.\nIl seguente programma stamper\u00e0:\n API1.circle at 1.000000:2.000000 radius 7.5000000\n API2.circle at 5.000000:7.000000 radius 27.500000\n/** \"Implementor\" */\ninterface DrawingAPI {\n public void drawCircle(double x, double y, double radius);\n/** \"ConcreteImplementor\" 1/2 */\nclass DrawingAPI1 implements DrawingAPI {\n public void drawCircle(double x, double y, double radius) {\n System.out.printf(\"API1.circle at %f:%f radius %f\\n\", x, y, radius);\n/** \"ConcreteImplementor\" 2/2 */\nclass DrawingAPI2 implements DrawingAPI {\n public void drawCircle(double x, double y, double radius) {\n System.out.printf(\"API2.circle at %f:%f radius %f\\n\", x, y, radius);\n/** \"Abstraction\" */\nabstract class Shape {\n protected DrawingAPI drawingAPI;\n protected Shape(DrawingAPI drawingAPI){\n this.drawingAPI = drawingAPI;\n public abstract void draw(); // low-level\n public abstract void resizeByPercentage(double pct); // high-level\n/** \"Refined Abstraction\" */\nclass CircleShape extends Shape {\n private double x, y, radius;\n public CircleShape(double x, double y, double radius, DrawingAPI drawingAPI) {\n super(drawingAPI);\n this.x = x; this.y = y; this.radius = radius;\n // low-level i.e. Implementation specific\n public void draw() {\n drawingAPI.drawCircle(x, y, radius);\n // high-level i.e. Abstraction specific\n public void resizeByPercentage(double pct) {\n radius *= pct;\n/** \"Client\" */\nclass BridgePattern {\n public static void main(String[] args) {\n Shape[] shapes = new Shape[] {\n new CircleShape(1, 2, 3, new DrawingAPI1()),\n new CircleShape(5, 7, 11, new DrawingAPI2()),\n for (Shape shape : shapes) {\n shape.resizeByPercentage(2.5);\n shape.draw();"}
{"id": "671597", "revid": "1632387", "url": "https://it.wikipedia.org/wiki?curid=671597", "title": "Beyond the Veil (album)", "text": "Beyond the Veil \u00e8 il secondo album della gothic metal band norvegese Tristania. L'album \u00e8 uscito l'8 settembre 1999 sotto l'etichetta discografica Napalm Records.\nAlbum.\n\u00c8 l'ultimo disco a cui parteciper\u00e0 Morten Veland ed \u00e8 considerato il maggiore successo del gruppo.\nI tratti strumentali sono simili a quelli del disco precedente dato che anche qui \u00e8 stato dedicato ampio spazio a elementi della musica classica, in particolare ai cori e al caratteristico violino di Pete Johansen; tuttavia, la differenza tra i due lavori \u00e8 notevole, dato che \"Beyond the Veil\" abbandona le tetre sonorit\u00e0 di \"Widow's Weeds\" per avvicinarsi maggiormente a quelle del death. Alla base heavy, che in questo lavoro fornisce alle tracce un carattere pi\u00f9 epico che doom, si sovrappone ancora il suono degli strumenti acustici e delle tastiere che ne spezza la monotonia e che rende i brani pi\u00f9 \"digeribili\" e ricchi di atmosfera. Rispetto all'album precedente, le parti del soprano Vibeke Stene vengono in qualche modo ridotte.\nI principali compositori sono Veland, che \u00e8 anche autore di tutti i testi, e il tastierista Einar Moen; i temi trattati dalle liriche sono sostanzialmente gli stessi dell'album precedente.\nDall'album \u00e8 stato estratto il singolo \"Angina\", poi pubblicato nello stesso anno insieme al brano death-industrial \"Opus Relinque\" (Radio Edit) e ad una traccia inedita (\"Saturnine\")."}
{"id": "671599", "revid": "339392", "url": "https://it.wikipedia.org/wiki?curid=671599", "title": "Oblast di \u010cita", "text": ""}
{"id": "671600", "revid": "1005847", "url": "https://it.wikipedia.org/wiki?curid=671600", "title": "MSI-Destra Nazionale", "text": ""}
{"id": "671601", "revid": "1005847", "url": "https://it.wikipedia.org/wiki?curid=671601", "title": "MSI-DN", "text": ""}
{"id": "671603", "revid": "125208321", "url": "https://it.wikipedia.org/wiki?curid=671603", "title": "Panthera", "text": "Panthera () \u00e8 un genere di mammiferi carnivori della famiglia dei felidi.\nComprende 5 specie viventi:\nIl leopardo delle nevi \u00e8 stato solo di recente inserito nel genere \"Panthera\". Precedentemente era classificato nel genere \"Uncia\", di cui era l'unico rappresentante.\nEtimologia.\nIl nome scientifico del genere deriva dal latino \"panth\u0113ra\", che \u00e8 un prestito dal greco \u03c0\u03ac\u03bd\u03b8\u03b7\u03c1 \"p\u00e1nth\u0113r\". Interpretato paretimologicamente come \u03c0\u1fb6\u03c2 \"p\u00e2s\" (acc. \u03c0\u1fb6\u03bd \"p\u00e2n\") \"tutto\" e \u03b8\u03ae\u03c1 \"th\u1e17r\" \"belva\", quindi \"tutta belva\", deve essere invece pi\u00f9 correttamente avvicinato al sanscrito \"pu\u1e47\u1e0dar\u012bka\" \"tigre\", che a sua volta potrebbe derivare da \"p\u0101\u1e47\u1e0dura\", \"giallo biancastro\".\nEvoluzione.\nCome molti degli appartenenti alla famiglia dei felidi, il genere \"Panthera\" \u00e8 stato soggetto di numerosi dibattiti e revisioni della propria classificazione tassonomica. Alla base del genere vi \u00e8 probabilmente l'estinto \"Viretailurus schaubi\", che \u00e8 talvolta classificato altres\u00ec come un antico progenitore dei puma. Il genere \"Panthera\" si \u00e8 probabilmente sviluppato nella sua forma attuale all'interno del supercontinente eurasiatico, tuttavia le radici vere e proprie del genere restano poco chiare. La divergenza dei felidi detti \"Pantherae\" (includendo le specie a tutt'oggi viventi \"P. uncia\" e \"P. neofelis\") dai Felinae (volendo includere tutte le specie di felini viventi) si colloca all'incirca tra 6 e 7 milioni di anni fa. I primi resti fossili di felini appartenenti al genere \"Panthera\" per come li conosciamo ai giorni d'oggi risalgono dai quattro ai sei milioni di anni fa.\nStudi sulla morfologia e la genetica del genere suggeriscono che la tigre fu la prima delle recenti specie di \"Panthera\" ad essersi distaccata dalla linea evolutiva, anche se i pareri degli esperti restano discordanti lasciando la questione irrisolta. Un felide preistorico, probabilmente strettamente imparentato con il moderno giaguaro, \u00e8 la \"Panthera gombaszoegensis\", spesso chiamata giaguaro europeo.\nIl leopardo nebuloso (\"Neofelis nebulosa\") \u00e8 generalmente classificato alla base del gruppo delle Pantherae, ma non \u00e8 incluso nel genere.\nAlbero filogenetico.\nL'albero filogenetico del genere \"Panthera\", appartenente alla famiglia dei Felidi\" (Felidae)\" e alla sottofamiglia dei Panterini\" (Pantherinae)\"\nIbridi.\nEsistono moltissimi animali non appartenenti al genere \"Panthera\", ma sono ibridi tra appartenenti a questo genere:"}
{"id": "671614", "revid": "124700860", "url": "https://it.wikipedia.org/wiki?curid=671614", "title": "Michael Clarke Duncan", "text": "Biografia.\nIl padre di Michael Clarke Duncan abbandon\u00f2 la famiglia quando lui aveva 6 anni e cos\u00ec Michael crebbe con la madre a Chicago. Con i suoi 2 metri di altezza per oltre 150 kg di peso, furono molte le squadre di football americano a contenderselo, ma la madre gli viet\u00f2 sempre di praticare lo sport. , dove arriv\u00f2 con 20 dollari in tasca rubati, e senza conoscere nessuno. La fortuna gli sorrise e conobbe Will Smith, che lo assunse inizialmente come guardia del corpo. In seguito lavor\u00f2 in un episodio di \"Willy, il principe di Bel-Air\".\nL'attore Bruce Willis (che aveva appena lavorato con lui nel successo \"Armageddon - Giudizio finale\") sugger\u00ec alla produzione del film \"Il miglio verde\" l'idea di fare interpretare il ruolo di John Coffey a Duncan dopo avere letto \"Il miglio verde\", di Stephen King, e avere parlato col regista Frank Darabont. L'interpretazione valse a Duncan una candidatura all'Oscar 2000 come migliore attore non protagonista.\nNel 2003 recit\u00f2 nel ruolo del cattivo Kingpin nel film Marvel \"Daredevil\". Per interpretare la parte dovette modificare la sua dieta e dedicarsi al powerlifting. Nel giugno 2006 dichiar\u00f2 di volere calarsi di nuovo nei panni del personaggio, tuttavia rinunciando agli eccessi e mostrando un Kingpin dimagrito a causa dell'attivit\u00e0 fisica svolta. Una volta diventato vegetariano \u00e8 apparso in una campagna PETA del 2008.\nNel 2008-2009 apparve nella sesta stagione della serie televisiva \"Due uomini e mezzo\", interpretando il burbero giocatore di football Jerome Burnett, vicino di casa di Charlie Harper e padre di Celeste, fidanzata del nipote di Charlie, Jake. \nNel 2011 l'attore prest\u00f2 la sua voce a Kilowog nel film DC, \"Lanterna Verde\". Nel 2012 fu protagonista della serie televisiva poliziesca \"Il risolutore\", spin-off di \"Bones\", cancellata dopo una sola stagione a causa dei bassi ascolti.\nIl 13 luglio 2012, mentre si trovava nella sua abitazione di Los Angeles, Duncan venne colpito da un infarto del miocardio. Prima di essere trasportato in ospedale, la fidanzata Omarosa Manigault gli pratic\u00f2 una rianimazione cardiopolmonare, che, secondo talune fonti, risult\u00f2 fondamentale. Venne quindi trasportato al \"Cedars Sinai Medical Center\". Il pubblicista di Duncan, Joy Fehily, rilasci\u00f2 una dichiarazione il 6 agosto in cui si leggeva che era stato trasferito dall'unit\u00e0 di terapia intensiva, ma era rimasto ricoverato in ospedale in seguito al suo attacco di cuore. Il 3 settembre Duncan mor\u00ec a Los Angeles all'et\u00e0 di 54 anni. Duncan \u00e8 stato tumulato in un colombario del Forest Lawn Memorial Park di Los Angeles.\nDopo la morte di Duncan, molti memoriali usarono una delle sue battute pi\u00f9 famose de \"Il miglio verde\": \"Heaven. Sono in paradiso.\"\nDoppiatori italiani.\nCome doppiatore \u00e8 stato sostituito da:"}
{"id": "671615", "revid": "1632387", "url": "https://it.wikipedia.org/wiki?curid=671615", "title": "Widow's Weeds", "text": "Widow's Weeds \u00e8 il primo album della gothic metal band norvegese Tristania. L'album \u00e8 uscito il 9 marzo 1998 sotto l'etichetta discografica Napalm Records.\nAlbum.\nImmediatamente dopo la pubblicazione del suo primo EP, la band viene scritturata dalla label con cui incideranno i loro primi tre album e realizza il primo di una lunga serie di successi. Ai pesanti \"riff\" di chitarra vengono infatti affiancati elementi della tradizione musicale nordica, la voce della celebre soprano Vibeke Stene, e alcune componenti classicheggianti come i cori, il violino e il pianoforte.\nI temi trattati sono quelli tipici della letteratura gotica, principalmente la descrizione di vari stati d'animo fatta ricorrendo a metafore naturalistiche. I testi in lingua inglese seguono in parte le convenzioni "}
{"id": "671617", "revid": "287204", "url": "https://it.wikipedia.org/wiki?curid=671617", "title": "Bruno Coli", "text": "La sua attivit\u00e0 \u00e8 particolarmente dedicata alla composizione di musica per il teatro.\nBiografia.\nHa studiato a Genova con Mauro Balma, negli anni settanta, interessandosi soprattutto alla musica contemporanea. Nello stesso periodo ha iniziato a comporre musiche di scena. Per questo particolare lavoro gli saranno utilissime le esperienze fatte al fianco del compositore milanese Gino Negri, come allievo e assistente in numerose occasioni.\nNell'arco di vent'anni ha collaborato con numerosissime compagnie di prosa, scrivendo le musiche di scena per spettacoli di Lina Volonghi, Turi Ferro, Valeria Moriconi, Giorgio Albertazzi, Anna Proclemer, Claudia Koll, Marco Columbro, Massimo Dapporto.\nDagli anni novanta si \u00e8 dedicato sempre di pi\u00f9 al teatro musicale, componendo un'opera su testo di Edgar Allan Poe: \"The Tell-Tale Heart\" (Rovigo, 2004) e rimusicando, ultimo di una serie di compositori iniziata nel 1724, la Didone Abbandonata di Pietro Metastasio. \nAltre Opere liriche: \n\u00c8 autore del musical per ragazzi \"Esopo Opera Rock \"(Teatro della Tosse, Genova 1998) \nAltri Musical: "}
{"id": "671619", "revid": "1226", "url": "https://it.wikipedia.org/wiki?curid=671619", "title": "Wehrwolf", "text": ""}
{"id": "671623", "revid": "767487", "url": "https://it.wikipedia.org/wiki?curid=671623", "title": "Tristania (EP)", "text": "Tristania \u00e8 il primo EP (nonch\u00e9 primo elemento discografico) della gothic metal band norvegese Tristania. L'album \u00e8 uscito nel 1997 sotto l'etichetta discografica Napalm Records.\nNote.\nIl brano \"Midwintertears\" \u00e8 stato registrato nuovamente per essere inserito nell'album di debutto \"Widow's Weeds\"; si notano infatti alcune differenze tra le due versioni. Stesso discorso per la traccia \"Pale Enchantress\", che nella seconda registrazione contiene parti cantate dal soprano Vibeke Stene, totalmente assenti nella versione originale."}
{"id": "671646", "revid": "1543377", "url": "https://it.wikipedia.org/wiki?curid=671646", "title": "CDC 6400", "text": "IL CDC 6400, era un mainframe membro della serie CDC 6000 sviluppato dalla Control Data Corporation negli anni sessanta. A differenza del 6600 il 6400 era dotato di processori a basse prestazioni in grado di eseguire solo un'operazione per ciclo di clock. La memoria i processori per l'I/O e le periferiche sono virtualmente identiche a quelle del CDC 6600.\nIl CDC 6500 era un sistema con doppia CPU 6400. Il CDC6700 aveva due CPU, una CPU 6600 e una CPU 6400."}
{"id": "671649", "revid": "6923", "url": "https://it.wikipedia.org/wiki?curid=671649", "title": "Variet\u00e0 (spettacolo)", "text": "Il teatro di variet\u00e0, o pi\u00f9 comunemente, variet\u00e0, \u00e8 uno spettacolo di arte varia costituito da una sequenza di numeri e attrazioni di generi diversi (recitazioni comiche, canzoni, danze, farse clownesche, acrobazie, illusionismo e altro), senza un filo conduttore che li unisca. Nato come evoluzione di altre forme di spettacolo (caf\u00e9-chantant, burlesque, circo ecc.), verso la met\u00e0 del sec. XIX, cominci\u00f2 a svolgersi nei teatri acquistando una propria autonomia.\nStoria.\nIl variet\u00e0 affonda le proprie radici nello spettacolo popolare: drammi da feuilletton, commediole borghesi, esecuzioni di artisti circensi o di strada, esibizioni di cantanti. Gli spazi utilizzati nella rappresentazione, e di conseguenza il pubblico, potevano essere teatri di primo ordine dove recitavano soltanto artisti di grande fama, teatri molto popolari, teatrini ricavati in sale da caff\u00e8 o anche qualsiasi altro locale dove poteva essere allestito alla buona un palco. Spesso, inizialmente, fuori di Francia si \"francesizzavano\" nomi di artisti, personaggi, ambientazioni. L'esotizzazione accostava alla Belle \u00e9poque parigina, sinonimo di divertimento e con l'apparente provenienza straniera, che procurava la nomea di vedette internazionali, si creava maggiore richiamo.\nCome tipologie di esibizione, si cominci\u00f2 con numeri a met\u00e0 fra la canzonetta e il monologo, per passare poi alla macchietta, la cui invenzione si attribu\u00ec Nicola Maldacea, e che consisteva in una caricatura di \"tipi\" presi dalla realt\u00e0 (fu l'inventore della macchietta del \"Viveur\", il bello senza nulla nel cervello), per poi ampliarsi con numeri di balletto, prestidigitazione, trasformismo ed altri ancora. L'attore si affermava tramite una tipologia ben definita di personaggio con numeri destinati spesso a modificarsi di sera in sera.\nIl variet\u00e0 era molto differente a seconda della localizzazione geografica, proprio perch\u00e9 attori, cantanti di generi popolari, finedicitori, comici attingevano molto alle proprie tradizioni: si potrebbe parlare di un teatro del centro-nord Italia, ravvisabile nel Veneto, nel Piemonte, nella Lombardia e nella Toscana, e di un teatro del centro-sud, i cui poli erano Roma e Napoli. Lo spettacolo nasceva spesso da un attore-scrittore, autore dei pezzi che lui stesso recitava: artisti famosi del variet\u00e0 furono infatti Tot\u00f2, Raffaele Viviani, Ettore Petrolini, Gustavo De Marco, creatori di tipi ben definiti e variegati. Leopoldo Fregoli, invece, contribu\u00ec all'idea di \"corpo dinamico\" dell'attore novecentesco, immettendosi con gli altri artisti nel filone del rinnovamento dell'arte teatrale di cui il variet\u00e0 fu un precursore.\nImprovvisazione, capacit\u00e0 di tenere la scena erano centrali per una stretta comunione tra interpreti e pubblico, e da questo si traeva ispirazione, acquisendone linguaggi e tematiche. \nIl variet\u00e0, a differenza del teatro drammatico o, in generale, del teatro \"alto\", non veniva considerato vera arte e subiva una sorta di ostracismo da parte dei critici e degli amanti del teatro, anche con conseguenze sul piano strettamente professionale: gli artisti di variet\u00e0 non potevano accedere alle pensioni che lo Stato Italiano elargiva ai loro colleghi di altri settori, mentre i teatri di variet\u00e0 stessi non fruivano di alcun sovvenzionamento o incentivo statale. Durante il fascismo, poi, l'ostracismo derivante dalla volont\u00e0 di sopprimere gli spettacoli in dialetto e di annullare i richiami all'estero in nome di una cultura di massa nazionale, sfavorirono di molto il variet\u00e0, che si trov\u00f2 sempre meno ricercato e rappresentato. \nFilippo Tommaso Marinetti nel 1913 pubblic\u00f2 sul giornale \"Lacerba\" il \"Manifesto del teatro di variet\u00e0\", nel quale esaltava la novit\u00e0 di un tipo di teatro che rinnegava la verosimiglianza prediligendo al contrario la spettacolarit\u00e0 e il paradosso. Anche alcuni grandi protagonisti dello spettacolo internazionale come Gordon Craig hanno subito l'influsso ed il fascino della comicit\u00e0 proposta al largo dei circuiti dei teatri di velluto.\nArtisti come Petrolini, Tot\u00f2 e Viviani furono sempre definiti grandi attori, e non, come poteva accadere per i colleghi del teatro drammatico, grandi interpreti. Nei primi anni del Novecento, nel dibattito sulla figura dell'attore, Luigi Pirandello si dichiarava ostile all'arte drammatica poich\u00e9 questa tradiva sostanzialmente sia il testo che la \"vita\" di un personaggio. Diversamente, D'Amico sosteneva che al grande attore mancava la spontaneit\u00e0 e la capacit\u00e0 di improvvisazione dell'attore di variet\u00e0, facendo bene attenzione a non fare per\u00f2 richiami alla Commedia dell'Arte.\nLo spettacolo di variet\u00e0 prendeva il nome di \"rivista\" quando era ad alto livello e organizzato in modo rigoroso come unione di numeri distinti - comunque legati da un sottile filo che poteva essere un tema generale - ed era basato su un copione scritto\"; \"altrimenti si parlava di \"avanspettacolo\".\nCome altri generi teatrali minori, anche il variet\u00e0 sub\u00ec la concorrenza prima, dagli anni '30, del cinema, poi, dagli anni '50, della televisione. Molti suoi caratteri peculiari vennero poi assunti dal \"variet\u00e0 radiofonico\" e dal \"variet\u00e0 televisivo\".\nI protagonisti.\nGran parte degli artisti che si dedicarono al variet\u00e0 frequentarono altri generi in qualche modo collegati (operetta, balletto, avanspettacolo, prosa, cinema e altri) . Si possono ricordare, classificandoli cronologicamente con riferimento agli anni in cui raggiunsero notoriet\u00e0:"}
{"id": "671651", "revid": "119742345", "url": "https://it.wikipedia.org/wiki?curid=671651", "title": "Mangiatore di uomini di Mfuwe", "text": "Mangiatore d'uomini di Mfuwe \u00e8 l'appellativo dato ad un leone senza criniera, simile a quelli avvistati un secolo prima nella zona del fiume Tsavo, in Kenya, che nel 1991 per due mesi semin\u00f2 il panico nella localit\u00e0 di Mfuwe (Zambia) causando almeno sei vittime accertate.\nFu abbattuto il 9 settembre 1991 dall'americano Wayne Hosek durante una battuta di caccia appositamente organizzata. Nel 1998 Hosek don\u00f2 il corpo del leone al \"Chicago Field Museum\", dove \u00e8 a tutt'oggi conservato ed esposto.\nCon un peso di quasi 250\u00a0kg ed una lunghezza, dal muso alla punta della coda, di circa 3,2 m, \u00e8 il pi\u00f9 grande leone mangiatore di uomini di cui si abbiano notizie certe.\nUn'indagine svolta da una paleontologa dell\u2019universit\u00e0 di Vanderbilt a Nashville, che comprese anche i mangiatori di uomini dello Tsavo, ha svelato che l'animale avesse una frattura alla mandibola. Questo ha comportato la preferenza dell'animale nel cibarsi di carne pi\u00f9 tenera, nell'impossibilit\u00e0 di predare in maniera ottimale. "}
{"id": "671652", "revid": "2200451", "url": "https://it.wikipedia.org/wiki?curid=671652", "title": "Baiano", "text": "Baiano \u00e8 un comune italiano di abitanti della provincia di Avellino in Campania.\nGeografia fisica.\nIl comune di Baiano si estende su una superficie di circa 12,25\u00a0km2, il 60% del quale si trova in territorio pianeggiante e il restante 40% in collina.\nSi trova nella pianura Campana, in una valle limitata a sud dai monti di Lauro (dove si trova Visciano) e ad est e a nord dall'Appennino campano.\nStoria.\nIl nome potrebbe derivare da una propriet\u00e0 di epoca romana, \"praedium Badianum\" (\"podere di Badio\"), legato al vicino centro di \"Abella\" (oggi Avella). In epoca romana il territorio era stato assegnato alla trib\u00f9 \"Galeria\".\nFece in seguito parte del longobardo ducato di Benevento e del normanno principato di Salerno ed \u00e8 ricordato nel 1129 come casale di Avella, mentre nel 1210 era tassato separatamente. In seguito fu feudo degli Orsini e quindi fece parte della baronia di Avella. Alla fine del Seicento recuper\u00f2 la propria autonomia.\nNel 1715 divenne comune autonomo con il nome di \"Bajano\" (nome che mantenne fino ai primi del Novecento) e fece parte in passato della provincia di Terra di Lavoro, mandamento di Bajano (di cui facevano parte anche Avella, Mugnano del Cardinale, Quadrelle, Sirignano e Sperone). Con l'unit\u00e0 d'Italia fu assegnata alla provincia di Avellino.\nFino al 1923 (data dell'abolizione del mandamento come suddivisione amministrativa) fu capoluogo del mandamento omonimo e fu sede della pretura, del carcere mandamentale e di altri uffici amministrativi. Oggi vi hanno sede la caserma dei Carabinieri, la caserma della Guardia di Finanza e una del Corpo Forestale dello Stato.\nSociet\u00e0.\nEtnie e minoranze straniere.\nAl 31 dicembre 2015 nel comune di Baiano risultano residenti 181 cittadini stranieri. I gruppi pi\u00f9 numerosi sono quelli di:\nTradizioni e folclore.\nNel periodo di Natale si tiene a Baiano la \"Festa del Maio\".\nGeografia antropica.\nRione Vesuni.\nIl \"rione d'e Vesune\" (letteralmente \"quartiere dei Visoni\", chiamato anche \"e Vesune\", italianizzato \"i Vesuni\") \u00e8 il centro storico del paese. Il toponimo \u00e8 di origine incerta: secondo la tradizione orale deriverebbe dal viso largo o burbero dei contadini che ne erano gli abitanti; in alternativa potrebbe essere derivato dai \"grandi visi\" presenti nella decorazione del portale di uno degli edifici (palazzo Picciocchi), o dal nome della dea Vesuna, divinit\u00e0 della fertilit\u00e0 e della vegetazione attestata principalmente presso Etruschi e Marsi.\nIl quartiere sorse probabilmente durante la dominazione spagnola, abitato in prevalenza da contadini poveri. Con l'apertura della linea ferroviaria per Napoli alla fine dell'Ottocento ebbe un forte incremento demografico, attraendo abitanti dal napoletano e dal resto dell'agro nolano.\nMolti edifici subirono danni nel terremoto del 23 novembre 1980 e dalle successive scosse del 14 febbraio 1981. Dopo la ricostruzione oggi attrae gli immigrati, provenienti in particolare dai paesi dell'est europeo, e si presenta tuttora in crescita demografica.\nEconomia.\nL'economia si basa sulle attivit\u00e0 agricole (castagne e nocciole) e commerciali.\nAmministrazione.\nAltre informazioni amministrative.\nIl comune fa parte della comunit\u00e0 montana Partenio - Vallo di Lauro e dell'Unione dei comuni Baianese \u2013 Alto Clanis.\nSport.\nBaiano \u00e8 sempre stata molto attiva sul lato sportivo sia dal punto di vista giovanile che agonistico. Per quanto riguarda il calcio abbiamo la societ\u00e0 dell\"'A.C. Baiano\", rifondata da qualche anno, che milita attualmente in Promozione Girone C.\nPer quanto riguarda gli altri sport Baiano \u00e8 stata una delle poche squadre rappresentanti la provincia di Avellino nei campionati agonistici di Pallacanestro grazie al Basket Baiano neopromossa in Serie C2 nel 2011, ma fatta miseramente fallire l'anno successivo: dall'estate 2012 dalle ceneri del Basket Baiano nasce la nuova Pallacanestro Baiano 1988. Da segnalare la presenza dell'Ars et Labor, per la pallavolo, militante in Serie B2."}
{"id": "671654", "revid": "43530", "url": "https://it.wikipedia.org/wiki?curid=671654", "title": "Viagra", "text": ""}
{"id": "671655", "revid": "307923", "url": "https://it.wikipedia.org/wiki?curid=671655", "title": "Mostro di Rostov", "text": ""}
{"id": "671666", "revid": "748037", "url": "https://it.wikipedia.org/wiki?curid=671666", "title": "Vincenzo Archifel", "text": "Biografia.\nSui primi anni della sua vita si hanno poche informazioni, nacque forse a Napoli nel 1461.\nLe prime notizie certe riguardano la sua presenza a Catania nel 1486 quando si presume potesse avere circa 25 anni.\nSpos\u00f2 in giovane et\u00e0 a Catania, Antonia Alessi e apr\u00ec la sua bottega di artigiano in quella che \u00e8 oggi la Pescheria, molto vicina alla Cattedrale.\nSempre nel 1486 il suo nome figura fra gli artigiani a cui venne commissionata, nel 1473, la costruzione dello scrigno in argento da parte del vescovo dell'epoca Giovanni De Primis.\nSi sa che pass\u00f2 tutta la sua vita a Catania lavorando alla realizzazione dello scrigno-reliquiario di sant'Agata, ma soprattutto alla costruzione del fercolo in argento (\"vara\" in catanese) che gli venne commissionato nel 1514 dall'allora vescovo di Catania e fu inaugurato nella festa patronale del febbraio 1519.\nAltri suoi lavori, anche se meno noti, sono la \"vara\" per il Santissimo Sacramento che and\u00f2 distrutta nel terremoto del 1693 e il collare, del peso di 340 grammi, che attualmente adorna il busto-reliquiario di sant'Agata, realizzato in oro e smalti colorati.\nArchifel fu per\u00f2 anche scultore e realizz\u00f2 la statua di San Giacomo, santo patrono di Caltagirone, nel 1518 la statua di Santa Agrippina, santa patrona di Mineo, e quella di San Giovanni, nel 1523, per la basilica di San Giovanni Battista di Vizzini.\nDopo una vita piena di successi, mor\u00ec all'et\u00e0 di 72 anni a Catania, o secondo alcuni a Palermo dove si era recato per una vertenza giudiziaria.\nLa sua salma fu inumata nella chiesa di Santa Maria Annunziata al Carmine a Catania.\nAlla sua morte la bottega venne ereditata dal figlio Antonio che era diventato un valente maestro orafo e continu\u00f2 il lavoro del padre nel portare a termine la costruzione del coperchio dello scrigno di sant'Agata."}
{"id": "671674", "revid": "10137", "url": "https://it.wikipedia.org/wiki?curid=671674", "title": "Neocon", "text": ""}
{"id": "671677", "revid": "125888041", "url": "https://it.wikipedia.org/wiki?curid=671677", "title": "Domotica", "text": "La domotica, dall'unione del termine \"domus,\" che in latino significa \"casa\", e del suffisso greco \"ticos,\" che indica le discipline di applicazione, \u00e8 la scienza interdisciplinare che si occupa dello studio delle tecnologie adatte a migliorare la qualit\u00e0 della vita nella casa e pi\u00f9 in generale negli ambienti antropizzati. Questa area fortemente interdisciplinare richiede l'apporto di molte tecnologie e professionalit\u00e0, tra le quali ingegneria edile, architettura, ingegneria energetica, ingegneria gestionale, automazione, elettrotecnica, elettronica, telecomunicazioni, informatica e design.\nDescrizione.\nLa domotica \u00e8 nata nel corso della terza rivoluzione industriale allo scopo di studiare, trovare strumenti e strategie per:\nLa domotica svolge un ruolo importantissimo nel rendere intelligenti apparecchiature, impianti e sistemi. Ad esempio un impianto elettrico intelligente pu\u00f2 autoregolare l'accensione degli elettrodomestici per non superare la soglia che farebbe scattare il contatore. Con \"casa intelligente\" si indica un ambiente - opportunamente progettato e tecnologicamente attrezzato - il quale mette a disposizione dell'utente impianti che vanno oltre il \"tradizionale\", dove apparecchiature e sistemi sono in grado di svolgere funzioni parzialmente autonome (secondo reazioni a parametri ambientali di natura fissa e prestabilita) o programmate dall'utente o, recentemente, completamente autonome (secondo reazioni a parametri ambientali dirette da programmi dinamici che cio\u00e8 si creano o si migliorano in autoapprendimento).\nAd un livello superiore si parla di \"building automation\" o \"automazione degli edifici\". L'edificio intelligente, con il supporto delle nuove tecnologie, permette la gestione coordinata, integrata e computerizzata degli impianti tecnologici (climatizzazione, distribuzione acqua, gas ed energia, impianti di sicurezza), delle reti informatiche e delle reti di comunicazione, allo scopo di migliorare la flessibilit\u00e0 di gestione, il comfort, la sicurezza e per migliorare la qualit\u00e0 dell'abitare e del lavorare all'interno degli edifici. \u00c8 bene notare che la domotica non sempre consente di ottenere risparmi energetici in abitazioni private, anzi il consumo stesso del sistema domotico potrebbe aumentare il fabbisogno energetico dell'abitazione. Grazie alla domotica, potranno essere adoperati impianti di questo genere, in altri contesti quali: ospedali, case per persone disabili, oppure nelle aziende per gestire l'illuminazione notturna, supervisionare un impianto fotovoltaico, ecc\u2026\nLa casa intelligente.\nLa casa intelligente pu\u00f2 essere controllata dall'utilizzatore tramite opportune interfacce utente (come pulsanti, telecomandi, touch screen, tastiere, riconoscimento vocale), che realizzano il contatto (invio di comandi e ricezione informazioni) con il sistema intelligente di controllo, basato su un'unit\u00e0 computerizzata centrale oppure su un sistema a intelligenza distribuita. I diversi componenti del sistema sono connessi tra di loro e con il sistema di controllo tramite vari tipi di interconnessione (ad esempio rete locale, onde convogliate, onde radio, bus dedicato, ecc.). \u00c8 stato sviluppato il protocollo KNX per l'interconnessione dei diversi componenti in un ambiente\nIl sistema di controllo centralizzato, oppure l'insieme delle periferiche in un sistema ad intelligenza distribuita, provvede a svolgere i comandi impartiti dall'utente (ad esempio accensione luce cucina oppure apertura tapparella sala), a monitorare continuamente i parametri ambientali (come allagamento oppure presenza di gas), a gestire in maniera autonoma alcune regolazioni (ad esempio temperatura) e a generare eventuali segnalazioni all'utente o ai servizi di teleassistenza. I sistemi di automazione sono di solito predisposti affinch\u00e9 ogniqualvolta venga azionato un comando, all'utente ne giunga comunicazione attraverso un segnale visivo di avviso/conferma dell'operazione effettuata (ad esempio LED colorati negli interruttori, cambiamenti nella grafica del touch screen) oppure, nei casi di sistemi per disabili, con altri tipi di segnalazione (ad esempio sonora).\nUn sistema domotico si completa, di solito, attraverso uno o pi\u00f9 sistemi di comunicazione con il mondo esterno (ad esempio messaggi telefonici preregistrati, SMS, generazione automatica di pagine web o e-mail) per permetterne il controllo e la visualizzazione dello stato anche da remoto. Sistemi comunicativi di questo tipo, chiamati gateway o \"residential gateway\" svolgono la funzione di avanzati router, permettono la connessione di tutta la rete domestica al mondo esterno, e quindi alle reti di pubblico dominio. Esempio di funzioni di un impianto di illuminazione intelligente: accensioni multiple anche automatiche di luci in base all'instaurarsi di condizioni specifiche scenari (es. ci sono ospiti, diamo un party, mi vedo un DVD); autoaccensione secondo schemi copiati dalla realt\u00e0 delle luci dopo il riconoscimento automatico di una prolungata assenza; centralizzazione dello spegnimento o autospegnimento delle luci quando viene riconosciuta l'assenza di utenti; gestione completamente autonoma e automatica dell'illuminazione.\nLa programmazione dei nuovi gateway consente inoltre la creazione di Virtual Room, che uniscono le funzioni di pi\u00f9 dispositivi in un dispositivo unico anche se non appartenenti allo stesso gruppo. Quest\u2019innovativa programmazione ha conferito l\u2019accezione \u201c\"comportamentale\"\u201d alla classica domotica contribuendo alla nascita della categoria Switch-Home, dall\u2019unione del termine \"switch,\" inteso come cambiamento/passaggio, e del termine \"home,\" casa\".\"\nEsempi.\nEsempio di funzioni di un impianto elettrico intelligente:\nEsempio di funzioni di un impianto di climatizzazione intelligente\nEsempio di funzioni di un impianto di sicurezza intelligente:\nEsempio di funzioni di un impianto di automazione domestica intelligente:\nCaratteristiche della domotica.\nLe soluzioni tecnologiche che possono essere adottate per la realizzazione di un sistema domotico sono caratterizzate da peculiarit\u00e0 d'uso proprie degli oggetti casalinghi:\nLe tecnologie per la domotica permettono inoltre di ottenere alcuni vantaggi quali ad esempio:\nTutte queste caratteristiche, se non sviluppate singolarmente ma nel loro insieme, portano alla creazione di un sistema domotico integrato che pu\u00f2 semplificare la vita all'interno delle abitazioni. La casa diventa intelligente non perch\u00e9 vi sono installati sistemi intelligenti, ma perch\u00e9 il sistema intelligente di cui \u00e8 dotata \u00e8 capace di controllare e gestire in modo facile il funzionamento degli impianti presenti. Attualmente le apparecchiature tecnologiche sono poco integrate tra loro e il controllo \u00e8 ancora ampiamente manuale, nella casa domotica gli apparati sono comandati da un unico sistema automatizzato che ne realizza un controllo intelligente.\nPer quanto riguarda il sistema di automazione, fondamentalmente ne esistono di due tipi, uno basato su un'unit\u00e0 di elaborazione centrale che permette di gestire tutte le attuazioni a partire dai risultati di rilevazione e uno a struttura distribuita dove le interazioni avvengono localmente in maniera distribuita ed eventualmente comunicate ad un'unit\u00e0 centrale per un controllo di coerenza generale, in genere sistemi di questo tipo sono pi\u00f9 affidabili dei primi. L'interfaccia utente (interfaccia uomo-macchina) deve, in base a tutte le precedenti considerazioni, essere consistente (non deve creare conflitti fra i comandi), essere di facile impiego (si pensi ai bambini o agli anziani) ed essere gradevole (la difficolt\u00e0 di interazione con il sistema non deve essere una barriera al suo utilizzo).\nAree di automazione.\nLo scopo ultimo di un sistema della domotica \u00e8 il controllo totale di tutti i servizi e la possibilit\u00e0 di realizzare nuove operazioni complesse, possibili solo nel caso in cui diversi sistemi semplici siano connessi e controllati in modo intelligente. Le aree di automazione possibili in una casa sono:\nOgni area \u00e8, a sua volta, suddivisa in sottoaree specifiche del settore.\nIl controllo dell'ambiente viene automatizzato grazie alla presenza di un sistema di sensori e attuatori, questo permette la termoregolazione dei singoli locali abitativi in funzione dei cambiamenti ambientali con in pi\u00f9 una costante verifica dei consumi energetici; la gestione di tempi e livelli di temperatura \u00e8 orientata verso il comfort desiderato rapportato al massimo risparmio energetico. Gli stessi standard di qualit\u00e0 e risparmio si applicano al sistema di generazione dell'acqua calda per uso sanitario, sia esso uno scaldabagno, una caldaia o dei pannelli solari.\nIl sistema deve sovrintendere al funzionamento dei carichi pi\u00f9 pesanti (forno, scaldabagno, lavatrice, ecc.) gestendone il distacco controllato per evitare sovraccarichi di corrente e conseguenti inutili black-out dovuti allo sgancio dell'interruttore limitatore posto sulla linea di fornitura dell'energia elettrica. Gestisce inoltre l'alimentazione d'emergenza tramite gruppi di continuit\u00e0 (UPS) per quelle apparecchiature che non devono spegnersi in caso di mancanza di energia elettrica; lo stesso sistema controlla infine che le lampade di emergenza entrino in funzione regolarmente.\nL'impianto di irrigazione, se si ha un giardino o un terrazzo, permette di programmare i tempi e gli orari di funzionamento, tenendo in considerazione i fattori meteorologici.\nSe l'abitazione ha una piscina l'impianto domotico permette di automatizzarne le funzioni in base alle abitudini o ai desideri degli utenti (es. temperatura dell'acqua, apertura eventuale copertura, ecc.).\nNel campo dell'illuminazione, l'esigenza pi\u00f9 sentita \u00e8 quella della qualit\u00e0 dell'illuminazione stessa; il punto chiave \u00e8 costituito da quello che una volta era il semplice interruttore manuale che viene rimpiazzato dall'interruttore elettronico che assume il ruolo di sensore o di attuatore locale multifunzione. Sempre in questo sottoinsieme di gestione ambientale rientrano i controlli di apertura o chiusura tapparelle o tende e quelli di eventuali porte automatiche. Vi \u00e8 infine la possibilit\u00e0 di creare scenari personalizzati a seconda delle diverse esigenze e di poter quindi attivare una sequenza preordinata di operazioni semplicemente scegliendo di attivarla attraverso un singolo comando.\nIl settore dei cosiddetti elettrodomestici \u201cbianchi\u201d \u00e8 quello in maggior evoluzione, grazie alla massiccia introduzione di componenti elettronici che ne consentono il miglioramento delle prestazioni, delle funzionalit\u00e0, dell'affidabilit\u00e0 e che rendono possibile la telegestione e la telediagnostica manutentiva per ogni singolo apparecchio.\nIn un sistema domotico integrato rientra poi la gestione delle comunicazioni entranti e uscenti dalla casa. Le chiamate telefoniche o citofoniche, interne o esterne, sono automaticamente, e non indistintamente, indirizzate ai giusti apparecchi. Un gateway fornisce una connessione permanente e a banda larga per permettere l'accesso ad Internet alle apparecchiature domotiche o ai computer dell'abitazione, per la trasmissione di dati e per il controllo remoto. Un sistema di gestione delle sorgenti audio-video permette la loro diffusione nei vari ambienti dell'abitazione in base alle richieste dell'utente.\nIn quest'ultima categoria rientrano funzioni particolarmente richieste dall'utenza. La sicurezza si compone di \"security\", ovvero sicurezza contro intrusioni non autorizzate o rapine, e di \"safety\", ovvero sicurezza globale della casa contro fughe di gas, incendi, allagamenti o altri eventi dannosi. In caso di allarme, il sistema domotico, oltre ad intervenire con opportune azioni locali di segnalazione ed intervento, tramite collegamento con apparecchi trasmissivi (linea telefonica, cellulare GSM, ponte radio, Internet) provvede a segnalare a distanza l'accaduto e a richiedere l'eventuale intervento dei vigili del fuoco, della polizia, ecc.\nSe presenti delle telecamere a circuito chiuso o videocitofoni sar\u00e0 possibile visualizzare su appositi monitor o sui normali televisori le immagini riprese in diversi punti dell'abitazione e del giardino, o ricevere la chiamata del videocitofono in remoto sul proprio cellulare se si \u00e8 fuori casa. Le riprese video saranno visibili da remoto via Internet alle persone autorizzate, oppure, in caso di allarme, saranno inviate, in automatico, come immagini a indirizzi e-mail o, come MMS, a numeri di cellulare prestabiliti.\nBuilding automation o automazione degli edifici.\nA differenza della domotica (\"home automation)\", settore in fase di piena espansione, la building automation \u00e8 gi\u00e0 consolidata da diversi anni, anche per questo \u00e8 opinione diffusa che prodotti di questo settore, adattati su scala ridotta, possano essere applicati nella \"domotica\". L'automazione degli edifici \u00e8 giustamente considerata di livello superiore rispetto alla domotica, per questo la prima pu\u00f2 essere vista come la centralizzazione delle centralizzazioni della seconda, ma sotto altri punti di vista questi due settori possono anche essere considerati in contrapposizione.\nIl punto di forza della \"building automation\", risiede nel fatto che in un edificio \u00e8 necessario fornire tutta una serie di servizi (per esempio distribuzione acqua, gas, energia elettrica, segnale televisivo/satellitare, riscaldamento, ecc.) agli ambienti contenuti (per esempio appartamenti o uffici) e cos\u00ec questi impianti beneficiano - dal punto di vista del costo - del fatto di essere comunitari, cio\u00e8 il costo ripartito su ogni utente \u00e8 irrisorio se comparato al beneficio. Per questo recentemente sono stati introdotti nei servizi offerti in comunione anche la refrigerazione (condizionamento), il condizionamento dell'acqua potabile, l'antintrusione, la videosorveglianza, la connessione internet ecc.\nAl livello inferiore - la domotica - deve ri-distribuire i servizi distribuiti dal condominio nonch\u00e9 eventuali sotto servizi alle varie stanze dell'appartamento. Recentissimamente in questo settore \u00e8 stato introdotta la cogenerazione e la trigenerazione, sistemi favoriti da incentivi statali e da recenti leggi che permettono la generazione autonoma di energia elettrica.\nEsempi di nuove funzioni derivate dalla interconnessione degli impianti.\nFunzione 1: Sistema di ventilazione con scambiatore di calore gestisce il volume di flusso grazie al monitoraggio della qualit\u00e0 dell'aria\nFunzione 2: Pompa di calore considera le previsioni del tempo per ottimizzare l'efficienza energetica.\nFunzione 3: Pompa di calore considera le tariffe orarie energetiche per ottimizzare i costi.\nFunzione 4: Le tapparelle si aprono e chiudono ad orari diversi per massimizzare l'illuminazione e minimizzare il riscaldamento solare durante l'estate.\nLe quattro funzioni sono facilmente implementabili con il software opensource FHEM, un server 24/7 e adeguati sensori/attuatori. Parte del sistema pu\u00f2 essere centralizzato, parte decentralizzato, grazie al supporto di protocolli cablati (1wire, knx, ethernet...) e radio (enocean, zwave, HomeMatic...).\nDilemma sistema centralizzato o distribuito.\nNella seconda fase dello sviluppo della domotica, quello in cui sono nati componenti specifici domotici, \u00e8 nato anche il \"primo dilemma della domotica\": \u00e8 meglio un insieme di piccole apparecchiature intelligenti interconnesse e distribuite nell'ambiente o un'unica centralina a cui fanno capo tutte le applicazioni? Oggi si \u00e8 affacciata anche una terza via, quella del sistema misto, che vede gli ingressi (mezzi di ricezione, ad es. degli interruttori della luce) decentralizzati e le uscite (mezzi di comando, ad es. delle lampadine) centralizzate all'interno del classico pannello degli interruttori generali.\nIl vantaggio principale di una soluzione centralizzata \u00e8 l'economia di costo che consente di ottenere. Un sistema centralizzato, infatti, costa meno perch\u00e9 comporta che l'elettronica di controllo sia presente in un solo componente centralizzato (centralina). Al contrario, un sistema decentralizzato implica che ogni singolo componente sia dotato di un sistema elettronico di controllo indipendente, cosa che contribuisce ad elevare il costo dell'intero impianto.\nPer contro un impianto decentralizzato garantisce maggiore affidabilit\u00e0, in quanto ogni dispositivo pu\u00f2 lavorare indipendentemente dagli altri e ci\u00f2 lo rende relativamente insensibile ad eventuali guasti riguardanti altre parti dell'impianto, nonch\u00e9 espandibilit\u00e0 e flessibilit\u00e0, dato che eventuali nuovi componenti o funzioni possono sempre essere aggiunti senza il limite della capacit\u00e0 iniziale della centralina. Alcuni sistemi, come il MyHome della bTicino, nascono come sistemi ad intelligenza distribuita. Le funzioni evolute sono per\u00f2 affidate ad un server centrale. In questo modo il costo dei componenti pu\u00f2 essere mantenuto relativamente basso. Tuttavia in impianti particolarmente complessi, dove le funzioni richieste sono svariate, il server centrale pu\u00f2 diventare un nodo fondamentale di funzionamento del sistema. In questo caso un eventuale blocco del server si tramuta di fatto in un blocco dell'impianto. Il concetto di intelligenza distribuita deve poi essere verificato alla luce dell'effettivo funzionamento del protocollo di comunicazione dell'impianto. Per esempio il ModBus, funzionando con una logica client-server, pur dotato di componenti con una propria intelligenza, \u00e8 di fatto un sistema centralizzato.\nVa detto che anche nei sistemi ad intelligenza distribuita possono essere presenti componenti critici che possono comportare, in caso di guasto, a malfunzionamento di porzioni importanti del sistema o addirittura al blocco totale. L'esempio pi\u00f9 classico \u00e8 quello degli alimentatori adibiti all'alimentazione del bus di sistema e, conseguentemente, dei dispositivi ad esso collegati. A fine di valorizzare al massimo la potenziale affidabilit\u00e0 dei sistemi ad intelligenza distribuita \u00e8 pertanto opportuno valutare attentamente la presenza di componenti critici ed, eventualmente, prevedere una adeguata ridondanza degli stessi. Alcuni sistemi di ultima generazione ma a basso costo prevedono un'intelligenza centralizzata, che snellisce le necessit\u00e0 di comunicazione, ma d\u00e0 la possibilit\u00e0 di collegare tutti gli accessori e dispositivi anche con un cablaggio classico in maniera da garantire il funzionamento, o almeno parte di esso, anche in caso di fault del sistema od anche solo di mancanza di collegamento (bus o radio che sia). Attualmente la tendenza di mercato \u00e8 quella di adottare sistemi ad intelligenza distribuita.\nImportanza della predisposizione.\nPer predisposizione degli impianti si intende la progettazione e realizzazione di cavedi, canalizzazioni, vani tecnici, scatole di derivazione e incassi finali - in pratica la struttura fisica di base del sistema. L'adeguatezza della predisposizione \u00e8 un problema che coinvolge tutti gli impianti. L'importanza di una meticolosa pianificazione della predisposizione si chiarisce immediatamente pensando a cosa significa rimettere mano a locali abitati, va quindi vista pi\u00f9 come un investimento che come un costo. Chi commissiona, chi realizza, chi finanzia la costruzione di una abitazione \u00e8 bene si renda conto inoltre che le esigenze di chi vi abiter\u00e0 si evolveranno inevitabilmente a pari passo e con la stessa velocit\u00e0 dell'evoluzione della tecnologia.\nProgetti e predisposizioni che si basano sulle sole esigenze del presente risultano - secondo logica - incomprensibili e controproducenti per i seguenti e principali motivi:\nFattore importante per la predisposizione adeguata al futuro sono le dimensioni, nonostante il futuro ci riservi il wireless, il bus, la miniaturizzazione, la pratica consiglia che \u00e8 bene aumentare - rispetto alle esigenze di oggi - le dimensioni e il numero di tutte le componenti o almeno interconnettere ad anello le distribuzioni ed anche elementi che al momento non ci sembra di dover interconnettere ad esempio l'impianto di alimentazione con l'impianto di illuminazione (es l'incasso pulsanti di comando con l'incasso della presa sottostante). Inoltre potrebbe essere interessante pensare a incassi finali - in ogni stanza o almeno in quelle principali - ad altezza degli occhi (\u00e8 sempre scomodo un display presente o futuro ad altezza cintura).\nInfrastruttura dati / BUS di campo.\nNell'ambito di un sistema domotico a intelligenza distribuita, volge particolare importanza l'infrastruttura dati. Questa si occupa della trasmissione dei dati in modo da mettere in comunicazione i vari dispositivi; inoltre deve essere in grado di potersi evolvere nel tempo, presentando quindi delle notevoli propriet\u00e0 dinamiche. Basti pensare al caso in cui un domani dovessimo estendere la nostra abitazione con dei nuovi ambienti e quindi si avr\u00e0 la necessit\u00e0 di implementare in essi il controllo domotico.\nLa possibilit\u00e0 di effettuare dei cambiamenti alla struttura dati diventa quindi fondamentale per una buona evoluzione del sistema abitativo, lasciando sempre aperte le possibilit\u00e0 di espansioni future.\nIl canale utilizzato per la comunicazione \u00e8 basato sul BUS, costituito da un doppino telefonico e da un cavo in fibra ottica, oltre alla trasmissione dei dati il BUS, alimenta i moduli installati nell'impianto.\nQuesto sistema \u00e8 il pi\u00f9 utilizzato, ma esistono altri metodi per la connessione delle apparecchiature, come le infrastrutture dati a onde convogliate o a radiofrequenza."}
{"id": "671678", "revid": "287204", "url": "https://it.wikipedia.org/wiki?curid=671678", "title": "Oblast' di Cita", "text": ""}
{"id": "671681", "revid": "1305772", "url": "https://it.wikipedia.org/wiki?curid=671681", "title": "Cernia", "text": ""}
{"id": "671686", "revid": "228587", "url": "https://it.wikipedia.org/wiki?curid=671686", "title": "Canzone (disambigua)", "text": ""}
{"id": "671691", "revid": "110553838", "url": "https://it.wikipedia.org/wiki?curid=671691", "title": "H\u00f6chst", "text": ""}
{"id": "671704", "revid": "110157", "url": "https://it.wikipedia.org/wiki?curid=671704", "title": "Rifugio Tito Zilioli", "text": "Il bivacco Tito Zilioli \u00e8 un bivacco montano, posto a 2.250 metri s.l.m., in localit\u00e0 \"Sella delle Ciaule\" presso Forca di Presta, sul monte Vettore (Monti Sibillini), godendo di una buona posizione strategica per l'escursionismo d'alta quota, trovandosi in mezzo all'anfiteatro del gruppo del Vettore, tra la cima del Redentore ed il monte Vettore stesso, la cima pi\u00f9 alta dei Monti Sibillini.\nStoria.\n\u00c8 stato costruito nel 1960 dalla sezione di Ascoli Piceno del Club Alpino Italiano e dedicato a Tito Zilioli per ricordarne la sua scomparsa. Zilioli era un alpinista ascolano, morto accanto al Vettoretto, presso il sentiero di accesso al rifugio, dopo aver effettuato con tre amici la prima invernale della via del Canalino.\nNell'anno 1981 la costruzione \u00e8 stata ampliata. Nel periodo tra il 2004 ed il 2005 un processo di accurato restauro, sia delle mura esterne che degli infissi e dei locali interni, \u00e8 stato reso possibile anche grazie al trasporto dei materiali necessari per mezzo di un elicottero del Corpo forestale dello Stato.\nIn conseguenza degli eventi sismici del 30 ottobre 2016 che hanno interessato la zona, il Rifugio \u00e8 stato dichiarato inagibile.\nNel corso dell'autunno 2020 \u00e8 stata effettuata una completa ristrutturazione di stampo nettamente moderno, da cui \u00e8 risultato un bivacco composto di una sezione sempre aperta con 4 posti letto e di un'altra, fruibile su prenotazione, dotata di 8 cuccette.\nAccessi.\nIl rifugio \u00e8 raggiungibile dal valico di Forca di Presta, da Colle di Montegallo e da Foce di Montemonaco."}
{"id": "671705", "revid": "110513699", "url": "https://it.wikipedia.org/wiki?curid=671705", "title": "CDC 160A", "text": "Il CDC 160 e CDC 160-A erano dei minicomputer a 12 bit sviluppato dalla Control Data Corporation tra la fine degli anni cinquanta e l'inizio degli anni sessanta. Il 160 venne progettato da Seymour Cray in tre giorni durante un lungo fine settimana e l'architettura derivava da quella dei processori di I/O del sistema CDC 1604.\nL'architettura del 160 venne modificata per formare i processori periferici (PP) della serie di mainframe CDC 6000. Buona parte delle istruzioni del 160 rimase immutate nei processori periferici. Tuttavia alcune componenti vennero modificate per gestire i canali dati della serie 6000 e per supervisionare l'elaborazione dei processori. Nella prima fasi dello sviluppo dell'architettura 6000 i processori PP eseguivano l'intero sistema operativo. Questo permetteva di liberare i processori dall'elaborazione del sistema operativo lasciandoli liberi di eseguire i programmi degli utenti.\nNCR vendette sotto licenza i sistemi 160A durante buona parte degli anni 60."}
{"id": "671713", "revid": "729019", "url": "https://it.wikipedia.org/wiki?curid=671713", "title": "Arianna Farfaletti Casali", "text": "Biografia.\nHa stabilito il record italiano con la squadra Italgest Athletic Club, il 21 settembre 2008, raggiungendo l'altezza di 4,42 metri e battendo il precedente primato di 4,41 metri appartenuto ad Anna Giordano Bruno. Gi\u00e0 in passato, nel 2001, aveva ottenuto un record italiano valicando i 4,31 metri. Il record era rimasto imbattuto sino al 2006 e superato da Anna Giordano Bruno con la misura di 4,32 metri. Successivamente la stessa Bruno le ha ristrappato il record."}
{"id": "671714", "revid": "1877829", "url": "https://it.wikipedia.org/wiki?curid=671714", "title": "Parco transfrontaliero Kgalagadi", "text": "Il parco transfrontaliero Kgalagadi (inglese: \"Kgalagadi Transfrontier Park\") \u00e8 un'area naturale protetta al confine fra Namibia, Botswana, Sudafrica.\nStoria.\nIl parco \u00e8 nato nel 2000 dall'unione del parco nazionale Gemsbok (Botswana), istituito nel 1931, con il limitrofo parco nazionale Kalahari Gemsbok (Sudafrica); il parco costituisce ufficialmente il primo parco transfrontaliero dell'Africa.\nTerritorio.\nIl parco si trova a 265\u00a0km a nord della cittadina di Upington e si estende su una superficie di circa 3,6 milioni di ettari attraversando la provincia del Nothern Cape ed entra nel Botswana. Il parco \u00e8 attraversato da due fiumi, Twee Rivieren e Nossob (quasi sempre in secca), lungo i quali si raduna la maggior parte degli animali e dove \u00e8 possibile effettuare safari, anche individuali. Queste due valli sono attraversate dalle due strade principali, lungo le quali sono presenti numerose pozze d'acqua artificiali dove \u00e8 possibile avvistare gli animali.\nClima.\nLe temperature variano molto: di giorno il caldo secco del deserto rende l'aria molto calda, ma la notte l'escursione termica abbassa di colpo la temperatura.\nFlora.\nLa flora \u00e8 caratterizzata da un bush arido e da dune di sabbia rossa.\nFauna.\nTutto l'ambiente circostante \u00e8 un habitat adatto per i grossi predatori. Sono presenti nel parco giraffe, suricati, scoiattoli, tassi, iene, sciacalli, licaoni, leoni, ghepardi, leopardi e molte specie di uccelli, soprattutto rapaci e struzzi. Inoltre vi si possono vedere grandi branchi di antilopi camoscio, di antilopi saltante (springbok), di antilopi alcina, gnu e orici. La zona migliore per l'avvistamento di leoni e ghepardi \u00e8 quella vicino al campo di Mata-Mata.\nStrutture ricettive.\nAll'interno del parco non esistono strade asfaltate ma le condizioni delle piste sterrate sono buone. Come tutti i parchi sudafricani sono attrezzati per il pernottamento. Al suo interno vi sono 3 campi: Mata Mata, Nossob e Twee Rivieren. Tutti sono dotati di pompa benzina/diesel e piccoli negozi forniti di generi di prima necessit\u00e0. Il pi\u00f9 fornito (accetta anche carte di credito) \u00e8 quello di Twee Rivieren, proprio all'ingresso Sud per chi proviene da Upington. \u00c8 presente anche un ristorante con bar. Gli altri due campi invece offrono solamente un negozio. Per chi intende soggiornare sia in campeggio oppure nelle strutture tipo bungalow, si consiglia di prenotare con largo anticipo. I posti disponibili non sono molti e spesso \u00e8 tutto esaurito. Esistono poi anche campi particolari, detti \"Wilderness camps\", che consentono un diretto ed esclusivo contatto con la natura; infatti non hanno recinzioni e sono gestiti da un assistente presente direttamente al campo. I campi sono: Bitterpan, Grootkolk, Kieliekrankie, Urikaruus, Gharagab e Kalahari Tent camp. Sono tutti accessibili con vetture tradizionali, eccetto per Bitterpan e Gharagab (check-in al campo di Nossob) che sono raggiungibili esclusivamente in 4x4. In questi campi non \u00e8 disponibile alcun tipo di servizio. Ogni viaggiatore deve provvedere da s\u00e9 al cibo, legna e carburante.\nIngresso nel parco.\n\u00c8 possibile accedere da cinque diversi gate in tre diverse nazioni. In Sudafrica si accede dal gate principale di Twee Rivieren; in Namibia si accede dal gate Mata-Mata e in Botswana dai gates di Two Rivers, Mabuasehube e Kaa. Se si intende entrare da uno Stato per poi uscire in un altro, si ricorda sempre di effettuare il controllo passaporto ai posti di controllo previsti. Se ad esempio si intende entrare in Namibia dal Sudafrica, il passaporto va vidimato a Twee Rivieren per l'uscita dal Sudafrica e a Mata-Mata per entrare in Namibia."}
{"id": "671715", "revid": "767487", "url": "https://it.wikipedia.org/wiki?curid=671715", "title": "Paolo il freddo", "text": "Paolo il freddo \u00e8 un film del 1974 diretto da Ciccio Ingrassia.\n\u00c8 una parodia di \"Paolo il caldo\", girato l'anno precedente da Marco Vicario ed a sua volta ispirato all'omonimo romanzo di Vitaliano Brancati.\nTrama.\nFiglio di \"Paolo il caldo\", Paolino ha giurato al padre, prima di morire, odio eterno verso le donne.\nIl giovane, dopo la perdita paterna, cerca di trovare un lavoro per mantenersi ma non riesce nell'impresa, per via della sua insipienza e per le notevoli avance femminili. Lucia, una collega di Paolino, non si scoraggia di fronte alla sua timidezza e, alla fine, i due si sposeranno.\nProduzione.\nSi tratta del primo film diretto e prodotto da Ciccio Ingrassia. Durante un convegno del 1977, il regista ha dichiarato apertamente e senza peli sulla lingua: \nStando alla ricostruzione del film \"Come inguaiammo il cinema italiano - La vera storia di Franco e Ciccio\", il suddetto De Rossi fece fallire l'azienda di Ingrassia, rubando i soldi all'attore siciliano.\nAccoglienza.\nUscito nel maggio del 1974, il lungometraggio ottenne un pessimo riscontro di pubblico e di guadagno. Secondo le parole di Paolo Mereghetti fu \u00abuna delle causa della separazione tra i due comici\u00bb.\n\u00c8 considerata, nonostante ci\u00f2, una delle pellicole migliori del duo Franchi-Ingrassia."}
{"id": "671716", "revid": "1573940", "url": "https://it.wikipedia.org/wiki?curid=671716", "title": "Orgyia", "text": "L'orgyia () era un'unit\u00e0 di misura di lunghezza in uso nell'antica Grecia e nell'antico Egitto equivalente a circa 177,6 centimetri, pari a due braccia distese.\nCome quasi tutte le unit\u00e0 di misura antiche faceva riferimento alle misure \"standard\" del corpo umano. L'orgyia veniva riferita all'altezza dell'uomo; essa veniva divisa in quattro cubiti, la lunghezza di ciascun cubito era di un piede e mezzo, per cui l'orgyia corrispondeva a 6 piedi. La lunghezza dell'orgyia variava in rapporto alla misura piede, o del cubito, di cui essa era formata. \nIn Egitto l'orgyia era di quattro cubiti ovvero 8 piedi egiziani che corrispondevano a 6 piedi fileterici.\nErodoto espone la conversione tra le misure greche ed egizie e riporta che uno stadio era equivalente a 100 orgyie. Quindi: 1 stadio = 177,6 metri = 100 orgyie; 1 orgyia = 177,6 centimetri.\nNella sua \"Anabasi\", Senofonte racconta che le sue truppe - era all'incirca la fine di novembre - si trovarono in Armenia nel mezzo di una bufera di neve. In quelle condizioni climatiche, per lui spaventose: "}
{"id": "671717", "revid": "767487", "url": "https://it.wikipedia.org/wiki?curid=671717", "title": "Do As Infinity", "text": " \u00e8 una band J-pop giapponese molto famosa a livello internazionale. Il loro primo singolo (Tangerine Dream) \u00e8 datato settembre 1999. Il loro nome viene solitamente abbreviato in D.A.I., acronimo che rivela come il nome della band sia derivato dal nome del chitarrista e fondatore della stessa Dai Nagao.\nDopo aver realizzato la compilation Do the A side, la band si \u00e8 sciolta nel 2005, per poi riunirsi il 30 settembre 2008, con un concerto gratuito allo Yoyogi Koen.\nStoria.\nDai Nagao inizia come compositore per una band amatoriale. Dopo aver abbandonato questo progetto non rinuncia a comporre canzoni, spedendo demo a pi\u00f9 di 50 compagnie giapponesi diverse. In questo modo riesce a collaborare con la AVEX Records per cui compone diverse canzoni per Ayumi Hamasaki e hitomi.\n1999.\nSuccessivamente iniziano le ricerche di nuovi membri per la formazione di una band e come voce principale viene scelta Tomiko Van, mentre Ryo Owatari come chitarrista. Nel settembre 1999 il trio pubblica il primo singolo, Tangerine Dream e tiene un concerto a Shibuya, in diversi luoghi durante diversi giorni fino ad arrivare a Fukuoka e altre citt\u00e0. Nel 1999 il gruppo suona principalmente nelle strade e nei negozi di dischi per farsi pubblicit\u00e0. Partecipa anche ad eventi in giro per il Giappone come festival e sagre, tenendo anche concerti gratuiti per i propri fan.\nHeart.\nA dicembre pubblicano \"Heart\", il loro secondo singolo. Continuano a suonare in concerti fino a suonare durante l'Avex Millennium Count Down al club Roppongi's Velfarre, la vigilia di capodanno dello stesso anno. In effetti \"Heart\" venne scritta prima del primo singolo, ma si dovette spostare l'uscita per via di problemi con le percussioni. La band continua con le apparizioni in show radiofonici e eventi nei maggiori negozi di musica. Il loro terzo singolo viene pubblicato quindi a gennaio e si piazza nella Top 30 Hits e viene cos\u00ec scelta per accompagnare la pubblicit\u00e0 di Kanebo Cosmetics (Testimo).\nIl prossimo singolo \"Yesterday &amp; Today\" viene scelto come colonna sonora principale della serie \"Nisennen no Koi\", in cui recitarono attori famosi del calibro di Miho Nakayama e Kaneshiro Takeshi. Mentre la canzone \"Raven\" venne usato come canzone finale nel J-Horror \"Uzumaki\", che fece conoscere e apprezzare la band ad un maggior numero di persone.\nBreak of Dawn.\nL'album di debutto \"Break of Dawn\" (2000) si piazza al numero 3 della Oricon chart nel marzo dello stesso anno, solo un mese dopo la pubblicazione del loro ultimo singolo. Continuano con un'impressionante serie di apparizioni pubbliche per promuovere l'opera e nell'agosto dello stesso anno pubblicano il singolo rumble fish che viene inserito nella colonna sonora del film Kamen Gakuen e il singolo \"Summer Days\". Quest'ultima \u00e8 una delle pi\u00f9 note canzoni completamente in inglese della band. Nel novembre dello stesso anno pubblicano il singolo \"We are\", canzone che Tomiko Van ritiene una delle migliori produzioni dei Do as Infinity.\nAscesa.\nIl 2001 \u00e8 un anno pieno di impegni e soddisfazioni per la band, con l'uscita di un album e sei singoli. Ma ancora non appaiono sulle maggiori TV giapponesi. Solo con la pubblicazione del secondo album finalmente riescono a catturare l'attenzione desiderata dei media. \"Desire\" viene cos\u00ec cantata durante lo show Music Station, anche se in quell'occasione in scena apparve soltanto Van. In ogni caso, il debutto in televisione consente alla band di farsi conoscere maggiormente e li aiuta a realizzare il disco \"New World\" che arriva al numero 1 della chart Oricon.\nI mesi successivi realizzano la prima collezione di video in DVD, intitolata semplicemente \"9\", e si impegnano in un tour durato tutto il mese di maggio. Tomiko viene assunta come testimonial per i prodotti per capelli Lavenus e recita in altre sei pubblicit\u00e0, inclusa una in cui deve cavalcare una Harley-Davidson. La B-side del singolo Tooku Made, ovvero \"Signal\" viene utilizzata come colonna sonora per una pubblicit\u00e0. Successivamente altre tre canzoni (\"Tsubasa no Keikaku\", \"Boukensha-tachi\" e \"Nice &amp; Easy\") vengono usate dai pubblicitari.\nIl nono singolo, Week!, viene prodotto a maggio. Il mese successivo esce invece Fukai Mori, che viene scelta come seconda sigla di chiusura per l'anime \"Inuyasha\", diventando un enorme successo. Il resto dell'anno viene destinato alla preparazione del loro nuovo tour, che inizia poi a novembre, dopo l'uscita del singolo Boukensha Tachi. Successivamente viene pubblicato il terzo album, \"Deep Forest\", che schizza al primo posto delle classifiche di vendita (Oricon).\nAsia tour.\nNel gennaio 2002, Tomiko Van appare nell'album di beneficenza Avex \"VARIOUS ARTISTS FEATURING songnation\", dopodich\u00e9 viene pubblicato il dodicesimo singolo il mese dopo. Hi no Ataru Sakamichi guadagna un successo internazionale e dopo aver realizzato un album che raccoglie i loro primi successi, iniziano a viaggiare per l'asia in tour toccando Taiwan e Hong Kong. Ricevono il disco d'oro in Giappone per il migliore album Rock &amp; Pop dell'anno. In luglio pubblicano il tredicesimo singolo Under the sun/under the moon e in agosto tornano ancora una volta in un tour Avex.\nTrue Song.\nShinjitsu no Uta, quattordicesimo singolo dei Do As Infinity, viene pubblicato in ottobre aprendo la strada ad un nuovo progetto della band. La canzone \"Shinjitsu no Uta\" viene scelta per la quinta sigla di chiusura dell'anime Inuyasha. Kawamura afferma nel booklet di \"Do The A-side\" che la canzone era stata scritta 2 anni prima la sua uscita ufficiale. Dai conferma che la canzone era rimasta allo stato di demo perch\u00e9 gli sembrava che al brano mancasse qualcosa.\nCome segno di gratitudine verso i fan, la band chiede attraverso il proprio sito che vengano postati racconti amatoriali, con riferimenti alle loro canzoni, contenenti la parola \"shinjitsu\" (verit\u00e0) all'interno delle storie. I racconti vengono poi successivamente selezionati e pubblicati in un libro intitolato \"Your Truth\". La band chiude l'anno quindi con un nuovo tour chiamato \"Do As Infinity greatest year 02 ~ALL STANDING~\" e realizza il quarto album \"True Song\".\nGates of Heaven.\nI Do As Infinity vengono impegnati duramente nel tour dell'ultimo album e realizzano il quindicesimo singolo \"Mahou no kotoba ~Would You Marry Me?~\" nel 2003. Questo diventa una delle canzoni pi\u00f9 suonate nelle cerimonie nuziali in Giappone. Il singolo successivo, \"Honjitsu wa Seiten Nari\", segue il successo del precedente. Durante il periodo di promozione, Van si taglia i capelli e li tinge di biondo, per tornare nuovamente al colore castano una volta pubblicato il singolo. \"Hiiragi\" viene invece pubblicato a novembre e l'annuncio dell'uscita del quinto album lo segu\u00ec subito dopo. Tomiko incontra la cantante statunitense Michelle Branch durante la presentazione in Giappone dell'album di quest'ultima (Hotel Paper). Dopo l'uscita di \"Gates of Heaven\" il gruppo si prende una pausa per poi suonare a New York e Dallas nell'estate del 2004. Si esibiscono anche in Corea durante l'evento \"Korea &amp; Japan Friendship Week in JEJU\".\n2005.\nAll'inizio del 2005 la band \u00e8 impegnata nel tour per promuovere l'ultimo album Need Your Love. Vengono pubblicate raccolte e registrazioni di concerti passati e i Do As Infinity cavalcano ancora l'onda del loro successo, nonostante Dai Nagao stia lentamente perdendo interesse nel progetto (non partecipa agli eventi promozionali come i video clips e foto per i giornali). Continua comunque a comporre e partecipare ai concerti.\nL'uscita di \"TAO\" nel luglio 2005, ventesimo singolo della band, diventa l'ultima pubblicazione dei Do As Infinity. Il testo della canzone si riferisce alla rottura di un'amicizia e causa subito un certo sconcerto da parte dei fan che presagiscono l'imminente rottura della band. TAO diventa parte della colonna sonora del videogioco Tales of Legendia della Namco.\nNel settembre 2005 il gruppo infine conferma la divisione interna e che a fine mese i Do As Infinity si sarebbero sciolti. Tengono un ultimo concerto al Nippon Budokan il 25 novembre 2005. Tre giorni prima Dai Nagano rilascia sul sito della band la canzone \"Trust\" cantata da Mizushima Utana di cui per\u00f2 non viene pubblicato alcun cd successivamente.\nTomiko Van realizza nel marzo 2006 il suo primo album solista FAREWELL. Ryo Owatari, il chitarrista, inizia a lavorare con la band Missile Innovation e altri artisti della Avex come Ayumi Hamasaki, Ai \u014ctsuka e . Dai Nagao attualmente lavora con Amasia Landscape e altri artisti dell'etichetta discografica TRUE SONG MUSIC scrivendo canzoni.\n2008.\nIl 30 agosto 2008 i Do As Infinity si sono esibiti a sorpresa durante l'A-Nation annunciando il loro ritorno dopo 3 anni di assenza.\nIl 30 settembre 2008 i Do As Infinity hanno tenuto il loro primissimo concerto dopo la loro riunione allo Yoyogi Koen, uno dei pi\u00f9 grandi parchi di Tokyo. Si sono esibiti in una performance interamente gratuita per circa 10\u00a0000 fan scatenati; un enorme striscione con la scritta \u201cDo As Fukkatsu\u201d (Do As Rinascita) appariva sullo sfondo del palco, Ryo e Tomiko hanno ringraziato tutti per l'affetto dimostrato nonostante siano passati 3 anni dal loro scioglimento, in particolare Ryo ha urlato \u201cNon ci separeremo mai pi\u00f9!\u201d e la folla \u00e8 letteralmente impazzita. Tomiko ha cantato splendidamente nonostante la pioggia incessante, l'unico grande assente \u00e8 stato Dai Nagao, che non fa pi\u00f9 parte del gruppo.\n2009.\nIl 17 giugno 2009 i Do As Infinity hanno pubblicato il loro primo singolo \"\u221e1\", contenente 4 nuove tracce: \"Umareyuku monotachi e\", \"MERAMERA\", \"Timeless\", \"Let's get together at a-nation\".\nI Do As Infinity hanno aperto il loro sito ufficiale su myspace, ecco il link: https://myspace.com/doas10th\nLa nuova canzone \"Saigo no GAME\" \u00e8 usata come opening della nuova serie dell'anime \"Hikaru no Go\" in onda dal 15 giugno 2009.\nIl 30 settembre 2009 viene pubblicato l'album \"ETERNAL FLAME\", un giorno dopo il 10\u00ba anniversario del gruppo.\nLa canzone \"Kimi ga Inai Mirai\" \u00e8 stata scelta come opening della nuova ed ultima serie di INUYASHA (Inuyasha - The Final Act) in onda in Giappone a partire dal 3 ottobre 2009 e in Italia a partire dal 13 novembre 2010\n2010.\nIl 20 gennaio 2010 esce il nuovo singolo \"Kimi ga Inai Mirai\" che contiene anche tutte le precedenti canzoni usate come sigle dell'anime di \"INUYASHA\", ovvero \"Fukai Mori\", \"Shinjitsu no Uta\", \"Rakuen\"."}
{"id": "671720", "revid": "767487", "url": "https://it.wikipedia.org/wiki?curid=671720", "title": "Farfallon", "text": "Farfallon \u00e8 un film del 1974 diretto dal regista Riccardo Pazzaglia.\nIl titolo rimanda con evidenti intenti parodistici al film \"Papillon\" (1973), interpretato da Steve McQueen e Dustin Hoffman, che descriveva la vita dei forzati nella Guyana francese e i tentativi di evasione del protagonista. Le vicende di Farfallon, invece, si svolgono in Italia e descrivono i tentativi di fuga dalle varie carceri in cui viene, di volta in volta, trasferito.\nIl leitmotiv del film, per sottolinearne i passaggi pi\u00f9 malinconici, \u00e8 \"Vulannu vulannu\", eseguito dallo stesso Franco Franchi.\nAll'uscita ottiene un discreto successo anche grazie al ritorno in coppia di Franco Franchi e Ciccio Ingrassia dopo un anno di pausa cinematografica: nel 1973 Franco interpreta successi di pubblico come \"Ultimo tango a Zagarol\" e \"Il figlioccio del padrino\", Ciccio \u00e8 lo zio Teo in \"Amarcord\" di Federico Fellini. \nIncass\u00f2 800.181.000 Lire (Valore attuale 11.000.000 euro circa).\nTrama.\nFarfallon \u00e8 un pasticciere siciliano che si trova in carcere per tentato uxoricidio ed \u00e8 ossessionato dall'idea di evadere per portare a termine il suo delitto. Durante un trasferimento via mare in seguito ad una sommossa, viene avvicinato da un politico compaesano, il barone di Vistacorta, in carcere, a sua volta, per un appalto truffaldino sulla costruzione del Ponte sullo stretto di Messina, che lo incarica di custodirgli un prezioso bossolo contenente una notevole somma di denaro.\nDopo un fallito tentativo di fuga per Napoli, Farfallon viene nascosto dalle monache trappistine che, in cambio, gli chiedono di insegnar loro i segreti della pasticceria siciliana, salvo poi tradirlo consegnandolo alle Guardie svizzere del Vaticano.\nDurante il trasferimento in carcere Farfallon, approfittando della distrazione delle guardie, riesce a fuggire ancora una volta ma, rifugiatosi nel cassone frigorifero di un camioncino che trasporta carne, finisce proprio nel mezzo che trasporta carni al carcere. Giunto a destinazione, viene accolto proprio dal Barone di Vistacorta, anch'egli trasferito l\u00ec. Immediatamente si rende conto della strana atmosfera che vige in carcere, con una diffusa permissivit\u00e0 e addirittura l'unione delle sezioni maschile e femminile.\nCi\u00f2 nonostante, rimane intatto in lui il desiderio di fuga per portare a termine la sua vendetta nei confronti della moglie Immacolata. Cos\u00ec una notte in sogno gli giunge San Pietro che, dopo una trattativa su come avrebbe dovuto sdebitarsi in seguito Farfallon, gli svela un passaggio segreto dalla cella di rigore verso un cunicolo che d\u00e0 sull'esterno. Visto che sarebbe stato impensabile farsi mandare in cella di rigore in un carcere del genere, con l'aiuto del Barone, riesce a farsi condurre sul posto dalla direttrice con uno stratagemma. La fuga riesce a met\u00e0 e, rocambolescamente, vi rimane coinvolto anche il Barone.\nUna volta fuori, per\u00f2, vengono immediatamente acciuffati e condotti nella \"Colonia Penale Agricola\", dove vige un sistema carcerario opposto al precedente, con un direttore che mette subito le cose in chiaro con i nuovi arrivati. I due passano dunque un periodo di lavori duri e varie umiliazioni, culminato con una detenzione di ben otto anni in cella di rigore a causa di un simulato tentativo di stupro da parte della moglie e la cognata del direttore.\nAll'uscita dalla cella di rigore vengono avvicinati da uno strano detenuto di nome Leonardo, affascinato dall'idea di riprodurre per gli umani il volo degli uccelli, il quale propone ai due di testare delle ali da lui stesso costruite. Farfallon si lancia per primo dal dirupo e cade rovinosamente in acqua, rimanendo miracolosamente illeso appurando, di fatto, il fallimento dell'invenzione; il Barone, di conseguenza, preferisce non lanciarsi.\nNei titoli di coda scopriamo che Farfallon \u00e8 riuscito a raggiungere a nuoto la Sicilia dove ha ucciso finalmente la moglie ed anche l'amante del Barone per poi essere arrestato di nuovo e riportato in carcere dove ha passato il resto della vita all'ergastolo con il Barone.\nProduzione.\nLe scene iniziali sono state girate nel carcere di Procida e nel porto di Napoli, altre scene sono state girate nell'ex carcere minorile \"Aristide Gabelli\" di San Michele in Roma il quale era gi\u00e0 stato dismesso come carcere alla fine degli anni sessanta e che \u00e8 stato utilizzato in decine di altri film come \"Fantozzi\", \"Detenuto in attesa di giudizio\" e \"Il camorrista\".\nLe scene in mare della fuga di Farfallon e la scena finale del film sono state girate a Porto Santo Stefano sul Monte Argentario.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "671722", "revid": "767487", "url": "https://it.wikipedia.org/wiki?curid=671722", "title": "Crema, cioccolata e... paprika", "text": "Crema, cioccolata e... paprika \u00e8 un film italiano del 1981 diretto da Michele Massimo Tarantini. \u00c8 stato distribuito anche con il titolo Crema, cioccolata e pa...\u00a0prika.\nTrama.\nIl professor Osvaldo Bonifazi \u00e8 il direttore di una clinica di lusso che appartiene alla moglie Eleonora. Nella gestione \u00e8 coadiuvato dal nipote dottor Michele e dal tuttofare Ossobuco. Osvaldo ha anche un'attivit\u00e0 secondaria che consiste in una fabbrica di scatolame pronta per l'inaugurazione. In realt\u00e0, questa \u00e8 solo una copertura per spedire in tutto il mondo e senza controlli il denaro delle persone che si rivolgono a lui per tale servizio. L'arrivo di \"Beb\u00e8\", una dietologa raccomandata dall'onorevole Mazzetta su richiesta del professore, crea scompiglio nella clinica.\nOltre al professore, anche Michele viene affascinato dalla bella Beb\u00e8 ed entrambi si daranno battaglia per corteggiarla. La moglie Eleonora se la intende da tempo con l'onorevole Mazzetta, moralista in pubblico ma opportunista in privato. Ossobuco perde la testa per la finta, e per nulla attraente, dietologa inpersonata da Matteo Pietrasecca.\nDopo una lunga serie di avance, equivoci, imprevisti, figuracce, inganni e altro ancora, il professor Bonifazi e Ossobuco finiscono in carcere per traffico di valuta e spaccio di denaro falso, Michele riesce a conquistare la reticente Beb\u00e8, Eleonora e l'onorevole Mazzetta escono dalla clandestinit\u00e0 e Matteo se ne va alle Bahamas a godersi il denaro sottratto al professore.\nProduzione.\nFra gli sceneggiatori del film spicca il nome di Giuseppe Greco, qui anche attore, figlio del mafioso Michele Greco. Pare infatti che sia stata la famiglia Greco a finanziare questo film, per soddisfare le velleit\u00e0 artistiche del figlio del boss. Fu anche a causa di questo film che si concretizz\u00f2 l'accusa di associazione mafiosa nei confronti di Franco Franchi.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, \nCollegamenti esterni.\n "}
{"id": "671723", "revid": "287204", "url": "https://it.wikipedia.org/wiki?curid=671723", "title": "Secondo Impero", "text": ""}
{"id": "671724", "revid": "767487", "url": "https://it.wikipedia.org/wiki?curid=671724", "title": "Amici pi\u00f9 di prima", "text": "Amici pi\u00f9 di prima \u00e8 un film antologico di montaggio del 1976, che utilizza spezzoni di film diretti da Marino Girolami, Giovanni Grimaldi e Giorgio Simonelli.\nSi tratta di un film articolato in sei episodi tratti da sei pellicole interpretate da Franco e Ciccio: \"I due mafiosi\", \"Due mafiosi nel Far West\", \"Due mafiosi contro Goldginger\", \"Don Franco e don Ciccio nell'anno della contestazione\", \"2 mafiosi contro Al Capone\", \"I 2 deputati\"."}
{"id": "671725", "revid": "767487", "url": "https://it.wikipedia.org/wiki?curid=671725", "title": "At Sixes and Sevens", "text": "At Sixes and Sevens \u00e8 il primo album della gothic metal band norvegese Sirenia. L'album \u00e8 uscito nel 2002 per la Napalm Records. \u00c8 l'unico album del gruppo con la cantante francese Fabienne Gondamin. La ragazza ritratta nella copertina del disco \u00e8 una modella norvegese, l'immagine rappresenta una sirena.\nTracce.\nTesti e musiche di Morten Veland."}
{"id": "671728", "revid": "438678", "url": "https://it.wikipedia.org/wiki?curid=671728", "title": "La granduchessa e i camerieri", "text": "La granduchessa e i camerieri \u00e8 una commedia del 1977 diretta da Gino Landi, rappresentata in teatro e poi trasmessa in televisione come film tv.\nTrama.\nI due camerieri sono gli unici servi rimasti nel castello dopo che la granduchessa ha perduto tutto al tavolo da gioco.\nI tre cercheranno in tutti i modi di tornare in possesso dell'antica propriet\u00e0 anche perch\u00e9 nel frattempo \u00e8 stato trovato il petrolio."}
{"id": "671730", "revid": "125797256", "url": "https://it.wikipedia.org/wiki?curid=671730", "title": "Camag\u00fcey", "text": "Camag\u00fcey, gi\u00e0 \"Santa Mar\u00eda del Puerto del Pr\u00edncipe\" (o semplicemente \"Puerto Principe\") con circa 300.000 abitanti, \u00e8 la terza citt\u00e0 cubana ed \u00e8 il capoluogo dell'omonima provincia che si estende dal centro dell'isola verso oriente. \nGeografia fisica.\nTerritorio.\nIl nucleo originario si trovava sulla costa settentrionale presso la baia di Nuevitas, ma per difendersi dai pirati la citt\u00e0 fu ricostruita ex novo nell'attuale sito, una piana compresa tra i fiumi Hatibonico e Tinima, affluenti del fiume San Pedro. Il nome lo si deve al cacicco Camag\u00fcebax, che esercitava la sua autorit\u00e0 sul territorio dove fu stabilita la nuova Santa Mar\u00eda del Puerto de Pr\u00edncipe.\nIl territorio pianeggiante e fertile (\"llanuras\") tipico della zona, ha da sempre facilitato le attivit\u00e0 agricole, l'allevamento, cos\u00ec come i trasporti, pi\u00f9 che in ogni altra parte di Cuba, facendone cos\u00ec una delle zone pi\u00f9 ricche del Paese.\nStoria.\nNel 1514, nelle immediate vicinanze della futura Camag\u00fcey, venne fondata \"Santa Mar\u00eda del Puerto Pr\u00edncipe\", la cui popolazione fu trasferita nel 1528, per ragioni che permangono tuttora ignote, in quello che \u00e8 l'attuale centro cittadino. La costruzione dell'abitato procedette speditamente e gi\u00e0 attorno alla met\u00e0 del XVI secolo si contavano alcune centinaia di famiglie residenti (o \"fuegos\" come venivano denominate all'epoca le unit\u00e0 familiari con fissa dimora).\nLa prosperit\u00e0 dei secoli passati \u00e8 testimoniata anche dai tentativi di saccheggio di bande piratesche che osarono spingersi cos\u00ec all'interno per scovare beni da depredare. Di queste solo l'incursione del 1668 capitanata dal famoso Henry Morgan and\u00f2 a segno, lasciando una devastazione che ha segnato la storia di questa citt\u00e0.\nTipici di Camag\u00fcey sono i \"tinaj\u00f3nes\", grandi otri in terracotta introdotti dagli Spagnoli in epoca coloniale per conservare l'acqua e oggi diventati un simbolo della citt\u00e0 e usati per adornare vie e piazze.\nEconomia.\nL'allevamento dei bovini e la canna da zucchero sono ancor oggi le voci pi\u00f9 importanti dell'economia camagueyana ma vanno ricordate anche le industrie alimentari, chimiche, della carta, di trasformazione dei metalli e di materiali da costruzione.\nTurismo.\nOggi \u00e8 sempre pi\u00f9 importante la voce turismo legata soprattutto alle spiagge rinomate di Santa Lucia ed altre localit\u00e0 balneari della costa settentrionale oggetto di villeggiatura del turismo internazionale anche grazie all'aeroporto internazionale di Camag\u00fcey.\nLa citt\u00e0 ha interessanti monumenti e splendidi esempi di architettura coloniale nel suo centro storico che per\u00f2 solo recentissimamente vengono riscoperte e restaurate dopo un lungo degrado che le ha segnate profondamente. Il comune ospita inoltre il parco urbano pi\u00f9 grande in tutta Cuba, ovvero il Parque Casino Campestre.\nRelativamente agli spazi naturali, numerosi sono i siti balneari che conservano la loro incontaminatezza come Cayo Cruz, un isolotto ricco di spiagge bianche e sabbia fina. Sono ugualmente degne di nota alcune zone pianeggianti caratterizzate da una grande variet\u00e1 di palme di specie differenti come Sierra de Cubitas, ubicata a nord e Sierra de Najasa, localizzata a sud. \nCultura.\nCamag\u00fcey ha fama di citt\u00e0 colta e il suo teatro e il suo balletto sono secondi a Cuba solo a quelli dell'Avana.\nLa tradizione artigianale della localit\u00e0 viene esibita durante due principali festivit\u00e0: la Fiesta de Barro y fuego (Festa dell\u2019argilla e del fuoco), dove gli artigiani della citt\u00e0 espongono le loro produzioni in argilla e la Fiesta de la Carcoma (Festa dei Tarli), nella quale vengono scolpiti dal vivo pezzi di legno. Le due celebrazioni si svolgono ogni due anni, alternandosi tra loro e hanno luogo nella Plaza de los Trabajadores (Piazza dei Lavoratori) nei primi giorni di maggio. \nPatrimonio dell'umanit\u00e0.\nA partire dal 2008, il centro storico \u00e8 inserito tra i patrimoni dell'umanit\u00e0 dell'UNESCO.\nQuesto riconoscimento \u00e8 dovuto al fatto che Camag\u00fcey \u00e8 uno dei primi sette villaggi fondati a Cuba dagli spagnoli. Il primo insediamento risale al 1528. Lo schema urbanistico cittadino \u00e8 composto da tanti quadrati di diversa dimensione e strade strette. L'area iscritta tra i patrimoni dell'UNESCO copre 54 ettari. Gli edifici seguono numerosi stili architettonici: neoclassico, eclettica, Art d\u00e9co, neocoloniale, oltre a vari esempi di Art Nouveau e razionalismo."}
{"id": "671732", "revid": "1347902", "url": "https://it.wikipedia.org/wiki?curid=671732", "title": "Oblast' di Kurgan", "text": "L'oblast' di Kurgan \u00e8 un'oblast' della Russia sita nella parte sud del bassopiano della Siberia occidentale. Confina con il Kazakistan ed \u00e8 interessata dal bacino del fiume Tobol e dei suoi affluenti.\nL'ambiente prevalente \u00e8 quello della steppa, freddissimo in inverno, caldo in estate e poco piovoso.\nEconomia.\nLa popolazione \u00e8 dedita all'allevamento dei cavalli, all'agricoltura (cereali) e all'industria (alimentari, conciaria, farmaceutiche e dell'abbigliamento).\nGeografia antropica.\nCitt\u00e0 principali.\nLa capitale \u00e8 Kurgan (345.700 abitanti) sul fiume Tobol, lungo la ferrovia Transiberiana dotata dell'unico aeroporto della provincia. Altre citt\u00e0 importanti sono \u0160adrinsk, Petuchovo, \u0160umicha, Kurtamy\u0161, Katajsk, Dalmatovo.\nSuddivisioni amministrative.\n\"Rajon\".\nLa \"oblast'\" di Kurgan comprende 24 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 9 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 6 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "671733", "revid": "767487", "url": "https://it.wikipedia.org/wiki?curid=671733", "title": "An Elixir for Existence", "text": "An Elixir for Existence \u00e8 il secondo album della gothic metal band norvegese Sirenia.\nIl disco ha sonorit\u00e0 parzialmente diverse dal lavoro precedente e, il tema principale dei brani, \u00e8 sostenuto dalla voce di Henriette Bordvik.\nBuona parte dei brani analizzano tematiche inerenti alle condizioni mentali, la depressione, le droghe ed il suicidio.\nTracce.\nTesti e musiche di Morten Veland."}
{"id": "671737", "revid": "729019", "url": "https://it.wikipedia.org/wiki?curid=671737", "title": "Decreto Cr\u00e9mieux", "text": "Il decreto Cr\u00e9mieux \u00e8 un decreto emanato dal Ministro della giustizia francese Adolphe Cr\u00e9mieux in data 24 ottobre/7 novembre 1870, che accordava d'ufficio la cittadinanza francese ai 35.000 ebrei d'Algeria. Tale decreto stabiliva:\nCome contropartita ai vantaggi apportati da questo decreto, che era in preparazione fin dall'epoca di Luigi Filippo, gli ebrei vennero sottoposti d'ufficio allo stesso statuto civile laico di diritto comune di tutti gli altri cittadini francesi (perdendo cos\u00ec il loro particolare statuto civile su base religiosa), divenendo cos\u00ec mobilitabili come gli altri cittadini francesi, mentre sotto il regime anteriore di indigenato erano soggetti, come i musulmani, alla sola coscrizione di leva.\nGi\u00e0 sotto il Secondo Impero un senatoconsulto del 1\u00ba luglio 1865 aveva previsto la possibilit\u00e0 di naturalizzazioni individuali degli ebrei e musulmani d'Algeria che lo desiderassero, ma aveva trovato pochi riscontri.\nIl decreto Cr\u00e9mieux, misura di decolonizzazione parziale tramite assimilazione venne in seguito attaccato dai colonialisti francesi, che vedevano in esso una discriminazione tra indigeni ebrei e musulmani.\nIn realt\u00e0, all'epoca era parso impossibile applicare immediatamente una riforma identica anche ai musulmani, poich\u00e9 si temeva che questi ultimi, si ribellassero vedendo il proprio statuto civile su base religiosa sostituito dallo stato civile laico francese. Rimaneva comunque sempre possibile, per i musulmani che lo desiderassero, divenire cittadini francesi optando per questo stato civile e abbandonando il loro stato civile coranico. Ma furono ben pochi quelli che lo fecero.\nIl decreto incontr\u00f2 una grande opposizione da parte dagli indigeni dell'Algeria, che vedevano con esso passare tra i ranghi dei privilegiati tutti gli appartenenti alla minoranza ebraica del paese, i quali invece occupavano tradizionalmente gli ultimi gradini della scala sociale. Lo sdegno per il decreto (unito alle difficolt\u00e0 della Francia nella guerra franco-prussiana) fu alla base dello scoppio dell'insurrezione del 1871, capeggiata da El Mokrani e dallo Cheikh El Haddad, che venne domata solo con grande difficolt\u00e0.\nIl poeta cabilo Si Mohand, che partecip\u00f2 personalmente, insieme ai suoi famigliari, alla rivolta, ricorda in diverse sue poesie l'\"ingiustizia\" del decreto Cr\u00e9mieux, che si inquadrava nella logica del sovvertimento della societ\u00e0 tradizionale perseguita in quegli anni dalla potenza coloniale, che mise da parte la classe dominante tradizionale sostituendola con meschini arrivisti e profittatori.\nVa comunque detto che una parte dei patrioti algerini di religione musulmana negli anni '20 e '30, sulla scia dell'Emiro Khaled, nipote di Abd el-Kader, e poi di Ferhat Abbas avanzavano la rivendicazione (osteggiata dagli ambienti colonialisti) di adottare per i musulmani le stesse misure del decreto Cr\u00e9mieux, senza per\u00f2 l'obbligo di abbandonare il loro particolare stato civile.\nLa naturalizzazione di circa 35.000 ebrei provoc\u00f2 un'ondata di antisemitismo tra i coloni francesi. Gli ebrei furono attaccati a Tlemcen nel 1881, ad Algeri nel 1882, 1897 e 1898, ad Orano e S\u00e9tif nel 1883 e a Mostaganem nel 1897, dove la violenza raggiunse il suo picco.\nFino al 1900 ci furono in tutte le citt\u00e0 e villaggi casi di saccheggi, omicidi, e profanazioni di sinagoghe. Il cosiddetto \"affare Dreyfus\" aliment\u00f2 ancora di pi\u00f9 l'antisemitismo. Un partito antisemita, capeggiato da Edouard Drumont, sal\u00ec al potere ad Algeri: vennero adottate molte misure contro gli ebrei. A Costantina, per ordine del vicesindaco \u00c9mile Morinaud, gli ebrei non furono ammessi negli ospedali, n\u00e9 come pazienti n\u00e9 come medici. L'illegittimit\u00e0 di tali misure, unitamente al fatto che i musulmani non lo sostennero, port\u00f2 alla sconfitta del partito antisemita, che nel 1902 cess\u00f2 di esistere del tutto.\nVa sottolineato che l'ondata di antisemitismo scoppi\u00f2 unicamente tra i coloni francesi. L'antisemitismo deriv\u00f2 dalla paura di un crollo della gerarchia coloniale, e dal timore che degli elementi considerati \"inferiori\" potessero diventare parte della classe dirigente.\nLa partecipazione degli ebrei alla Prima guerra mondiale provoc\u00f2 un miglioramento delle relazioni, anche se nel 1921 ci fu una nuova esplosione di odio antisemita ad Orano. L'ascesa al potere di Hitler facilit\u00f2 una nuova ondata di campagne antisemite, ben alimentate da uno strisciante antisemitismo in madrepatria. Ci\u00f2 provoc\u00f2 un massacro di ebrei a Costantina nel 1934.\nIl decreto Cr\u00e9mieux venne per qualche tempo sospeso sotto il regime di Vichy, che cercava cos\u00ec di privare della cittadinanza francese gli ebrei algerini: decreto 7 ottobre 1940, articolo 1. Ma questa abrogazione non venne mai riconosciuta n\u00e9 applicata nei territori sotto il controllo della Francia Libera, e il decreto Cr\u00e9mieux venne definitivamente reintrodotto dal Comitato Francese di Liberazione Nazionale (CFLN) nel novembre del 1943."}
{"id": "671739", "revid": "158913", "url": "https://it.wikipedia.org/wiki?curid=671739", "title": "Drim", "text": "Drim era un programma televisivo italiano di genere variet\u00e0, diretto da Gianni Boncompagni, scritto da Marcello Ciorciolini e Giancarlo Magalli, che fu trasmesso sulla Rai Rete 2, per undici puntate dal 21 dicembre 1980 fino al 1\u00ba marzo 1981. Era un programma basato sulla comicit\u00e0 di Franco Franchi e Ciccio Ingrassia e Barbara Boncompagni, coadiuvati dai balletti di Oriella Dorella ed Enzo Paolo Turchi, e sulla musica. La sigla finale era \"E mi pareva strano\", cantata da Franchi e Ingrassia, venne utilizzata anche in uno spot televisivo pubblicitario per il Lamarasoio Bic, sempre con i due comici siciliani.\nLa sigla di testa era \"Con i piedi all'ins\u00f9\" e fu registrata presso lo studio Dear1 di Roma; rappresentava una stanza che si capovolgeva (a muoversi era la stanza di 90 gradi e la telecamera era fissata alla scatola/stanza) cantata da Barbara Boncompagni. Il programma era registrato presso lo studio 1 di Via Teulada. Alcune scenette con Ciccio e Franco erano registrate al Dear3 Nomentano."}
{"id": "671749", "revid": "1170", "url": "https://it.wikipedia.org/wiki?curid=671749", "title": "Teoria delle piccole oscillazioni", "text": "Lo studio delle piccole oscillazioni o dei piccoli moti consiste nell'approssimazione lineare delle equazioni di Eulero-Lagrange nell'intorno di un punto di equilibrio stabile di un sistema meccanico conservativo a n gradi di libert\u00e0. In tal modo si ottengono informazioni utili, in generale, per il moto in un intorno della posizione d'equilibrio, e soprattutto in quei problemi in cui sono presenti oscillazioni periodiche, evitando la risoluzione generale delle equazioni stesse, pi\u00f9 ardua in quanto del second'ordine. In questo intento si avvicina alle pi\u00f9 generali equazioni di Hamilton per il moto.\nApprossimazione della Lagrangiana.\nLa lagrangiana nella posizione di equilibrio viene approssimata nella posizione di equilibrio. Questo corrisponde ad una linearizzazione al secondo ordine del potenziale. \nIn tal modo le soluzioni della nuova lagrangiana differiscono poco da quelle della lagrangiana originaria nei punti di equilibrio stabile, cosa che non avviene nei punti di equilibrio instabile: poich\u00e9 l'equilibrio \u00e8 stabile in quei punti una piccola differenza non provoca cambiamenti dell'equilibrio. La nuova lagrangiana \u00e8:\ndove formula_2 e formula_3 sono la matrice dell'energia cinetica e l'hessiana di formula_4 calcolati nella posizione di equilibrio stabile formula_5.\nLa nuova lagrangiana fornisce nuove equazioni di Lagrange della posizione di equilibrio che sono le equazioni linearizzate:\nsistema di equazioni differenziali lineari del secondo ordine omogenee.\nSoluzioni delle equazioni linearizzate del moto.\nCercando soluzioni complesse del tipo formula_7 si ricava che risolvere le equazioni del moto significa risolvere il problema agli autovalori formula_8:\nLe soluzioni delle equazioni linearizzate sono della forma:\nIn definitiva risolvere il problema delle piccole oscillazioni intorno a posizioni di equilibrio corrisponde quindi a trovare una matrice diagonalizzante \"C\", dove:\nla matrice invertibile formula_12 \u00e8 composta dagli autovettori in colonna normalizzati soluzioni di: \ne formula_14 e formula_15 sono costanti di integrazione deducibili dalle condizioni iniziali.\nLe traiettorie formula_16 sono chiamati modi normali e le formula_17 sono dette pulsazioni proprie del sistema. Fisicamente formula_16 rappresenta allora un'oscillazione di frequenza formula_19: in pratica la soluzione delle equazioni linearizzate ci dice che il moto di un sistema ad n-gradi di libert\u00e0 intorno alla posizione di equilibrio, nell'approssimazione di piccole perturbazioni, \u00e8 composto da un numero \"n\" di moti armonici \"indipendenti l'uno dall'altro\" corrispondenti a tutte le frequenze possibili formula_20."}
{"id": "671750", "revid": "1347902", "url": "https://it.wikipedia.org/wiki?curid=671750", "title": "Oblast' di Kursk", "text": "L'oblast' di Kursk \u00e8 un'oblast' della Russia il cui territorio \u00e8 quasi interamente occupato dal Rialto Centrale Russo; confina a sud con l'oblast' di Belgorod ed a nord con l'oblast' di Or\u00ebl, ad ovest con l'oblast' di Sumy in Ucraina.\nAttraversata da sud a nord dal fiume Oka, la maggiore risorsa della provincia \u00e8 lo sfruttamento dei vasti giacimenti di ferro di cui \u00e8 ricchissimo il sottosuolo. La capitale Kursk (450.000 abitanti circa nel 1998) si trova a 460\u00a0km da Mosca sulle sponde del fiume Sejm.\nGeografia antropica.\nSuddivisioni amministrative.\n\"Rajon\".\nLa \"oblast'\" di Kursk comprende 28 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 10 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 22 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "671753", "revid": "547992", "url": "https://it.wikipedia.org/wiki?curid=671753", "title": "Grand Hotel (programma televisivo)", "text": "Grand Hotel \u00e8 stato un programma televisivo italiano trasmesso da Canale 5 in due edizioni tra il 1985 e il 1986. La prima edizione \u00e8 andata in onda dal 12 ottobre 1985 al 4 gennaio 1986, mentre la seconda dal 1\u00ba marzo al 31 maggio 1986.\nLa trasmissione.\nAmbientato in un ipotetico albergo di lusso, lo show fu ideato da Silvio Berlusconi e annunciato trionfalmente dalla Fininvest durante l'estate 1985 (l'esordio era inizialmente previsto per il 28 settembre, ma la prima puntata \u00e8 stata trasmessa il 12 ottobre), con la dichiarata intenzione di rosicchiare pubblico e ascoltatori ai variet\u00e0 del sabato sera di Rai 1 \"Fantastico\" Il budget impegnato per ogni puntata dello spettacolo era di 500 milioni di lire.\nSi trattava di una sorta di rivista che proponeva una continua carrellata di sketch comici interpretati dai vari personaggi che affollavano il \"Grand Hotel\" del titolo, con alcuni ospiti fissi e altri di passaggio. Il cast del programma era nutritissimo. Alla prima edizione parteciparono Gigi e Andrea nelle vesti dei truffaldini proprietari dell'hotel, Carmen Russo (la stella del night), Paolo Villaggio (che ripropone i suoi personaggi Giandomenico Fracchia, il professor Kranz e la lavandaia femminista), Franco e Ciccio e Giampiero Ingrassia (i portieri), Massimo Ciavarro e Cristina Moffa (due impiegati), Mauro Di Francesco (il lift), Anna Mazzamauro (la centralinista), Gegia (la cameriera), Alberto Tovaglia e Piero Mazzarella (un ricco commendatore). Ospite d'onore della prima puntata fu Alain Delon, cui seguirono, tra gli altri, Eleonora Giorgi, Mario Merola, Ira Furstenberg, i protagonisti della sit-com \"I Jefferson\" Sherman Hemsley e Isabel Sanford, Annie Girardot, Agostina Belli Tra le vallette di questa prima edizione Petra Scharbach.\nCon la regia di Giancarlo Nicotra (aiuto regista della trasmissione era Paolo Beld\u00ec), il nutrito cast di autori annoverava, tra gli altri, Bruno Corbucci, Mario Amendola, Fosco Gasperi e Zoe Incrocci. Le musiche erano di Augusto Martelli e le coreografie di Enzo Paolo Turchi e, per Cristina Moffa, di Nick Navarro.\nLa prima edizione si concluse il 4 gennaio 1986, mentre nelle serate di sabato 25 gennaio e dell'8 febbraio, furono trasmessi due speciale intitolati \"Ti ricordi al Grand Hotel?\", che riassumeva i migliori sketch dell'edizione appena conclusa.\nIl 1\u00ba marzo 1986 fece il suo debutto la seconda edizione del programma, che torna quindi in onda appena due mesi dopo la conclusione della prima con un cast totalmente rinnovato; degli artisti protagonisti restarono solo Gigi e Andrea, Paolo Villaggio e Mauro Di Francesco, mentre subentrarono Sydne Rome, Massimo Boldi, Teo Teocoli, Alfredo Papa, Roberto Gervaso, i La Tresca, Sabrina Salerno, Vittorio Marsiglia, Gianna Martorella, Eleonora Stark, Karin McDonald, Ivana Gianfredi e Lisa Stohard. Anche il cast degli autori venne completamente rinnovato, e a Fosco Gasperi (unico riconfermato) si aggiunsero tra gli altri Enrico Vaime, Giorgio Faletti e Maurizio Micheli.\nAnche la seconda edizione, conclusasi il 31 maggio 1986, fu seguita da due puntate antologiche intitolate \"Ti ricordi al Grand Hotel?\" trasmesse sabato 7 e 14 giugno sempre in prima serata.\nNella prima edizione, la sigla di testa \"La vita \u00e8 un Grand Hotel\" era cantata da tutto il cast, quella di coda \"S\u00ec\" (Turchi-Cairo-Bobbio-Parisini) da Carmen Russo. Nella seconda, la nuova sigla di coda \"Il mio uomo\" fu cantata da Sydne Rome mentre la sigla iniziale, \"Stasera s\u00ec\", era interpretata dal gruppo The Keyboards.\nIl programma veniva registrato presso lo studio A della Profit di Via Mambretti, 9 a Milano. Ai tempi il centro di produzione era denominato \"Studio One S.r.l.\".\nCapodanno al Grand Hotel.\nIl 31 dicembre del 1985, sempre a partire dalle 20:30, and\u00f2 in onda una puntata speciale del programma con tutto il cast al completo, dal titolo \"Capodanno al Grand Hotel\". Il programma fu trasmesso, per la prima volta sulle reti Fininvest, a reti unificate e, per l'occasione, fu presentato da Corrado con vallette d'eccezione Eleonora Resta e le ragazze vincitrici dei titoli di Miss Italia 1985 e con ospiti in studio diversi personaggi di Canale 5, tra cui Lino Banfi, Massimo Boldi, Augusto Martelli e il cast di \"Drive In\". Il programma ha offerto per la prima volta, sia pure senza la diretta, l'occasione del classico brindisi del 1986."}
{"id": "671756", "revid": "1305772", "url": "https://it.wikipedia.org/wiki?curid=671756", "title": "Avanspettacolo (programma televisivo)", "text": "Avanspettacolo \u00e8 stato un programma televisivo in otto puntate trasmesso da Rai 3 dal luglio al settembre 1992.\nIl programma.\nScritto da Dino Verde, Gabriella Ruisi, Fabio Di Jorio e Giancarlo Nicotra e diretto da quest'ultimo, il programma si proponeva come un omaggio all'arte classica dell'avanspettacolo attraverso sketch storici e situazioni tipiche di questa forma di spettacolo.\nLo show, che andava in onda dall'Auditorium della Rai di Napoli, rappresent\u00f2 il ritorno in prima serata di Franco e Ciccio (coadiuvati da Brigitta Boccoli) ad alcuni anni di distanza dalla loro ultima esperienza in \"Io Jane, tu Tarzan\" (1989). Fin dalla prima puntata, Franco Franchi apparve in cattive condizioni di salute; ebbe, poi, un malore durante la registrazione di una puntata. Ciccio fu costretto a lavorare da solo, anche se il duo aveva gi\u00e0 registrato alcuni sketch usati poi per il programma. Franco, stanco e malato di cirrosi epatica, rientrer\u00e0 solo nell'ultima puntata. Quasi privo di voce giustificher\u00e0 questo ritardo dicendo: \u00abSono stato in paradiso ma non mi hanno voluto\u00bb, per poi congedarsi definitivamente dalle scene chiedendo un applauso \u00aba quanti ci hanno voluto bene\u00bb. A fine anno, il comico palermitano sarebbe deceduto.\nIl cast dello show includeva tra gli altri anche Franco Oppini, Luca Sandri, Lucio Caizzi, Elena Berera, Gegia, Monica Frassinelli, Rita Charbonnier. Tra i momenti della trasmissione vi era quello della \"spogliarellista intelligente\", interpretata da Antonella Monetti, che si esibiva in ironici spogliarelli in cui interpretava di volta in volta una vigilessa, una cameriera, una segretaria, ecc. commentando, durante l'esibizione, le varie professioni o le notizie di cronaca del periodo."}
{"id": "671757", "revid": "1305772", "url": "https://it.wikipedia.org/wiki?curid=671757", "title": "Oblast' di Lipeck", "text": "L'oblast' di Lipeck \u00e8 un'oblast della Russia che si estende ai piedi del Rialto Centrale Russo e comprende un vasto bacino minerario (ferro) che le ha permesso di sviluppare notevoli industrie siderurgiche e meccaniche.\nI numerosi canali d'irrigazione, costruiti in questi ultimi decenni, permettono di portare l'acqua del Don nella vaste campagne della provincia e favoriscono l'agricoltura (cereali e tabacco).\nLa capitale Lipeck (428.000 abitanti circa nel 1995) fondata all'inizio del secolo XVIII \u00e8 sede di universit\u00e0, di una centrale termoelettrica e rinomata stazione idrotermale.\nUn'altra citt\u00e0, Elec (150.000 abitanti), ai margini del Rialto Centrale, \u00e8 nota per le coltivazioni di tabacco.\nGeografia antropica.\nSuddivisioni amministrative.\n\"Rajon\".\nLa \"oblast'\" di Lipeck comprende 18 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 8 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nNella \"oblast'\" di Lipeck non esistono centri urbani con \"status\" di insediamento di tipo urbano."}
{"id": "671758", "revid": "827882", "url": "https://it.wikipedia.org/wiki?curid=671758", "title": "Contea di Camden (New Jersey)", "text": "La contea di Camden, in inglese Camden County, \u00e8 una contea del New Jersey meridionale negli Stati Uniti.\nGeografia fisica.\nIl confine nord-occidentale della contea \u00e8 segnato dal fiume Delaware che la separa da quella di\nFiladelfia in Pennsylvania. Ad est la contea confina con la contea di Burlington, a sud-est con la Atlantic ed a ovest con la contea di Gloucester.\nIl territorio \u00e8 pianeggiante ed \u00e8 costituito prevalentemente da suoli alluvionali. Al confine sud-orientale scorre il fiume Mullica. Nella contea ha origine il fiume Great Egg Harbour, che scorre nell'area centrale per poi segnare il confine con la contea di Gloucester. L'area settentrionale \u00e8 drenata dal fiume Delaware che riceve da sud le acque del fiume \"Cooper\".\nIl capoluogo e la maggiore citt\u00e0 della contea \u00e8 Camden, posta sul fiume Delaware. Nel nord \u00e8 anche situata la citt\u00e0 di Cherry Hill. Nell'area centro-occidentale \u00e8 situata la citt\u00e0 di Gloucester.\nFa parte dell\u2019area metropolitana di New York City.\nStoria.\nL'area dell'attuale contea era abitata da indiani Lenape di lingua algonchina.\nI primi europei a colonizzare la regione furono gli olandesi che costruirono un forte in vicinanza dell'attuale Gloucester City. Il forte venne fatto abbattere da Peter Stuyvesant nel 1651. Nel 1664 il territorio fu conquistato dagli inglesi. Sin dagli inizi della colonizzazione numerosi furono i coloni quaccheri. Negli anni trenta del XIX secolo l'arrivo della ferrovia e la costruzione di un canale di comunicazione con il Delaware diedero impulso allo sviluppo della regione. Nel 1844 nacque la contea di Camden separando il territorio che ne avrebbe fatto parte dalla contea di Gloucester. Fu chiamata Camden in onore di Charles Pratt, conte di Camden e Lord Cancelliere d'Inghilterra che sostenne l'indipendenza delle colonie americane.\nNella met\u00e0 del XIX secolo ebbe inizio lo sviluppo industriale di Camden che attrasse numerosi emigranti. Nel 1926 fu costruito il primo ponte sul Delaware che colleg\u00f2 Camden con Filadelfia. Nel corso del XX secolo altri due ponti furono costruiti favorendo lo sviluppo dell'area metropolitana di Filadelfia."}
{"id": "671759", "revid": "729019", "url": "https://it.wikipedia.org/wiki?curid=671759", "title": "Signifer", "text": "Nell'esercito romano, signifer (detto, in italiano, signifero o vessillifero) era il nome con cui genericamente si indicavano i portatori di insegne (\"signa\"). Queste erano costituite, in genere, da oggetti metallici che riproducevano vari simboli magici, religiosi, o onorifici, montati su aste che venivano alzate e tenute in mano dai portatori di insegna in modo che fossero ben visibili. Il \"signifer\" faceva parte di quel ristretto gruppo di sotto-ufficiali chiamati \"principales\".\nRuolo.\nIl loro ruolo era estremamente importante durante le battaglie, poich\u00e9 costituivano un punto di riferimento visibile per i semplici soldati, dietro il quale la centuria trovava la sua unit\u00e0 e lo slancio per condurre l'attacco. Il \"signifer\", per l'importante ruolo che ricopriva, costituiva per\u00f2 anche per il nemico un significato importante; era infatti un bersaglio assai ambito, visto che al termine delle battaglie si contavano i \"signa\" sottratti alle armate romane. Vi \u00e8 da aggiungere che Cesare sceglieva solitamente tra i \"signiferi\" i migliori uomini di truppa, per abilit\u00e0 nel combattimento, carisma e forza fisica, chiamati \"antesignani\", proprio perch\u00e9 si ponevano di fronte al nemico a protezione delle insegne (\"ante\"-\"signa\"). In seguito tale termine ebbe il significato di \"soldato scelto\", destinato a combattere in prima fila, a fianco del proprio centurione.\nPolibio scrive che al tempo della seconda guerra punica vi erano due \"signiferi\" per ciascun manipolo, scelti dal \"centurio prior\". Dovevano pertanto essere forti e valorosi.\nFacevano inoltre parte di quella categoria di soldati chiamati \"immunes\", ossia esentati dal dover svolgere certi servizi o compiti di \"routine\", spesso \"pesanti\". Avevano anche una funzione amministrativa all'interno dell'organizzazione militare romana, in epoca imperiale a partire da Augusto. A loro era, infatti, affidato l'\"aerarium\" militare nei forti ausiliari permanenti (\"castra stativa\").\nPer via dell'importanza che l'insegna aveva all'interno dell'unit\u00e0 militare, sia per ragioni tattiche che simboliche (la perdita dell'aquila era un gravissimo disonore che poteva portare allo scioglimento di una legione), il \"signifer\" era un soldato scelto di comprovato valore e coraggio che veniva di solito schierato nelle primissime file con il compito di \"resistere\" alla posizione assegnata pi\u00f9 fermamente di tutti.\nTipologia insegne e \"signifer\".\nLe insegne potevano essere di molti tipi e la pi\u00f9 comune era quella che semplicemente identificava l'unit\u00e0 base che poteva essere la coorte, il manipolo o addirittura la centuria. Il tipo di insegna certamente pi\u00f9 celebre \u00e8 l'aquila, di solito una per legione. Il \"signifer\", che la portava con grande onore essendo questa una delle insegne sacre, veniva identificato con il titolo di \"Aquilifer\".\nAltri tipi di \"signifer\" sono l\u0384\"Imaginifer\" che portava l\u0384\"imago\", ossia l'immagine dell'imperatore, o il \"Vexillifer\" che portava il \"Vexillum\" che era un'insegna di cui non si conosce esattamente la funzione, e si pensa potesse rappresentare, in epoca imperiale e tardo-imperiale, distaccamenti chiamati \"Vexillationes\", oppure costituire simboli magici come quello della dea \"Nike\". Come per la maggior parte dei ruoli chiave dell'organizzazione militare romana, sono attestati portainsegne anche per le unit\u00e0 ausiliarie sebbene di minore importanza.\nUniforme.\nDal punto di vista uniformologico sembrerebbe che il signifer sia una delle pochissime unit\u00e0 romane ad avere due ben precisi elementi che lo contraddistinguevano: il \"parma\" o \"parmula\", un piccolo scudo rotondo, e una pelle di animale che lo copriva dal capo in presenza o meno di un elmo. Non \u00e8 chiaro da dove nacque questa tradizione, ma di certo questa usanza permetteva ai signiferi di avere un aspetto impressionante.\nNon \u00e8 nemmeno chiaro se vi fossero regole sul tipo di animale da usare; stando alle raffigurazioni sembra che fossero usati animali come leoni, leopardi, orsi e lupi dei luoghi dove i romani erano presenti. Per esempio sembrano numerose le raffigurazioni di signifer pretoriani coperti con pelli di leoni, mentre per i legionari sembrano pi\u00f9 comuni pellicce di lupi ed orsi, ma senza una logica apparente."}
{"id": "671762", "revid": "125454961", "url": "https://it.wikipedia.org/wiki?curid=671762", "title": "Pasquale Suppa", "text": "Carriera.\nGiocatore.\nHa iniziato la carriera giocando con la Casertana, con cui esordisce nella terza giornata del campionato di Serie C1 1984-1985, a 17 anni. Nella stagione successiva viene promosso a titolare dal nuovo allenatore Giuseppe Materazzi; rimane in forza alla formazione campana fino al 1992, conquistando la promozione in Serie B nel 1991 e collezionando 220 presenze in rossoblu.\nNell'estate 1992, dopo la retrocessione della Casertana, passa al , con cui conquista la promozione in Serie A. Esordisce nella massima serie il 29 agosto 1993, nella sconfitta interna contro il , disputando da titolare il primo campionato di Serie A degli emiliani, con cui rimane fino al 1995, vincendo il campionato di Serie B 1994-1995.\nDopo la promozione viene ceduto alla Lucchese, di nuovo in Serie B, dove rimane pochi mesi prima di trasferirsi al , sempre nella serie cadetta. Con gli umbri ottiene la sua terza promozione in Serie A; anche in questo caso non viene riconfermato e passa al , dove disputa tre stagioni (due in Serie B e una in Serie C1).\nDal 1999 al 2001 ha giocato nel ottenendo la promozione in Serie B nell'annata 2000-2001. In quest'annata salta tutto il girone di andata a causa di una dura entrata da parte di un avversario che gli rompe una gamba.\nDopo la promozione, in scadenza di contratto si trasferisce per una stagione al e per due al Chieti, con cui conclude la carriera professionistica nel 2004, ricoprendo anche il ruolo di capitano. Disputa le sue ultime stagioni tra i dilettanti, con Alba Durazzano e Casertana, nel campionato di Serie D 2004-2005, giocando 4 partite.\nAllenatore.\nDal 2006 Pasquale Suppa intraprende la carriera di allenatore, allenando l'Alba Durazzano nel girone B del campionato di Eccellenza campana.\nNel 2008 diventa vice allenatore di Vincenzo Feola alla Casertana, prima in Eccellenza e poi nel Girone H della Serie D. Torna nella squadra nel 2011, sempre come vice di Feola, dopo la stagione alla guida dell'Alba Sannio in Eccellenza. Il 22 novembre Feola viene esonerato e con lui anche lo staff tecnico.\nNegli anni successivi segue Feola sempre come vice al di Torre Annunziata, all'Akragas e al Pomigliano.\nDal 1\u00ba giugno 2016 Pasquale Suppa \u00e8 il nuovo allenatore dell'Afragolese. Nel 2017 sempre come Vice di Feola va al Cerignola, cos\u00ec come per la stagione 2020-21 al Casarano, dove vengono entrambi esonerati , salvo poi essere richiamati sino alla naturale scadenza del contratto , ovvero 30 giugno 2021.\nIl 3 febbraio 2022 , sempre con Feola, assumono la guida della Casertana, in Serie D."}
{"id": "671774", "revid": "767487", "url": "https://it.wikipedia.org/wiki?curid=671774", "title": "I due maghi del pallone", "text": "I due maghi del pallone \u00e8 un film del 1970 diretto dal regista Mariano Laurenti.\nTrama.\nIl commendator Cazzaniga, imprenditore milanese proprietario di un'industria farmaceutica in Sicilia e del club calcistico S.C.H.I.A.P.P. di Pizzusiccu (Catania), si affida ad un manager locale, Francesco Ingrassetti, per risollevare le sorti sportive del suo club, che naviga nei bassifondi della classifica e che subisce un umiliante 0-4 casalingo. Infuriato per la batosta rimediata a domicilio e scontento della guida tecnica dell'allenatore veneto Baldinotti, il commendatore ordina ad Ingrassetti di ingaggiare un \"mago\".\nIn realt\u00e0 il manager capisce pochissimo o nulla di calcio, per cui prende alla lettera il suo datore di lavoro e si reca a Milano per ricercare un vero mago. Trova un certo K.K., chiromante e chiaroveggente, il quale per\u00f2 non conosce neanche le regole basilari del calcio. Baldinotti, comunque, non viene esonerato, ma declassato come allenatore in seconda. Per fare in modo che i componenti della rosa diventino undici fuoriclasse, Ingrassetti chiede a K.K. di creare una pozione magica. K.K., durante il rituale, invoca pi\u00f9 volte sia Belfagor che il suo dio Bagal\u00f9, che tra l'altro nomina sempre e, per ottenere il suo favore, si esibisce in un'esilarante danza in suo onore. Il tutto si rivela ovviamente un disastro.\nVista l'incapacit\u00e0 di K.K., Il manager decide di rimediare alla sua scriteriata scelta cercando di erudire il mago sul calcio. Intanto, arriva il giorno del ritiro per la squadra. In quel frangente \u00e8 netta la differenza di pensiero e di modus operandi tra Ingrassetti e K.K. Il manager vuole impartire nella squadra una disciplina ferrea, non ripone alcuna fiducia nei ragazzi ed \u00e8 sempre eccessivamente pessimista. Al contrario, il nuovo mister lascia molta libert\u00e0, anche fin troppa, ai suoi ragazzi e ostenta sempre un incredibile ottimismo, a volte anche da incosciente.\nLo si vede nel momento in cui la squadra raggiunge il ritiro, dapprima organizzato in un convento di clausura. K.K. non \u00e8 assolutamente d'accordo con Ingrassetti e, proprio quando hanno ormai raggiunto il convento, ordina all'autista del pullman della squadra di fare marcia indietro. La localit\u00e0 dove si va in ritiro \u00e8 la rinomata Taormina. I ragazzi fanno subito conoscenza con bellissime ragazze straniere e non pensano minimamente ad allenarsi e alla preparazione per la prossima gara. La punta di diamante della SCHIAPP, Tonino, pur essendo ufficialmente fidanzato con Maria Antonietta, la figlia del sindaco di Pizzusiccu, da tutti considerata la pi\u00f9 bella donna della Sicilia, passeggia con una bellissima ragazza svedese di nome Gretel sulla spiaggia di Taormina e lei se ne innamora perdutamente. Lui contraccambia il suo amore.\nIngrassetti, intanto, non riesce proprio a rilassarsi e nutre il costante terrore di essere scoperto dal commendator Cazzaniga il quale, per sua sfortuna, sceglie di alloggiare proprio nell'albergo dove la squadra \u00e8 in ritiro. Cazzaniga, dopo aver seguito le astruse lezioni di tattica di K.K., non vuol sentir ragioni, e pretende la vittoria della sua squadra. Nel caso la SCHIAPP rimediasse un'altra sconfitta, Ingrassetti sarebbe costretto a pagare il conto dell'albergo. Il manager e il mister confabulano nella camera del lussuoso albergo per cercare di trovare una soluzione.\nLa partita di esordio di K.K. sulla panchina della SCHIAPP \u00e8 prevista in trasferta contro il Marino di Sicilia. Con incredibile abilit\u00e0, K.K. e Ingrassetti riescono a corrompere l'arbitro designato per la gara, Concettino Lo Brutto, orologiaio e orafo, facendogli credere che, se avesse arbitrato a favore della loro squadra, sarebbe riuscito a nascondere diverse magagne in famiglia, soprattutto la sua relazione sentimentale con la diciottenne domestica Rosalia Capizzi. Il direttore di gara \u00e8 protagonista di un arbitraggio a dir poco scandaloso, che suscita l'ira dei tifosi locali i quali invadono il terreno di gioco e lo pestano a sangue: per questo motivo la federazione assegna la vittoria a tavolino alla SCHIAPP.\nDa quel momento in poi la squadra vince tutte le partite (su tutte spicca la vittoria per 4-2 in trasferta contro il Pontebella, capolista del girone), grazie soprattutto all'eccezionale centravanti Tonino: quest'ultimo, per\u00f2, viene rapito proprio in occasione del derby con la Ghiandineddese, l'acerrima rivale. Il sequestro \u00e8 organizzato dai dirigenti della Ghiandineddese per far s\u00ec che, senza il suo campione, la SCHIAPP venga sconfitta. Ingrassetti scopre l'intrallazzo dei dirigenti rivali e si rivolge al capo mafioso locale, il quale non ha autorizzato il sequestro di Tonino e lo fa subito liberare. Tonino giunge giusto in tempo per disputare il secondo tempo del derby, quando vede il mister K.K in campo. Questi si dimostra un campione inconsapevole e, grazie ai suoi sette gol, ribalta lo svantaggio di tre reti del primo tempo, portando la SCHIAPP alla vittoria e alla clamorosa promozione in Serie C."}
{"id": "671780", "revid": "5368247", "url": "https://it.wikipedia.org/wiki?curid=671780", "title": "Franco e Ciccio e le vedove allegre", "text": ""}
{"id": "671781", "revid": "5368252", "url": "https://it.wikipedia.org/wiki?curid=671781", "title": "I due figli del leopardo", "text": ""}
{"id": "671782", "revid": "5368255", "url": "https://it.wikipedia.org/wiki?curid=671782", "title": "Le spie venute dal semifreddo", "text": ""}
{"id": "671785", "revid": "767487", "url": "https://it.wikipedia.org/wiki?curid=671785", "title": "Amici come prima (film 1982)", "text": "Amici come prima (\"Best Friends\") \u00e8 un film del 1982 diretto da Norman Jewison, con protagonisti Burt Reynolds e Goldie Hawn.\nTrama.\nRichard Babson e Paula McCullen sono partner di sceneggiatura a Hollywood, migliori amici, coinquilini e amanti di successo. Decidono di fare il passo successivo nella loro relazione comprando una casa insieme. Dopo l'acquisto della casa, Richard \u00e8 in grado di convincere una Paula inizialmente riluttante a sposarsi. Accettando il matrimonio, Paula a sua volta riesce a convincere Richard a fare un viaggio in treno attraverso il paese prima per visitare i suoi genitori a Buffalo, a New York per una settimana per aiutare a celebrare il loro quarantesimo anniversario, poi a Vienna, in Virginia, per visitare i suoi genitori per qualche giorno. Al di l\u00e0 delle pressioni che devono affrontare dal loro produttore Larry Weisman riguardo alla loro ultima sceneggiatura, Richard e Paula potrebbero non essere in grado di sopravvivere non solo come coppia sposata ma come una partnership in tutti i suoi aspetti in questo viaggio, come ognuno non solo pu\u00f2 vedere nel futuro del coniuge dai propri genitori, ma lo stato dei matrimoni in tutte le loro sfaccettature. La situazione \u00e8 aggravata dal fatto che il loro matrimonio viene analizzato da coloro che li circondano."}
{"id": "671787", "revid": "31360", "url": "https://it.wikipedia.org/wiki?curid=671787", "title": "Macchina z", "text": ""}
{"id": "671788", "revid": "270833", "url": "https://it.wikipedia.org/wiki?curid=671788", "title": "Oblast' di Murmansk", "text": "L'oblast' di Murmansk \u00e8 un'oblast' della Russia con capitale Murmansk, situato all'estremit\u00e0 nord-occidentale della Russia, comprendente anche tutta la penisola di Kola.\nPer lo pi\u00f9 pianeggiante ha nei monti Chibiny (1.191 m) la sua vetta pi\u00f9 alta. Attraversata da numerosi fiumi \u00e8 occupata in parte da bacini lacustri (Imandra, Lovozero). Ricca di giacimenti di apatite, nichel e ferro.\nLa capitale Murmansk, alla foce del fiume Tuloma nel Mare di Barents, \u00e8 il pi\u00f9 grande porto marittimo della Russia settentrionale. Rimanendo sempre libero dai ghiacci, grazie agli ultimi influssi della corrente del Golfo, sostituisce, nei mesi invernali, quelli di Arcangelo e San Pietroburgo.\nIl suo sviluppo, iniziato nel 1926, coincise col potenziarsi dell'attivit\u00e0 portuale come base peschereccia e come sbocco del legname e dei minerali estratti nella provincia.\nConta numerose industrie (cantieristiche, metallurgiche, del legno, conserviere del pesce, tessili ed alimentari), di un aeroporto e di una stazione di ricerche biologiche.\nGeografia antropica.\nSuddivisioni amministrative.\n\"Rajon\".\nLa \"oblast\"' di Murmansk comprende 6 \"rajon\" (fra parentesi il capoluogo):\nA queste unit\u00e0 amministrative si aggiunge anche il distretto urbano chiuso di \"Aleksandrovsk\", costituito nel 2008 e comprendente le citt\u00e0 di Poljarnyj, Gad\u017eievo e Sne\u017enogorsk.\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 16 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 12 (al 1\u00ba gennaio 2010):"}
