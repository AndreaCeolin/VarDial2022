{"id": "738856", "revid": "713168", "url": "https://it.wikipedia.org/wiki?curid=738856", "title": "Toxotes", "text": "I tox\u00f2tai (, al singolare \u03c4\u03bf\u03be\u03cc\u03c4\u03b7\u03c2, che significa \"arciere\") erano gli arcieri dell'antica Grecia, utilizzati per lungo tempo solo come truppe d'appoggio per la fanteria pesante formata dagli opliti, punto di forza dell'esercito greco.\nDescrizione.\nI tox\u00f2tai portavano un arco (di solito corto, quasi mai lungo) di legno rivestito in osso o nervo, la cui corda di budello o nervo garantiva il lancio di frecce ad oltre 150 metri. \nI reparti generalmente provenienti dalla Scizia e da Creta differivano notevolmente nell'equipaggiamento a disposizione:\ni tox\u00f2tes cretesi utilizzavano un arco a forma di segmento, come scudo adottavano il pelta e vestivano di tunica e benda o turbante in testa. La faretra in legno con la punta di bronzo era provvista di lembi per essere tenuta con la bocca; essi disponevano anche di una borsa appesa al collo con corde e quant'altro di necessario per l'arco;\ni tox\u00f2tes sciitici adottavano un arco doppiamente convesso, vestivano di una corta tunica a maniche lunghe stretta in vita; pantaloni lunghi, scarpe e copricapo frigio. La faretra chiamata \"Gorytos\" era composta ed intarsiata.\nStoria.\nSolo dopo molti secoli i generali greci li inserirono nell'esercito vero e proprio; questo accadde perch\u00e9 la disciplina del tiro con l'arco era abbastanza estranea alla cultura greca e non avrebbe consentito la formazione di arcieri abbastanza esperti per affrontare una battaglia, furono allora preferiti a lungo i peltasti che utilizzavano il pi\u00f9 nobile giavellotto e gli hippikon (la cavalleria leggera).\nMa i generali si dovettero ricredere sulla forza dei tox\u00f3tai quando videro che i Persiani facevano un buon uso in battaglia degli arcieri che erano molto ben indicati (meglio di un attacco frontale con la fanteria) per colpire gli opliti disposti nella falange, che, essendo impacciati dalla stretta formazione militare, avevano difficolt\u00e0 a difendersi con lo scudo.\nCome i peltasti, i tox\u00f2tai non partecipavano quasi mai alle battaglie, soprattutto in prima linea, pi\u00f9 che altro infastidivano le formazioni nemiche da dietro gli schieramenti alleati o si muovevano agilmente sul campo in piccole truppe, tentando di cogliere lateralmente le falangi avversarie, o soccorrere i gruppi che stavano soccombendo ove ve ne fosse stato bisogno.\nAlcune volte venivano addirittura assoldati come cecchini, per uccidere a distanza le persone influenti (come re, generali, ecc.) se mai questi avessero partecipato in prima persona alle battaglie."}
{"id": "738866", "revid": "18323", "url": "https://it.wikipedia.org/wiki?curid=738866", "title": "Frederick Ashton", "text": "Biografia.\nNel 1919 si trasfer\u00ec dal Per\u00f9 all'Inghilterra per frequentare il Dover College e studiare sotto la guida di L\u00e9onide Massine prima e di Marie Rambert poi. Fu la Rambert che scopr\u00ec la sua predisposizione per la coreografia e gli affid\u00f2 il suo primo balletto, \"The Tragedy of Fashion\" nel 1926, dando cos\u00ec il via alla sua carriera di coreografo.\nNel 1928 si un\u00ec alla compagnia di Ida Rubinstein in Francia e pot\u00e9 studiare sotto la guida della direttrice Bronislava Nijinska.\nTornato in Inghilterra, inizi\u00f2 a coreografare per il \"Ballet Rambert\", allora chiamato \"The Ballet Club\". Arriv\u00f2 alla notoriet\u00e0 con il \"Vic-Wells Ballet\", del quale era direttrice Dame Ninette de Valois, diventando il coreografo principale nel 1935 fino alla fine dei suoi giorni. La sua versione de \"La Fille Mal Gard\u00e9e\", nella quale decise di usare la musica di \"Ferdinand H\u00e9rold\" del 1828 come base per nuove composizioni inedite, ebbe un successo clamoroso. Tra gli altri ballerini famosi, lavor\u00f2 anche con Margot Fonteyn. Per molti anni le sue performance \"en travesti\" nella parte di una delle sorellastre nel balletto \"Cenerentola\" (musica di Sergei Prokofiev) furono eventi molto attesi per molti anni.\nNel 1962 fu nominato dalla regina Pari d'Inghilterra per il suo contributo al balletto."}
{"id": "738867", "revid": "66771", "url": "https://it.wikipedia.org/wiki?curid=738867", "title": "Sir Frederick Ashton", "text": ""}
{"id": "738869", "revid": "1910023", "url": "https://it.wikipedia.org/wiki?curid=738869", "title": "Schleswig meridionale", "text": "Lo Schleswig meridionale \u00e8 l'area geografica della penisola dello Jutland che copre i 30-40 km pi\u00f9 a nord della Germania, fino al confine con la Danimarca.\nInsieme allo Schleswig settentrionale, che \u00e8 la parte pi\u00f9 a sud della Danimarca, costituisce la regione dello Schleswig, che \u00e8 infatti divisa dal 1920 tra Germania e Danimarca, a seguito dei plebisciti nello Schleswig.\nIn tedesco, l'area \u00e8 conosciuta semplicemente come \"S\u00fcdschleswig\" o \"Landesteil Schleswig\", mentre in danese come \"Sydslesvig\".\nLa maggioranza tedesca dello Schleswig meridionale non distingue la regione dal resto dello Schleswig-Holstein, anche se questa concezione \u00e8 oggetto di contese con la Danimarca.\nLe principali citt\u00e0 dello Schleswig del sud sono Flensburg, Rendsburg, la citt\u00e0 di Schleswig e Husum."}
{"id": "738870", "revid": "48344", "url": "https://it.wikipedia.org/wiki?curid=738870", "title": "Schleswig settentrionale", "text": ""}
{"id": "738873", "revid": "125692391", "url": "https://it.wikipedia.org/wiki?curid=738873", "title": "Tombolo (strumento)", "text": "Il tombolo \u00e8 uno strumento di lavoro tradizionale usato per la realizzazione di pizzi e merletti.\nSi compone di tre parti:\nLa forma e la dimensione del tombolo possono variare da zona a zona; tra le localit\u00e0 pi\u00f9 note per la lavorazione di pizzi troviamo: "}
{"id": "738874", "revid": "406204", "url": "https://it.wikipedia.org/wiki?curid=738874", "title": "Il linguaggio C", "text": "Il linguaggio C (in inglese \"The C Programming Language\"), intitolato Linguaggio C nelle prime edizioni italiane e chiamato informalmente anche K&amp;R, dalle iniziali dei cognomi degli autori, \u00e8 un noto libro d'informatica scritto da Brian Kernighan e Dennis Ritchie, il secondo dei quali ha originalmente ideato e sviluppato il linguaggio C (cos\u00ec come ha collaborato alla creazione del sistema operativo Unix, sviluppo che \u00e8 strettamente legato alla nascita del linguaggio C). Il libro \u00e8 stato un punto di riferimento per lo sviluppo e la divulgazione del C ed \u00e8 ancora ampiamente letto e usato. Esso gode di una notevole considerazione ed \u00e8 ritenuto una guida di riferimento autorevole, o addirittura indispensabile, per il linguaggio C in quanto scritto dagli autori originali del linguaggio e perch\u00e9 negli anni \u00e8 diventato uno standard de facto.\nStoria.\nLa prima edizione del libro, pubblicata nel 1978, fu la prima guida disponibile per il linguaggio di programmazione C.\nIl testo fu redatto contemporaneamente allo sviluppo del linguaggio stesso presso i laboratori Bell della AT&amp;T. A volte ci si riferisce alla versione del C descritta in questo libro come \"K&amp;R C\", spesso per distinguerla con le ultime, standardizzate, a cui ci si riferisce anche come \"ANSI C\".\nLa seconda edizione del libro fu pubblicata nel 1988: essa aggiornava la guida al linguaggio seguendo le indicazioni della standardizzazione ANSI dello stesso, in particolare con l'inclusione di materiale di riferimento alle librerie standard. Tale seconda edizione \u00e8 stata tradotta in oltre 20 lingue.\nL'ANSI C, inizialmente standardizzato nel 1988, ha subito diverse revisioni, la pi\u00f9 recente delle quali \u00e8 la ISO/IEC 9899:1999 (anche conosciuta come \"C99\"), adottata come standard ANSI nel marzo del 2000. Ad ogni modo, non \u00e8 stata pubblicata alcuna revisione del manuale per coprire i pi\u00f9 recenti standard.\nInfluenza.\nIl manuale di Kernighan e Ritchie \u00e8 stato spesso citato come modello per i testi tecnici, per via dell'esposizione chiara e concisa del contenuto. Nel piccolo delle sue 272 pagine (seconda edizione), la trattazione degli aspetti del linguaggio rimane dettagliata e con pochi fronzoli. Gli esempi, di solito, consistono in programmi completi, simili a quelli in cui \u00e8 possibile imbattersi nell'utilizzo quotidiano del linguaggio, con un'enfasi speciale sulla programmazione di sistema. I dettagli tecnici del C sono corredati dalle osservazioni degli autori sulle buone pratiche di programmazione, che sono illustrate con esempi concreti e realistici. Nella prefazione alla seconda edizione del libro si legge:\nQuando ancora non era stata creata la specifica ANSI C, la prima edizione del testo fu uno standard \"de facto\" per chi scriveva compilatori C\",\". A seguito della standardizzazione, gli autori rivolsero la seconda edizione ai programmatori, piuttosto che ai primi; per usare le parole degli autori (ancora nella prefazione alla seconda edizione):\nL'influenza de \"Il linguaggio C\" sui programmatori, una generazione che si \u00e8 \"fatta le ossa\" sul C nelle universit\u00e0 e nell'industria, ha portato molti ad accettare lo stile di programmazione e le convenzioni usate dagli autori come il comportamento preferibile cui attenersi, se non la regola. Per esempio, lo stile di scrittura e di indentazione del codice dei programmi, come presentati in entrambe le edizioni, viene spesso definito \"stile K&amp;R\" o \"One True Brace Style\" (nel Jargon file), e divenne lo stile di programmazione usato per convenzione nel codice sorgente dei kernel di Unix e Linux."}
{"id": "738878", "revid": "984922", "url": "https://it.wikipedia.org/wiki?curid=738878", "title": "Cantone di Barlin", "text": "Il Cantone di Barlin era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738879", "revid": "661526", "url": "https://it.wikipedia.org/wiki?curid=738879", "title": "Original Pirate Material", "text": "Original Pirate Material \u00e8 l'album di debutto del rapper inglese The Streets. All'inizio raggiunse la dodicesima posizione delle classifiche britanniche ma, due anni dopo, con l'uscita di \"A Grand Don't Come for Free\", un rinnovato interesse per la musica di Mike Skinner caus\u00f2 un nuovo ingresso in classifica di \"Original Pirate Material\", che si colloc\u00f2 due posizioni pi\u00f9 in alto del 2002.I singoli tratti dall'album sono: \"Has It Come to This?\", \"Let's Push Things Forward\", \"Weak Become Heroes,\" \"Don't Mug Yourself\" e \"The Irony of It All\"."}
{"id": "738880", "revid": "984922", "url": "https://it.wikipedia.org/wiki?curid=738880", "title": "Cantone di B\u00e9thune-Est", "text": "Il Cantone di B\u00e9thune-Est era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di B\u00e9thune e i comuni di:"}
{"id": "738882", "revid": "984922", "url": "https://it.wikipedia.org/wiki?curid=738882", "title": "Cantone di B\u00e9thune-Nord", "text": "Il Cantone di B\u00e9thune-Nord era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di B\u00e9thune e i comuni di:"}
{"id": "738884", "revid": "767487", "url": "https://it.wikipedia.org/wiki?curid=738884", "title": "Neila de San Miguel", "text": "Neila de San Miguel \u00e8 un comune spagnolo di 112 abitanti situato nella comunit\u00e0 autonoma di Castiglia e Le\u00f3n."}
{"id": "738885", "revid": "984922", "url": "https://it.wikipedia.org/wiki?curid=738885", "title": "Cantone di B\u00e9thune-Sud", "text": "Il Cantone di B\u00e9thune-Sud era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di B\u00e9thune e i comuni di:"}
{"id": "738887", "revid": "1934238", "url": "https://it.wikipedia.org/wiki?curid=738887", "title": "Istituto Italiano per gli Studi Filosofici", "text": "L'Istituto Italiano per gli Studi Filosofici (IISF), diploma d'onore del Parlamento europeo, \u00e8 un'accademia culturale e scientifica privata con sede a Napoli, nel Palazzo Serra di Cassano, sede di manifestazioni culturali e di iniziative di studio di rilevanza europea.\nStoria.\nFu costituito il 17 maggio 1975 a palazzo Corsini a Roma, sede dell'Accademia Nazionale dei Lincei, da Enrico Cerulli, presidente dell'Accademia, Elena Croce, figlia del filosofo Benedetto, l'avvocato appassionato di filosofia Gerardo Marotta, il filosofo Pietro Piovani e il professor Giovanni Pugliese Carratelli, storico, docente universitario, collaboratore dell'Istituto dell'Enciclopedia Italiana. Il presidente onorario \u00e8 Pierluigi Celli.\nLo scopo dell'Accademia \u00e8 di promuovere e sostenere gli studi filosofici e scientifici. Dispone di una biblioteca di oltre 300 000 volumi, donati da Gerardo Marotta.\nL'Istituto ha promosso la fondazione di centri studi, scuole di alta formazione ed iniziative editoriali tra cui: la Scuola di studi superiori, la rivista \"Nouvelles de la R\u00e9publique des Lettres\", diretta da Paul Dibon e Tullio Gregory, la Scuola internazionale per gli alti studi scientifici, l'Assise del popolo napoletano contro le deroghe alle leggi sulla contabilit\u00e0 dello Stato, la Scuola superiore di immunologia, la Scuola di San Gimignano, la Scuola internazionale del diritto dei popoli, la Scuola internazionale di biofisica, la Scuola internazionale di biocibernetica, le scuole di alta formazione in 200 comuni del sud italia, il Centro internazionale di studi Bruniani, la Diffiety School, l'Istituto italiano per gli studi europei, il Centro di studi mediterranei, la Scuola superiore di fisica, la Sede di Heidelberg, l'Istituto italiano per gli studi filosofici e scientifici \"G. Tarantino\" in Gravina di Puglia, il Centro internazionale di studi classici della Magna Grecia, la Scuola europea d'alta formazione umanistica \"Mnemosyne\" e la Scuola europea di alti studi.\nSono stati inoltre istituiti: il premio internazionale per il giornalismo civile, il premio internazionale Francesco Saverio Nitti, il premio internazionale Pasquale Saraceno, il premio internazionale per la ricerca umanistica Paul Oskar Kristeller, il premio internazionale per la ricerca scientifica Antonio Ruberti ed il premio internazionale Respublica Litterarum.\nTra gli studiosi che hanno partecipato alle attivit\u00e0 della fondazione o hanno tenuto le loro relazioni sulle ricerche compaiono: Norberto Bobbio, Massimo Cacciari, Paul Dibon, John Davis, Hans Georg Gadamer, Marc Fumaroli, Konrad Gaiser, Eugenio Garin, Ernst Gombrich, Francesco Gabrieli, Augusto Guzzo, Gustavo Costa, Tullio Gregory, Ferdinando Bologna, J\u00fcrgen Habermas, Dieter Henrich, Vittorio H\u00f6sle, Paul Oskar Kristeller, Raymond Klibansky, Rita Levi-Montalcini, Domenico Losurdo, Cesare Musatti, Bruno Neveu, Wolfhart Pannenberg, Luigi Pareyson, Karl Popper, Ilya Prigogine, Giovanni Pugliese Carratelli, Paul Ric\u0153ur, Lea Ritter Santini, Ren\u00e9 Roques, Carlo Rubbia, Jan Sperna Weiland, Claude Tardits, Xavier Tilliette, James Tobin, Francesco Tomatis, Gianni Vattimo, Vincenzo Vitiello e Michel Vovelle."}
{"id": "738888", "revid": "767487", "url": "https://it.wikipedia.org/wiki?curid=738888", "title": "Il cielo \u00e8 sempre pi\u00f9 blu", "text": "Il cielo \u00e8 sempre pi\u00f9 blu \u00e8 un film del 1996 diretto da Antonello Grimaldi.\nGirato a Roma nel 1995 ed uscito nelle sale italiane il 2 febbraio dell'anno successivo, \"Il cielo \u00e8 sempre pi\u00f9 blu\" narra in modo sparso trenta brevi ma incisive vicende umane che hanno luogo nella capitale italiana nel giro di sole ventiquattr'ore, ed incarnate da pi\u00f9 di 58 attori, tutti gi\u00e0 mediamente affermati. L'occhio dello spettatore salta di continuo fra una storia e l'altra tramite pi\u00f9 di 130 scene parlate, trovandosi alla fine di fronte al ritratto quasi tetro di un'Italia socialmente distrutta."}
{"id": "738890", "revid": "287204", "url": "https://it.wikipedia.org/wiki?curid=738890", "title": "Cantone di Bruay-la-Buissi\u00e8re", "text": "Il Cantone di Bruay-la-Buissi\u00e8re \u00e8 una divisione amministrativa dell'Arrondissement di B\u00e9thune e dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da una frazione urbana a 12 comuni.\nComposizione.\nPrima della riforma del 2014 comprendeva solo parte del comune di Bruay-la-Buissi\u00e8re.\nDal 2015 i comuni appartenenti al cantone sono i seguenti YY:"}
{"id": "738891", "revid": "767487", "url": "https://it.wikipedia.org/wiki?curid=738891", "title": "Cantone di Cambrin", "text": "Il Cantone di Cambrin era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738892", "revid": "920621", "url": "https://it.wikipedia.org/wiki?curid=738892", "title": "Che\u0142m", "text": "Che\u0142m \u00e8 una citt\u00e0 polacca, con 66.176 abitanti a fine 2011. Si trova a sud-est di Lublino, a nord di Zamo\u015b\u0107 e a sud di Bia\u0142a Podlaska, a circa 25 km dal confine con l'Ucraina. Dal 1999 la citt\u00e0 si trova nel voivodato di Lublino, mentre fino al 1998 apparteneva al voivodato di Che\u0142m.\nLa citt\u00e0 ha carattere principalmente industriale, anche se ospita importanti monumenti storici e attrazioni turistiche. Nella comicit\u00e0 ebrea, la citt\u00e0 \u00e8 la capitale leggendaria della follia.\nStoria.\nLe prime tracce di insediamento nell'area dell'attuale Che\u0142m risalgono al IX secolo; nel secolo seguente fu creata una citt\u00e0 fortificata slava, che inizialmente serv\u00ec come centro di culto pagano. L'etimologia del nome non \u00e8 chiara, anche se molti studiosi fanno derivare il nome dalla radice slava \"helm\" o \"holm\" che denota una collina. Infatti, il centro della citt\u00e0 si trova sulla cima di una collina, chiamata \"g\u00f3ra che\u0142mska\" in tempi pi\u00f9 moderni. Ci sono comunque altre teorie secondo le quali il nome deriva da una radice celtica. Nel 981 la citt\u00e0, allora abitata dalla trib\u00f9 slava dei Lendziani, fu resa parte della Rus' di Kiev, insieme alla Terra di Czerwie\u0144. Secondo una leggenda locale, Vladimiro il Grande costru\u00ec il primo castello in pietra proprio a Che\u0142m nel 1001. Dopo la conquista polacca di Kiev nel 1018, la regione divenne parte della Polonia, ma torn\u00f2 sotto il dominio di Kiev nel 1031.\nNel 1235 Daniel Romanovich di Haly\u010d assicur\u00f2 la citt\u00e0 con una carta dei diritti, e spost\u00f2 la capitale del principato di Galizia-Volinia a Che\u0142m. Costru\u00ec anche un castello in cima alla collina nel 1240 e vi cre\u00f2 un vescovado ortodosso. Fino al XIV secolo la citt\u00e0 si svilupp\u00f2 come parte di quello stato e poi come parte del Principato di Che\u0142m e Be\u0142z, che ebbe tuttavia vita breve. Nel 1366 il re Casimiro III di Polonia riport\u00f2 la regione sotto la Polonia e la rese sede di un vescovado cattolico. Il 14 gennaio 1392, con il diritto di Magdeburgo, alla citt\u00e0 fu garantita una maggiore autonomia.\nAttraverso i secoli, la citt\u00e0 fu la capitale della regione storica della Terra di Che\u0142m, e amministrativamente parte del voivodato di Rutenia con capitale a Leopoli. La citt\u00e0 prosper\u00f2 nel XV e XVI secolo. In seguito all'Unione di Brest del 1596 l'eparca di Che\u0142m Dionizy Zbirujski ader\u00ec al cattolicesimo, segnando la nascita dell'eparchia cattolica di Che\u0142m e contrasti tra la borghesia urbana ortodossa e i fedeli rurali favorevoli alla Chiesa uniate che dureranno fino al 1678. Declin\u00f2 poi nel XVIII secolo a causa delle guerre che sconvolsero la Polonia dell'epoca. Nel XVIII secolo la situazione della Polonia orientale si stabilizz\u00f2 e la citt\u00e0 inizi\u00f2 a ristabilirsi dal danni subiti, attraendo anche nuovi abitanti da tutte le parti della Polonia, inclusa genge di fede cattolica, ortodossa ed ebraica. Nel 1794 fu istituito il voivodato di Che\u0142m. La citt\u00e0 fu di nuovo saccheggiata durante la battaglia di Che\u0142m l'8 giugno 1794, quando le forze del generale J\u00f3zef Zaj\u0105czek furono sconfitte dai generali russi Valerian Zubov e Franz Moritz Graf von Lacy. L'anno seguente, dopo la Terza Spartizione della Polonia, la citt\u00e0 fu annessa all'Austria.\nDurante le guerre napoleoniche nel 1806, con la guerra austro-polacca, la citt\u00e0 fu annessa al Ducato di Varsavia, ma gi\u00e0 nel 1815 il Congresso di Vienna la assegn\u00f2 all'Impero russo. All'interno della Russia, la citt\u00e0 inizi\u00f2 un periodo di declino, dato che gli uffici amministrativi e religiosi furono spostati a Lublino. A met\u00e0 del XIX secolo si stabil\u00ec a Che\u0142m una guarnigione di soldati dell'esercito russo: una significativa parte della popolazione era a questo punto formata da militari. Il periodo di declino termin\u00f2 nel 1866, quando la citt\u00e0 fu connessa a una nuova ferrovia. Nel 1875 l'eparchia di Che\u0142m, che aveva subito una politica di russificazione, rigett\u00f2 l'unione con Roma e fu unita all'arcieparchia ortodossa di Varsavia. I credenti locali, sopravvissuti ai massacri del 1874 e agli arresti, furono forzatamente assoggettati alla Chiesa ortodossa.\nNel 1918, al termine della prima guerra mondiale, la citt\u00e0 fu restituita alla rinata Polonia.\nQuasi tutta la popolazione ebraica della citt\u00e0 fu uccisa nel campo di sterminio di Sobib\u00f3r durante la Shoah.\nPolitica.\nCostituente di Bia\u0142a Podlaska/Che\u0142m/Zamo\u015b\u0107.\nMembri del Parlamento (Camera dei deputati della Polonia) eletti da tale costituente\nAmministrazione.\nLa citt\u00e0 \u00e8 gemellata con:"}
{"id": "738897", "revid": "409435", "url": "https://it.wikipedia.org/wiki?curid=738897", "title": "Mura di Milano", "text": "Le mura di Milano, erette a partire dall'epoca romana a protezione della citt\u00e0, sono state per diversi secoli costituite da tre cinte concentriche: la cinta romana, perfezionata dall'imperatore Massimiano nel IV secolo, quella medievale e quella pi\u00f9 recente delle mura spagnole, innalzate durante la dominazione spagnola del Ducato di Milano. Le mura medievali e quelle spagnole sono anche note come \"bastioni di Milano\", demoliti tra la fine del XIX secolo e il secondo dopoguerra in attuazione del Piano Beruto, primo piano regolatore di Milano. \nLe tracce di queste cinte murarie sono tuttora ben leggibili nell'impianto urbanistico di Milano, tanto che ancora oggi si parla di \"Cerchia dei Navigli\" per designare la circonvallazione realizzata dove un tempo si trovava la \"Fossa Interna\" dei Navigli antistante le mura medioevali, navigabile da chiatte e ricoperto fra le due guerre mondiali, e di \"cerchia dei bastioni\" per indicare la circonvallazione, concentrica alla prima e pi\u00f9 ampia ed esterna, realizzata sul tracciato della cinta muraria dell'epoca spagnola. Delle mura romane, medievali e spagnole sono giunti al XXI secolo solo alcuni brevi tratti, che si sono salvati dalle demolizioni.\nMura romane.\nLa prima cinta muraria romana della citt\u00e0 risale all'incirca all'epoca in cui Milano venne elevata al rango di \"municipium\" (49 a.C.), anche se venne, probabilmente, edificata sotto il principato di Ottaviano Augusto.\nLe prime porte cittadine di Milano, all'epoca chiamata \"Mediolanum\", vennero realizzate in epoca epoca romana repubblicana contestualmente alle mura cittadine. Alle estremit\u00e0 del \"cardo\" e del \"decumano\" di \"Mediolanum\" si aprivano le seguenti porte:\nIn epoca imperiale, quando \"Mediolanum\" divenne capitale dell'Impero romano d'Occidente, la cinta muraria venne ampliata dall'imperatore Massimiano, che fece realizzare altre tre porte:\nIl foro era situato approssimativamente nell'odierna piazza San Sepolcro all'incrocio fra il cardo, orientato da sud-ovest a nord-est in corrispondenza delle attuali vie Nerino, Cant\u00f9 e Santa Margherita, e il decumano, sulle attuali vie Santa Maria alla Porta, Santa Maria Fulcorina, via del Bollo e in direzione Corso di Porta Romana.\nIn et\u00e0 imperiale, quando Milano divenne capitale dell'Impero Romano d'Occidente, l'imperatore Massimiano (III secolo) espanse la cinta muraria inglobando un vasto territorio a est comprendendo anche le terme Erculee (tra le attuali piazza San Babila, corso Europa e piazza Fontana); nella parte occidentale invece le mura vennero ampliate per racchiudere anche la zona del circo. L'estensione dell'area murata superava i 100 ettari.\nCon l'ampliamento delle mura vennero aperte altre due porte: la Nuova nell'attuale via Manzoni all'altezza di via Montenapoleone e la Tosa al Verziere.\nCosa rimane.\nAlcuni tratti delle mura romane sono tuttora visibili:\nMura medievali.\nNel 1156 cominciarono i lavori per una nuova sistemazione della cinta muraria in legno, su progetto di Guglielmo da Guintellino, un ingegnere militare genovese al servizio di Milano. Essa era costituita da un profondo fossato (colmato con l'acqua del Seveso e del Merlata), a precedere un terrapieno formato dal materiale di risulta dello scavo del fosso, con alcune torri e porte di legno. L'intero complesso venne definito \"cinta dei terraggi\", ma non \u00e8 da escludere che i lavori non facessero riferimento ai resti (che dovevano mantenersi imponenti) della antiche mura romane.\nDopo la distruzione del 1162 ad opera di Federico Barbarossa, verso il 1171 si iniziarono i lavori per un pi\u00f9 efficace sistema difensivo, questa volta in muratura, e dotato di un fossato allagato dalle acque dell'Olona, che in questa occasione sub\u00ec la seconda deviazione della sua storia.\nLe porte di Milano erano sei, e davano origine ai rispettivi sestieri di Milano, la pi\u00f9 importante e considerata la Porta d'onore della citt\u00e0, era la Porta Romana medievale in quanto conduceva a Roma:\nA queste va sicuramente aggiunta Porta Giovia, collocata in uno spazio all'interno del successivo Castello Sforzesco. La costruzione della Rocca Giovia (1358-1368) ne cancell\u00f2 le tracce, ma gi\u00e0 prima, nel 1288, Bonvesin de la Riva non la menziona nell'elenco delle porte della citt\u00e0 che fa nel \"De magnalibus Mediolani\".\nVi erano inoltre, sempre secondo Bonvesin de la Riva, nove porte minori, o pusterle:\nAltre pusterle, non citate da Bonvesin de la Riva, sono state:\nLa nuova cinta, quasi circolare (di \"mirabile rotondit\u00e0\", dice Bonvesin de la Riva), diede un particolare e duraturo assetto all'impianto urbanistico, tant'\u00e8 che il nuovo fossato verr\u00e0, nei secoli, approfondito sino a creare la Cerchia dei Navigli, ben visibile ancora negli anni venti del XX secolo. L'opera richiese diversi anni e venne completata sotto Azzone Visconti, alcune torri non furono mai finite, anche il completamento della cerchia di naviglio (la cosiddetta fossa esterna) richiese un lungo periodo.\nTra i 1500 e il 1800 gran parte delle mura e delle porte vennero abbattute. I fossati delle mura medioevali furono usati fino ai primi anni del Novecento come canali navigabili e rappresentarono a lungo una delle caratteristiche principali dell'urbanistica milanese. Nel 1930 fu ultimata la copertura delle acque del vecchio tracciato murario medioevale.\nMura spagnole.\nLa costruzione delle cosiddette mura spagnole avvenne tra il 1548 e il 1562, per ordine del mantovano Ferrante I Gonzaga, governatore della citt\u00e0 all'epoca in cui questa era dominata dagli spagnoli. L'iniziale progetto di rafforzamento delle difese cittadine, eseguito da Giovanni Maria Olgiati, prevedeva la costruzione di un nuovo imponente castello nella parte meridionale della citt\u00e0; il progetto fu per\u00f2 accantonato per l'eccessiva onerosit\u00e0 e si prefer\u00ec costruire una nuova cinta muraria pi\u00f9 adatta al progresso della tecnica militare. \nCompletata nel 1562, la cinta era costituita da un muraglione con torri e lunette, il cui perimetro si estendeva per circa undici chilometri, rendendola all'epoca il sistema di mura pi\u00f9 esteso d'Europa. In alcuni punti le mura erano dotate di fossati, ricavati dai numerosi canali presenti nella Pianura Padana.\nLe mura spagnole di Milano possedevano anche nomi che definivano i vari tratti, denominazioni che derivavano dal nome della porta da cui iniziava, in senso antiorario, la parte di cinta muraria. Cos\u00ec il tratto compreso tra Porta Orientale e Porta Nuova era chiamato \"Bastioni di Porta Orientale\", da Porta Nuova a Porta Comasina le mura erano denominate \"Bastioni di Porta Nuova\", ecc. In origine i Bastioni di Porta Orientale erano chiamati \"Bastioni di San Dionigi\", che presero il nome dalla basilica di San Dionigi, luogo di culto demolito nel XVIII secolo per far spazio ai Giardini di via Palestro (ora \"Giardini pubblici Indro Montanelli\") e al Museo Civico di Storia Naturale.\nNel 1750 le mura, superate ormai da qualche decennio da un punto di vista militare, vennero adibite, per ordine del governatore lombardo dell'epoca, Gian Luca Pallavicini, a passeggiata pubblica: la sommit\u00e0 dei bastioni fu resa accessibile a tutti ed era dotata di panchine e alberi. Tra le opzioni vagliate ci fu anche la loro completa demolizione con la trasformazione della spianata ottenuta in passeggiata alberata per nobili, ipotesi poi scartata. \nDal 1783 e il 1786 Giuseppe Piermarini continu\u00f2 l'opera di trasformazione delle mura spagnole, ricavandone un vero e proprio giardino pubblico pensile, soprattutto nei tratti adiacenti a Porta Romana, Porta Ticinese e Porta Vercellina. Nel complesso le mura spagnole erano state quindi trasformate in un viale sopraelevato panoramico: da ogni punto del camminamento era possibile vedere il Duomo, mentre dalla parte settentrionale delle mura si potevano osservare le Alpi e la campagna circostante, all'epoca priva di ogni urbanizzazione. Sulle mura situate nei pressi di Porta Romana venne realizzato uno scosceso pendio che fu soprannominato dai milanesi \"Monte Tabor\": la popolazione lo utilizzava, da un punto di vista ludico, come una pista di discesa.\nTale camminamento \u00e8 descritto da Ugo Foscolo nelle \"Ultime lettere di Jacopo Ortis\" e da Stendhal in \"Rome, Naples et Florence\" nel giorno 10 novembre 1816: da questo panorama prender\u00e0 ispirazione per la descrizione del paesaggio visibile dalla Torre Farnese, presente nella Certosa di Parma, da cui il protagonista gode di una vista delle Alpi.\nAl 1796 le porte principali erano dodici, di cui sei erano quelle principali:\nFin dall'inizio, alle sei principali, erano associate altre quattro porte succursali, che dipendevano da quelle maggiori (ad eccezione di Porta Tenaglia, che faceva riferimento al vicino Castello Sforzesco): \nCon la crescita dei commerci e del traffico, nel XIX vennero aperte altre porte, le ultime prima della demolizione delle mura spagnole, che inizi\u00f2 alla fine dello stesso secolo:\nLe demolizioni e il rimaneggiamento delle mura, considerate ormai soltanto d'intralcio alla viabilit\u00e0 cittadina, visto che gli unici assi viari che le superavano erano quelli che passavano attraverso le porte cittadine, iniziarono nella seconda met\u00e0 del XIX secolo e furono ultimate nell'immediato secondo dopoguerra, con l'eliminazione pressoch\u00e9 totale delle antiche mura spagnole. La circonvallazione interna \u00e8 detta anche cerchia delle mura spagnole, per il suo svolgersi lungo tale perimetro."}
{"id": "738899", "revid": "287204", "url": "https://it.wikipedia.org/wiki?curid=738899", "title": "Chelm", "text": ""}
{"id": "738904", "revid": "486946", "url": "https://it.wikipedia.org/wiki?curid=738904", "title": "Cipriano di Sudzal", "text": ""}
{"id": "738907", "revid": "767487", "url": "https://it.wikipedia.org/wiki?curid=738907", "title": "Documenti su Giuseppe Pinelli", "text": "Documenti su Giuseppe Pinelli, conosciuto anche come Dedicato a Pinelli, \u00e8 un film documentario del 1970 diretto da Nelo Risi ed Elio Petri. Il film \u00e8 composto da due parti: \"Giuseppe Pinelli\", diretto da Risi, e \"Ipotesi su Giuseppe Pinelli\", anche conosciuto come \"Tre ipotesi sulla morte di Giuseppe Pinelli\", diretto da Petri.\nTrama.\n\"Giuseppe Pinelli\".\nLa parte realizzata da Nelo Risi concerne la figura di Giuseppe Pinelli, ricostruita attraverso le testimonianze di chi lo aveva conosciuto e di chi era presente in commissariato durante la sua detenzione.\n\"Tre ipotesi sulla morte di Giuseppe Pinelli\".\nIl filmato ironizza sulle tre versioni che la polizia forn\u00ec sul \"suicidio\" di Pinelli, ricostruite seguendo le diverse e contraddittorie indicazioni fornite dalla Questura, al fine di dimostrare come esse rendessero materialmente impossibile la caduta volontaria o accidentale dell'anarchico dalla finestra.\nProduzione.\nIdeato dal \"Comitato cineasti contro la repressione\", che radunava un gruppo di registi appartenenti alle associazioni di categoria ANAC (Associazione nazionale autori cinematografici) e AACI (Associazione autori cinematografici italiani), il film fu realizzato in reazione alla morte dell'anarchico Giuseppe Pinelli, precipitato dal quarto piano della questura di Milano il 15 dicembre 1969, dopo essere stato fermato in seguito all'esplosione di una bomba alla Banca dell'Agricoltura di Piazza Fontana (evento noto come Strage di Piazza Fontana).\nInizialmente il film doveva essere realizzato da cinque gruppi di lavoro con un episodio a testa; mentre Risi e Petri riuscirono a portare a termine i loro episodi, gli altri gruppi raccolsero molto materiale che per\u00f2 non venne mai montato. Il film apparve comunque con le firme di molti altri cineasti che, bench\u00e9 non avessero partecipato al prodotto, si assunsero la responsabilit\u00e0 giuridica dell'opera.\nLa genesi del film \u00e8 riassunta in queste parole dello sceneggiatore Ugo Pirro:\nLa linea guida del segmento \"Tre ipotesi sulla morte di Giuseppe Pinelli\" fu elaborata da Elio Petri ma il lavoro fu definito insieme a Ugo Pirro, senza scrivere per\u00f2 una vera e propria sceneggiatura: questa fu elaborata e redatta durante le riprese, con il concorso degli attori partecipanti. Il film fu realizzato con la collaborazione dell'operatore Luigi Kuveiller e degli attori Gian Maria Volont\u00e9, Luigi Diberti e Renzo Montagnani.\nPer conto del \"Comitato cineasti contro la repressione\", Petri e Pirro condussero un'inchiesta con la macchina da presa nella fabbrica FATME, durante una manifestazione operaia. Le riprese furono effettuate per diversi giorni con l'ausilio dell'operatore Luigi Kuveiller, ma il materiale girato \u00e8 andato disperso.\nDistribuzione.\n\"Documenti su Giuseppe Pinelli\" ebbe una circolazione assai limitata ed \u00e8 catalogabile sotto l'etichetta di film \"militante\". Fu distribuito attraverso i canali politici del PCI e del Movimento Studentesco.\nL'episodio di Elio Petri circol\u00f2 anche in Francia, distribuito insieme al film \"\" (\"Angela Davis: Portrait of a Revolutionary\") di Yolande DuLuart.\nNel 1972 l'episodio \"Tre ipotesi sulla morte di Giuseppe Pinelli\" \u00e8 stato distribuito autonomamente in un numero limitato di sale con il titolo \"Materiale n. 2: Ipotesi sulla morte di G. Pinelli\"."}
{"id": "738910", "revid": "767487", "url": "https://it.wikipedia.org/wiki?curid=738910", "title": "Labano", "text": "Labano (in ebraico: \u05dc\u05b8\u05d1\u05b8\u05df che significa bianco) \u00e8 un personaggio della Bibbia. Egli \u00e8 fratello di Rebecca, padre di Lia e Rachele, zio e poi suocero di Giacobbe.\nRacconto biblico.\nSecondo il libro della Genesi, Giacobbe si rifugia presso lo zio Labano ad Arran per fuggire la collera del fratello Esa\u00f9 al quale aveva sottratto la primogenitura.\nEgli lavora per lo zio sette anni per ottenere in moglie la figlia minore Rachele. Ma nella notte di matrimonio Labano gli d\u00e0 in moglie la figlia maggiore Lia. Allora Giacobbe resta presso lo zio altri sette anni e sposa anche la figlia minore Rachele. (cfr Genesi ).\nDopo essersi arricchito molto Giacobbe lascia lo zio Labano e torna con le mogli e con i figli, che nel frattempo sono nati, in terra di Canaan"}
{"id": "738915", "revid": "125434310", "url": "https://it.wikipedia.org/wiki?curid=738915", "title": "Stadio Paolo Mazza", "text": "Lo stadio Paolo Mazza (inizialmente noto come \"stadio Littorio\" poi come \"stadio Comunale\") \u00e8 il principale impianto sportivo calcistico di Ferrara e della sua provincia.\nSituato nel Rione Giardino, zona ovest di Ferrara all'interno della cinta muraria cittadina, fu costruito nelle immediate vicinanze del luogo dove sorgeva il campo di Piazza d'Armi, vecchio terreno di gioco risalente al 1919.\nProgettato dall'ingegner Carlo Savonuzzi nell'ambito della ricostruzione cittadina conosciuta come Addizione Novecentista, venne inaugurato il 20 settembre 1928 e da tale data ospita regolarmente le partite interne della , massimo club calcistico cittadino. Tra il 2008 e il 2009 ha inoltre ospitato alcune gare interne della Giacomense.\nStoricamente \u00e8 il quinto stadio italiano per anzianit\u00e0 tra quelli in esercizio. \u00c8 stato incluso tra i candidati al premio \"Stadium of the Year 2018\".\nStoria.\nDalla costruzione all'inizio del XXI secolo.\nLa capienza iniziale si aggirava attorno ai posti ed il pubblico era ospitato in posti parterre e su una singola tribuna coperta in cemento. La struttura era inoltre a carattere polisportivo: attorno al terreno erboso si sviluppavano una pista d'atletica leggera e un velodromo. La prima partita di calcio giocata su questo terreno fu una amichevole tra la SPAL ed il .\nSuperato il secondo conflitto mondiale, a seguito della promozione in Serie A della SPAL, lo stadio venne drasticamente ristrutturato: furono smantellati pista e velodromo e gli spalti vennero ricostruiti a ridosso del perimetro di gioco, onde portare la capienza a circa posti. L'impianto rinnovato venne inaugurato il 23 settembre 1951, con la disputa della partita SPAL-.\nNei decenni successivi tutti i settori vennero ristrutturati: negli anni sessanta fu riqualificata la tribuna coperta ed ampliata la curva ovest (poi ristrutturata nuovamente e dotata di copertura nel 1988); nel 1979 fu ampliata e ristrutturata la gradinata scoperta e infine venne modificata a pi\u00f9 riprese la curva est destinata agli ospiti. La capienza dello stadio venne stabilizzata a circa posti.\nIl 14 febbraio 1982, a distanza di un mese e mezzo dalla morte dell'ex presidente della SPAL Paolo Mazza, l'amministrazione comunale di Ferrara deliber\u00f2 di intitolare lo stadio (fino ad allora noto solo come \"Comunale\") in suo onore; la ridenominazione fu resa ufficiale nel giorno della partita SPAL-.\nNel 2005 venne smantellata la curva est, settore tradizionalmente riservato ai tifosi ospiti. In sua sostituzione si provvide a riallestire e recintare una porzione della gradinata. Inoltre, per sottostare alle moderne normative di sicurezza e contenere i costi di gestione, si provvide a limitare ulteriormente la capacit\u00e0 complessiva di pubblico dell'impianto, che venne decurtata a posti.\nAmpliamento del 2016-2018.\nNell'estate del 2016, a seguito della promozione in Serie B della SPAL, lo stadio fu oggetto di una parziale ristrutturazione: l'intervento comprese l'installazione dei tornelli agli ingressi, l'abbattimento dell'area \"parterre\" nella tribuna, l'allargamento del campo, la costruzione di nuove panchine e l'apertura di un nuovo corridoio di collegamento tra spogliatoi e campo. La capienza degli spalti venne portata da a unit\u00e0, conformemente alle direttive strutturali della lega cadetta.\nLa susseguente promozione in Serie A del club ferrarese (la prima dopo 49 anni d'assenza) rese necessario un pi\u00f9 incisivo riallestimento dello stadio: ai sensi del progetto presentato il 3 aprile 2017 gli spalti del Paolo Mazza sono stati portati a posti a sedere (cifra inferiore agli standard del massimo campionato italiano, ma sufficiente in base alle disposizioni che prevedono deroghe transitorie a beneficio delle squadre neofite in Serie A oppure da essa assenti da oltre vent'anni), tutti numerati e in larga parte dotati di seduta. L'intervento ha incluso la ricostruzione in materiale metallico non permanente della curva est (con capienza fissata a unit\u00e0) onde adibirla a settore ospiti, la ristrutturazione della gradinata nord (portata a posti) e la sua ridestinazione ai soli tifosi interni, il potenziamento dell'impianto di videosorveglianza, l'apertura di nuovi varchi d'ingresso (con incluso potenziamento dei tornelli), l'abbattimento delle barriere architettoniche e il riallestimento dei servizi igienici e dei punti di ristoro a beneficio del pubblico. Nell'occasione si \u00e8 provveduto inoltre ad allargare il campo (da 65 a 68 m), a ricostruire le panchine e le recinzioni, a potenziare l'illuminazione e a creare un nuovo parcheggio per gli automezzi di atleti, societ\u00e0 ed arbitri riadattando uno spazio compreso tra via Montegrappa e corso Piave. Il summenzionato progetto includeva altres\u00ec un'ipotesi di ulteriore sviluppo, da attuarsi qualora la SPAL fosse riuscita mantenere la categoria (perdendo il diritto alla deroga sui posti minimi disponibili): esso prevedeva l'allargamento della curva ovest e la costruzione di un raccordo tra tribuna, curva est e gradinata, onde elevare la capienza complessiva dell'arena a circa 16 000 unit\u00e0.\nIl 27 aprile 2018 \u00e8 stato tuttavia presentato un progetto radicalmente differente rispetto all'idea di raccordare gli spalti: esso prevedeva l'ampliamento della curva ovest e la sostituzione della copertura e delle sedute (portando la capienza della stessa a posti), la costruzione di una nuova curva est coperta in legno e acciaio da posti (in luogo della preesistente struttura metallica) e infine a dotare di copertura la gradinata nord. Questa nuova configurazione ha portato la capienza complessiva dello stadio a posti interamente coperti a partire dalla stagione 2018-2019. Il costo di tale intervento (che include anche il rifacimento della cinta muraria attorno allo stadio e il restyling di tutte le facciate esterne) \u00e8 stato di circa 8 milioni di euro, il cui finanziamento venne compartecipato tra la SPAL e il comune di Ferrara. Il rinnovato \"Paolo Mazza\" viene inaugurato il 17 settembre 2018, con la vittoria per 2-0 sull'.\nSequestro e dissequestro della struttura.\nIl 18 agosto 2021, la Guardia di Finanza di Ferrara ha posto i sigilli allo stadio comunale, a seguito di indagini iniziate nel 2019 su alcuni elementi di criticit\u00e0 strutturale e di non conformit\u00e0 normativa emersi durante sopralluoghi eseguiti presso la gradinata nord e la curva est dello stadio.\nIl 24 agosto \u00e8 stato disposto il dissequestro dell'impianto per consentire lo svolgimento delle partite casalinghe della SPAL, subordinando la decisione alla messa in sicurezza delle strutture. Tra il dicembre 2021 e il gennaio 2022, al termine dei lavori commissionati, entrambi i settori in questione sono stati resi nuovamente disponibili al pubblico.\nDati strutturali.\nDal punto di vista strutturale, lo stadio Paolo Mazza si presenta come un impianto \"all'inglese\", vocazionalmente dedicato alla sola pratica calcistica: gli spalti si sviluppano parallelamente ai bordi del terreno di gioco, dai quali distano pochi metri. A seguito della ristrutturazione condotta nell'estate 2018, la capienza si attesta a 16134 posti coperti, numerati e dotati di seduta indipendente (seggiolino o supporto analogo), suddivisi in quattro settori autonomi:\nL'illuminazione notturna dello stadio \u00e8 garantita da quattro cluster di riflettori alloggiati su altrettanti piloni impiantati presso gli angoli del perimetro dell'areale.\nIncontri internazionali.\nNazionale italiana.\nLo stadio Paolo Mazza ha ospitato per 13 volte incontri ufficiali e amichevoli delle squadre nazionali italiane: otto volte la selezione maschile Under-21, una volta la selezione maschile \"Sperimentale\" e quattro volte la selezione maggiore femminile.\nFootball americano.\nItalian Superbowl.\nLo stadio ferrarese ha ospitato per due volte la finale dell'Italian Superbowl, nel 2013 e nel 2014."}
{"id": "738919", "revid": "110922101", "url": "https://it.wikipedia.org/wiki?curid=738919", "title": "Riserva naturale orientata Monte Altesina", "text": "La riserva naturale orientata Monte Altesina \u00e8 un'area naturale protetta situata nei comuni di Nicosia e Leonforte, nel libero consorzio comunale di Enna.\nTerritorio.\nLa riserva prende nome dal Monte Altesina, che i latini soprannominarono \"Mons Aereus\", nome dovuto alla forma particolarmente slanciata e appuntita del monte, che, con i suoi 1192\u00a0m s.l.m. di altezza, \u00e8 uno dei vertici orografici dei monti Erei e risulta visibile da gran parte della Sicilia centrale.\nSulla sommit\u00e0 risultano ancora presenti tracce evidenti di urbanizzazione antica forse greca nonch\u00e9 imponenti escavazioni sicuramente legate a un santuario dedicato alle divinit\u00e0 ctonie Persefone e Kore. Sulla parete rocciosa si pu\u00f2 notare una singolare iscrizione cufica del X secolo che risulta essere una sciadda = testimonianza di fede. Questo sottolinea il ruolo importante che il Monte Altesina ebbe durante la dominazione saracena.\nGestita dall'Azienda Foreste Demaniali di Enna, la Riserva del Monte Altesina \u00e8 un polmone verde poco conosciuto della Sicilia interna, essendo interamente ammantata da fitte foreste.\nFlora.\nDal punto di vista floristico l'elemento pi\u00f9 significativo della Riserva \u00e8 costituito dalla lecceta, un esteso bosco mediterraneo sempreverde a \"Quercus ilex\"; si registra anche la presenza di roverella, sorbi, lentisco e di aree rimboschite ad eucalipto. Tra le specie del sottobosco da segnalare l'endemica ginestra dei Nebrodi.\nStrutture ricettive.\nL'Ente gestore ha realizzato sei sentieri naturalistici e ha promosso il recupero della antica masseria Altesinella che sar\u00e0 adibito a Centro visitatori e Museo etno-antropologico."}
{"id": "738922", "revid": "767487", "url": "https://it.wikipedia.org/wiki?curid=738922", "title": "Broncodilatatore", "text": "I farmaci broncodilatatori sono usati per il trattamento sintomatico dell'asma e delle malattie broncopolmonari croniche ostruttive. Si dividono tra:\nMeccanismo d'azione.\nA livello polmonare sono presenti recettori adrenergici \u03b22 e recettori muscarinici M3. Queste proteine dimostrano effetti opposti sull'apparato respiratorio se stimolate dai legandi fisiologici (rispettivamente adrenalina e acetilcolina) o da opportune molecole di sintesi.\nI recettori adrenergici vengono attivati dall'adrenalina rilasciata dalla midollare del surrene (non esiste, infatti, innervazione simpatica sui polmoni), determinando broncodilatazione e diminuzione delle secrezioni bronchiali.\nI recettori colinergici, al contrario, rispondono agli stimoli del sistema parasimpatico inducendo broncocostrizione e aumentando le secrezioni. \nFarmaci broncodilatatori.\nAdrenergici.\nI farmaci attualmente pi\u00f9 usati sono quelli avente attivit\u00e0 adrenergica, agonista selettivi dei recettori \u03b22; tra questi sono da evidenziare:\nHanno azione adrenergica \u03b22 anche derivati terpenici, quali il limonene, il pinene e l'eucaliptolo. \nSi ricorda che, nonostante si parli di azione selettiva \u03b22 a livello polmonare, alcuni di questi farmaci erano o sono usati per altri scopi, tra cui rilassare la muscolatura uterina ed inibire le contrazioni in caso di parto prematuro.\nAntimuscarinici.\nSebbene in misura minore, vengono usati anche farmaci antimuscarinici come antiasmatici e broncodilatatori. Queste molecole hanno attivit\u00e0 antagonista rispetto al sistema parasimpatico e vengono usate per diminuire le secrezioni bronchiali.\nTra questi, \u00e8 molto usato l'ipratropio bromuro, derivato semisintetico dell'atropina ed ottenuto per quaternizzazione dell'azoto, viene somministrato come aerosol o per via nasale. Recentemente introdotti sono l'aclidinio e il glicopirronio \nDerivati xantinici.\nBench\u00e9 non abbiano specifica azione adrenergica anche i derivati xantinici sono usati come broncodilatatori. La teofillina e i suoi sali (con etilendiamina, con la colina, ecc.) sono la xantina pi\u00f9 usata. Il suo meccanismo d'azione \u00e8 duplice: funge da antagonista del recettore dell'adenosina, che a livello polmonare possiede attivit\u00e0 bronco-costrittiva. Alle dosi pi\u00f9 elevate, essa inibisce anche la fosfodiesterasi dell'AMP ciclico (cAMP) o PDE4. L'elevazione delle concentrazioni intracellulari di questo mediatore, porterebbero alla fosforilazione di proteine dello scheletro di actina delle cellule. La compromessa interazione dell'actina con gli ioni Ca2+ farebbe rilasciare la muscolatura liscia bronchiale.\nEsiste un possibile meccanismo aggiuntivo della teofillina, che \u00e8 stato scoperto molto recentemente. Si tratterebbe della sua capacit\u00e0 di condizionare l'espressione e/o la funzionalit\u00e0 dell'enzima istone deacetilasi (HDAC-1), che rimuove i gruppi acetilici dagli istoni e condiziona l'espressione di proteine anti-allergiche. Con questo meccanismo sembra che la teofillina possa far ripristinare la perduta sensibilit\u00e0 dei pazienti alla terapia steroidea.\nRecentemente il ritrovato di derivazione xantinica pi\u00f9 utilizzato \u00e8 la Doxofillina, la quale mantiene tutte le caratteristiche farmacologiche e terapeutiche della teofillina, ma con un profilo di sicurezza nettamente migliore."}
{"id": "738923", "revid": "438678", "url": "https://it.wikipedia.org/wiki?curid=738923", "title": "Va' dove ti porta il cuore (film)", "text": "Va' dove ti porta il cuore \u00e8 un film del 1996 diretto da Cristina Comencini tratto dal romanzo omonimo di Susanna Tamaro.\nSoggetto e trama.\nTrieste. La nipote della protagonista Olga si chiama Marta ed \u00e8 partita per l'America, dopo essere stata allevata per anni da Olga. A causa di alcune divergenze, tra nonna e nipote c'\u00e8 l'accordo provvisorio di non contattarsi per un certo periodo. Sentendo di non avere pi\u00f9 molto da vivere e giunta a poche settimane dalla sua morte, Olga sente tuttavia il bisogno urgente di confessare alla nipote Marta alcuni aspetti importanti della propria esistenza e della storia di famiglia. Per superare indirettamente il ponte del silenzio, decide di lasciarle il suo messaggio per iscritto.\nIl film riprende la trama e l'intreccio del libro con alcune modifiche minori: viene ad esempio rappresentata, poco dopo l'inizio, la morte della narratrice Olga. Dato che l'intera vita di Olga viene narrata nel film, \u00e8 stata necessaria la collaborazione di tre attrici delle rispettive et\u00e0.\nCome nel romanzo, i primi passaggi rappresentati sono quelli che indicano gli avvenimenti cronologicamente pi\u00f9 recenti della storia. Compare infatti la figura di Olga intenta a scrivere i suoi ricordi in un suo diario-lettera, il cui contenuto viene esposto in due modi: visualizzando direttamente la scena con un \"flashback\", oppure indirettamente, rappresentando l'atto di scrittura di Olga: quest'ultimo viene di solito commentato dalla voce fuori campo di Virna Lisi che cita alla lettera alcuni stralci dal libro.\nIl film riprende l'approccio sentimentale del romanzo, arrivando addirittura ad amplificarlo in parecchie scene.\nL'ultimo stralcio del film \u00e8 quello in cui la nipote, profondamente commossa dopo essere ritornata ed aver letto il diario-lettera della nonna ormai defunta, si ricorda del suo messaggio principale, che non \u00e8 altro che quello espresso dal titolo del film."}
{"id": "738925", "revid": "767487", "url": "https://it.wikipedia.org/wiki?curid=738925", "title": "Boil", "text": "Boil \u00e8 un album dal vivo di Foetus, progetto del musicista australiano James George Thirlwell, pubblicato nel 1996 dalla Cleopatra Records.\nVenne registrato durante il \"Rednecropolis 96 European tour\".\nTracce.\nTutti i brani sono di James George Thirlwell, eccerro dove indicato."}
{"id": "738926", "revid": "1522738", "url": "https://it.wikipedia.org/wiki?curid=738926", "title": "Isola materna", "text": ""}
{"id": "738927", "revid": "270833", "url": "https://it.wikipedia.org/wiki?curid=738927", "title": "Tour de France 1919", "text": "Il Tour de France 1919, tredicesima edizione della Grande Boucle, si svolse in quindici tappe tra il 29 giugno e il 27 luglio 1919, per un percorso totale di 5 560\u00a0km. Fu vinto per la prima volta dal belga Firmin Lambot (peraltro al primo podio nel Tour). Si tratt\u00f2 della quarta edizione (peraltro consecutiva) vinta da un corridore belga.\nLambot, terzo corridore del Belgio ad imporsi nella Grande Boucle, termin\u00f2 in 231h07'15\" davanti ai francesi Jean Alavoine (secondo classificato e per la terza volta sul podio del Tour dopo due terzi posti ottenuti nelle edizioni 1909 e 1914) e Eug\u00e8ne Christophe (terzo classificato e al secondo e ultimo podio nella corsa, dopo la seconda posizione del 1912).\nResoconto degli eventi.\nIl Tour de France 1919 rappresent\u00f2 la ripresa della Grande Boucle dopo la pausa forzata dovuta alla prima guerra mondiale e fu la prima edizione in cui fu introdotta la maglia gialla, usata come simbolo per distinguere il leader della classifica generale, che fu indossata all'inizio della undicesima tappa da Eug\u00e8ne Christophe.\nIl vincitore finale, Firmin Lambot, indoss\u00f2 la maglia gialla soltanto nell'ultima tappa, avendola conquistata alla fine della tappa precedente grazie ad un guasto meccanico (rottura della forcella) accorso alla bicicletta del precedente leader Eug\u00e8ne Christophe, in testa alla classifica dal termine della quarta frazione fino alla fine della tredicesima, quando aveva ben 28 minuti di vantaggio sul secondo.\nDopo il Tour 1919 il giornale sportivo \"L'Auto\" lanci\u00f2 una sottoscrizione per ricompensare Christophe, non nuovo a questi incidenti meccanici che, di fatto, gli preclusero la possibilit\u00e0 di vincere la Grande Boucle (nella tappa di Luchon del Tour de France 1913, dopo essere andato in fuga insieme a Philippe Thys, Christophe aveva rotto anche in quel caso la forcella sulla discesa del Colle del Tourmalet).\nLambot riusc\u00ec a vincere alla quinta partecipazione al Tour: nelle ultime quattro edizioni precedenti lo scoppio della prima guerra mondiale non aveva mai raggiunto il podio (lo aveva soltanto sfiorato nel 1913, giungendo quarto a Parigi). Parteciper\u00e0 altre cinque volte alla corsa a tappe francese, giungendo sul podio come terzo nel 1920 e trionfando una seconda ed ultima volta nel 1922.\nAl Tour de France 1919 parteciparono 67 corridori e 10 giunsero a Parigi. Le condizione meteorologiche, con pioggia e vento, unite al periodo che seguiva la fine della prima guerra mondiale, resero le strade pericolose e 26 corridori abbandonarono gi\u00e0 alla prima tappa a causa di squalifiche. I corridori arrivati a Parigi furono undici, ma Paul Duboc fu squalificato per aver raggiunto durante l'ultima tappa il plotone con una macchina. Jean Alavoine fu colui che vinse il maggior numero di tappe: ben cinque su un totale di quindici.\nIl percorso fece tappa a Strasburgo e Metz, per festeggiare il ritorno dell'Alsazia-Mosella sotto la Francia."}
{"id": "738929", "revid": "228587", "url": "https://it.wikipedia.org/wiki?curid=738929", "title": "Blow (Foetus)", "text": "Blow \u00e8 un disco di Foetus, contenente remix pubblicato, negli Stati Uniti nel 2001 dalla Thirsty Ear. L'etichetta europea nois-o-lution lo ristamp\u00f2 su vinile nel novembre dello stesso anno. I remix contenuti nel disco sono tratti dalle canzoni dell'album \"Flow\"."}
{"id": "738934", "revid": "287204", "url": "https://it.wikipedia.org/wiki?curid=738934", "title": "Real Team Matera Calcio a 5", "text": "L'A.S.D. Real Team Matera Calcio a 5 \u00e8 una squadra italiana di calcio a 5 fondata nel 1985 come Matera Calcetto.\nStoria.\nUno dei fondatori della squadra \u00e8 Nino Crapulli, attuale Consigliere della Divisione Calcio a 5 dopo aver dato le dimissioni da ogni carica della societ\u00e0. All'epoca giocatore della formazione lucana come il fratello Gianni Crapulli che ora ne ha preso il posto. Il Team Matera dopo aver partecipato dapprima a tornei amatoriali cittadini e successivamente ai raggruppamenti regionali della FIGC approda nel 1993-1994 alla Serie B nazionale dove per\u00f2 paga l'inesperienza e rimedia immediatamente una retrocessione alle categorie regionali.\nL'estate del 1994 porta comunque molte novit\u00e0 alla squadra materana: beneficia di un ripescaggio che le permette di giocare di nuovo in Serie B e vede entrare in societ\u00e0 anche il \"Gruppo Iula\", che porta un contributo economico tale da permettere l'allestimento di una squadra che nel 1997-1998 centra l'ammissione alla neonata Serie A2. Per la seconda volta l'impatto con la categoria superiore \u00e8 traumatico per lo Iula che retrocede dopo appena un anno di permanenza. Risalir\u00e0 in A2 al termine della stagione 2001-02, anno in cui vince anche la Coppa Italia di Serie B.\nDalla stagione 2002-2003 lo \"Iula Matera\", diventato negli anni successivi \"Futura 3000 Matera\", disputa la Serie A2 ininterrottamente fino al 2007; al termine della stagione 2005-2006 la retrocessione in Serie B \u00e8 stata scongiurata da un ripescaggio di cui ha beneficiato anche l'OMGM Imola.\nNella stagione 2007-2008 la squadra arriva al 2\u00ba posto nel girone D di serie B, ma perde i play-off in semifinale contro il Giovinazzo e quindi rimane in serie B.\nNella stagione successiva la squadra cambia sponsor e denominazione chiamandosi \"A.S.D. Spazio Relax Matera\" e disputa il girone F di Serie B terminando il campionato al 4\u00ba posto.\nNella stagione 2009-2010 disputa il girone D di Serie B con la denominazione di \"Frascella Matera\". Nell'estate del 2010 avviene la fusione con l'altra compagine materana di Serie B, il Real Matera, da cui nasce il Real Team Matera Calcio a 5. Al termine della Serie B 2012-2013 retrocede nel campionato regionale lucano, classificandosi all'ultimo posto con 9 punti. La squadra si iscrive al campionato di Serie B grazie al nuovo sponsor, \"Takler\", che permette alla societ\u00e0 di essere ripescata.\nViene ancora una volta ripescata , stavolta in serie A2 , ma retrocede dopo due anni , rifiutando la serie B e ripartendo dalla serie C1.\nAl termine della stagione 2017-2018 , viene ripescata in serie B.\nColori e simboli.\nColori.\nI colori sociali e delle divise della squadra materana sono il bianco e il blu.\nSociet\u00e0.\nSettore giovanile.\nNella stagione 2010-2011 l'under 21 raggiunge la Poule Scudetto avendo vinto il girone V. Ai trentaduesimi di finale batte il Real Molfetta ai supplementari dopo aver perso in terra pugliese per 3 a 2 e ribaltato il risultato alla Tensostruttura di Matera per 4 a 3. Ai sedicesimi incontra il Modugno rimediando una sconfitta in casa per 3 a 2, ma vincendo la gara di ritorno per 3 a 1. Esce contro lo Scafati Santa Maria agli ottavi di finale perdendo 7 a 8 in casa e 5 a 2 in trasferta.\nPalmar\u00e8s.\nCompetizioni nazionali.\nLa squadra inoltre ha vinto cinque Coppe Disciplina Nazionali di calcio a 5:"}
{"id": "738935", "revid": "1318658", "url": "https://it.wikipedia.org/wiki?curid=738935", "title": "Abbazia di Monte Maria", "text": "L'abbazia di Monte Maria (\"Abtei Marienberg\" in tedesco) \u00e8 un monastero benedettino che sorge appena sopra Burgusio, frazione di Malles, in alta Val Venosta. Si tratta dell'edificio benedettino pi\u00f9 alto d'Europa (1.335 metri s.l.m.), ed \u00e8 uno dei monasteri pi\u00f9 importanti del Tirolo storico.\nStoria.\nL'abbazia venne fondata dai nobili di Tarasp nel XII secolo, ovvero attorno al 1150, nello stesso luogo dove sorgeva una piccola cappella dedicata alla Vergine Maria e trasferendo qui da Scuol-Schuls nell'Engadina la loro fondazione monastica del tardo XI secolo istituendo con essa un luogo della memoria dinastica familiare.\nIl monaco Goswin nella seconda met\u00e0 del Trecento redasse una storia del monastero, il \"Registrum monasterii Montis sancti Marie\". Inoltre riordin\u00f2 l'archivio, estendendo diversi registri documentali che conservano sino a oggi la ricca documentazione medievale del monastero.\nNegli anni l'abbazia fu sconvolta da due incendi, e anche dalla peste nera del 1348, che ridusse il numero di monaci a solo quattro presenze. Ci\u00f2 mise a rischio la sopravvivenza della struttura, che tuttavia rimase aperta grazie al Duca del Tirolo ed al Santo Padre.\nNel seguito sotto l'abate Matthias Lang (1615-1640), trasferito dall'abbazia di Weingarten, un monastero nella regione germanica del W\u00fcrttemberg, il monastero segui un buon periodo di ripresa. Successivamente nel 1647 il complesso fu rivisitato architettonicamente in chiave barocca e cos\u00ec oggi la chiesa barocca rappresenta l'unico esemplare di basilica a tre navate colonnate in Val Venosta.\nFu nel 1724 che i monaci decisero di aprire un ginnasio presso Merano assieme ad un convitto per gli studenti. Durante il periodo napoleonico, precisamente nel 1807, il governo della Baviera decise di sopprimere il monastero, e quasi tutti i monaci furono trasferiti presso il monastero di Fiecht a Schwaz in Austria. Fu cos\u00ec che il monastero di Monte Maria venne parzialmente saccheggiato. Caduto Napoleone, l'imperatore Francesco I d\u2019Austria decise di riaprire la struttura religiosa, e quindi anche il ginnasio di Merano. Il difficile incarico di far ripartire la vita religiosa ed educativa, oltre al recupero delle opere sottratte, venne affidato all'abate Carl Mayr (1816\u20131855).\nDiversi furono negli anni gli studenti del ginnasio che divennero famosi, tra cui: i professori Pius Zingerle, Albert J\u00e4ger, Beda Weber e il musicista Magnus Ortwein. Pius Zingerle, dopo essere divenuto monaco, venne chiamato come docente di lingue orientali (tra cui l'arabo, l'ebraico e il siriano) dall'Universit\u00e0 Sapienza di Roma. J\u00e4ger fu il rappresentante del Tirolo al Parlamento di Francoforte, l'assemblea costituente dello stato unitario tedesco.\nDopo l'avvento al potere del fascismo e la politica di italianizzazione da esso intrapreso, i monaci dovettero abbandonare il ginnasio a Merano. Solamente alla fine della seconda guerra mondiale, precisamente dal 1946 al 1986, i benedettini gestirono una scuola media ed un convitto, presso il loro monastero.\nOggi l'abbazia appartiene alla Congregazione benedettina di Svizzera.\nDescrizione.\nL'abbazia comprende:\nChiesa.\nLa chiesa di Nostra Signora, dedicata alla Vergine Maria, \u00e8 in stile romanico. Questa presentava tre navate risalenti al XII secolo; fu in seguito trasformata in stile barocco, nel 1643 e nel 1648, dall'allora abate Jakob Grafinger.\nIn totale la chiesa aveva cinque navate; due di queste, quelle orientali, vennero separate per poter far posto al coro, alla sacrestia e alla cappella.\n Negli anni sono anche state ingrandite le dimensioni delle finestre romaniche per poter ottenere una maggiore illuminazione degli interni; le decorazioni a stucco, tipiche del periodo rinascimentale, sono ascritte a Florian Nuth di Innsbruck e al padre gesuita Paul Bock.\nCripta.\nLa cripta romanico-bizantina, che \u00e8 la parte pi\u00f9 antica dell'edificio e che non ha subito modifiche nel corso della storia, ospita affreschi romanici con influssi bizantini, esempio rarissimo in tutta la regione alpina. Fu consacrata nel 1160 dal vescovo di Coira Sant'Adalgod (4 febbraio 1151 - 3 ottobre 1160), che la destin\u00f2 come il primo luogo di culto. Fu nel 1643 che una parte della cripta, quella occidentale, venne dedicata alla sepoltura dei monaci, erigendo un muro. Quando nel 1980 venne abbattuto il muro divisorio, riaffiorarono antichi affreschi romani, fino ad allora non noti. La cripta fu visitata dal pontefice, allora cardinale, Benedetto XVI assieme a suo fratello.\nLa cripta \u00e8 visitabile solo nel periodo estivo, durante la preghiera serale dei Vespri, in modo tale da preservare gli antichi affreschi. Difatti, per ragioni squisitamente conservative, nel 2007, \u00e8 stato inaugurato dall'allora abate, Bruno Trauner, il museo dedicato alla storia e ai tesori d'arte dell'abbazia benedettina.\nIl sentiero delle ore.\nNella primavera 2006 \u00e8 stato costruito il sentiero delle ore (\"Stundenweg\") che dall'abbazia di Monte Maria porta al monastero di San Giovanni, in Val M\u00fcstair, patrimonio culturale dell'UNESCO.\nQuesto progetto \u00e8 costato quasi 84.000 euro ed \u00e8 stato cofinanziato dalla Comunit\u00e0 Europea, tramite il fondo europeo di sviluppo regionale.\nAntiche ricette.\nDon Alois Z\u00f6schg, monaco dell'abbazia benedettina, ha riscoperto, dopo secoli, l'antica ricetta del pane nero \"Ur-Paarl\", antica variante del \"Vinschger Paarl\"."}
{"id": "738936", "revid": "339392", "url": "https://it.wikipedia.org/wiki?curid=738936", "title": "OMGM Imola", "text": ""}
{"id": "738937", "revid": "18379", "url": "https://it.wikipedia.org/wiki?curid=738937", "title": "Battaglia di Abukir", "text": ""}
{"id": "738939", "revid": "793215", "url": "https://it.wikipedia.org/wiki?curid=738939", "title": "Edmond About", "text": "Conobbe la celebrit\u00e0 grazie alle sue novelle dallo stile vivo, chiaro e conciso, e ai suoi romanzi che evocano situazioni immaginarie, spesso ispirate dai progressi della scienza, per i quali \u00e8 considerato uno dei precursori della fantascienza. Si occup\u00f2 anche di questioni politiche e religiose, in opere dall'impostazione volterriana.\nBiografia.\nNacque a Dieuze, nel dipartimento della Mosella, nella regione francese della Lorena. Figlio di uno speziale, studi\u00f2 in seminario, poi entr\u00f2 al Lyc\u00e9e Charlemagne dove divenne un allievo brillante e ottenne il premio d'onore di filosofia al Concorso generale. Entr\u00f2 in seguito all'\u00c9cole normale sup\u00e9rieure nel 1848, raggiungendo il secondo posto nel concorso nazionale di ammissione al quale Hippolyte Taine arriv\u00f2 primo. Tra i suoi contemporanei di collegio, oltre a Taine, ci furono Francisque Sarcey, Challemel-Lacour e lo sfortunato Prevost-Paradol; fra tutti, About era considerato il pi\u00f9 vitale, esuberante, brillante e \u00abindisciplinato\u00bb. Al termine della sua carriera in collegio, nel 1851 fu nominato membro della Scuola francese di Atene e soggiorn\u00f2 per due anni in Grecia insieme all'architetto Charles Garnier; tuttavia, egli stesso sosteneva di non aver mai avuto l'intenzione di perseguire la carriera di professore per la quale l'\u00c9cole Normale era una preparazione, per cui nel 1853 torn\u00f2 in Francia e si dedic\u00f2 alla letteratura e al giornalismo.\nFu probabilmente il pi\u00f9 divertente scrittore anti-clericale del suo tempo. I suoi racconti hanno le qualit\u00e0 della migliore scrittura del XVIII secolo, potenziata da un moderno interesse per il proprio secolo. \"Le roi des montagnes\" (\"Il re delle montagne\") \u00e8 il suo romanzo pi\u00f9 famoso. Nel 1854 About lavorava come archeologo presso la Scuola francese di Atene, dove not\u00f2 che c'erano strani accordi tra i briganti e la polizia della Grecia moderna. Il brigantaggio stava diventando un'attivit\u00e0 sicura e quasi rispettabile in Grecia. \u00abPerch\u00e9 non renderla rispettabile e regolare?\u00bb, si chiese About. \u00abPerch\u00e9 qualche capo brigante, con buoni agganci, non converte la sua attivit\u00e0 in una societ\u00e0 per azioni?\u00bb Fu cos\u00ec che realizz\u00f2, nel 1856, uno dei pi\u00f9 gradevoli romanzi satirici, \"Le roi des montagnes\", che ridicolizza il mito romantico del \"pallikare\", guerriero-bandito eroe della Guerra d'indipendenza greca.\nIl suo libro sulla Grecia, \"La Gr\u00e8ce contemporaine\" (1855), che tocc\u00f2 la suscettibilit\u00e0 greca in quanto poneva l'accento sulla differenza tra il mito greco fondato sull'Antichit\u00e0 e la realt\u00e0 contemporanea, fu un enorme successo. In \"Tolla\" (1855) About fu accusato di aver attinto troppo liberamente da una precedente biografia, pubblicata anonima a Parigi nel 1841, in lingua lingua italiana, \"Vittoria Savorelli. Istoria del secolo XIX\": l'autore, probabilmente Antonio Coppi, ripercorreva l'infelice storia della giovane nobile forlivese Vittoria Savorelli, morta per delusione d'amore. Il plagio suscit\u00f2 pregiudizi contro di lui, e fu oggetto di numerosi attacchi, ai quali era sempre pronto a rendere la pariglia. Le \"Lettres d'un bon jeune homme\", scritte per \"Le Figaro\" sotto lo pseudonimo di \u00abValentin de Quevilly\u00bb, provoc\u00f2 animosit\u00e0 anche maggiori. Negli anni successivi, con infaticabile energia, e generalmente con pieno riconoscimento pubblico, scrisse romanzi, storie, un testo teatrale (che non ebbe successo), un libro-pamphlet sulla questione romana, molti pamphlet su altri argomenti del tempo, innumerevoli articoli di giornale, alcune critiche d'arte, repliche agli attacchi dei nemici, e manuali popolari di economia politica, \"L'A B C du travailleur\" (1868), \"Le progr\u00e8s\" (1864).\nSoggiorn\u00f2 in Egitto nel 1867-1868. Partecip\u00f2 anche al viaggio d'inaugurazione dell'Orient Express nel 1883. Da ciascuno dei suoi viaggi trasse opere satiriche che lasciarono il segno: \"Le Roi des montagnes\", \"La Gr\u00e8ce contemporaine\", nonch\u00e9 \"Le Fellah\", dove si descrive come un contadino egiziano allevato in Europa finisca col diventare una personalit\u00e0 nel proprio paese e sposa una donna inglese affascinata dall'esotismo. \"De Pontoise \u00e0 Stamboul\" \u00e8 una parodia del famoso \"Itin\u00e9raire de Paris \u00e0 J\u00e9rusalem\" di Chateaubriand.\nEdmond About fu anche un aspro critico d'arte, dispostissimo a schernire i pittori d'avanguardia. Le sue recensioni dei Saloni del 1855 e del 1857 (\"Voyage \u00e0 travers l'Exposition des beaux-arts\"), di una gustosa verve comica, smontano le pretese del realismo di Gustave Courbet e richiamano alla prudenza di fronte a ci\u00f2 che egli considera come una breccia aperta all'anarchia nell'arte.\nIl suo atteggiamento nei confronti del Secondo Impero fu amichevole ma critico. Fu favorevole al ministero liberale di \u00c9mile Ollivier dell'inizio del 1870 e accolse di buon grado la guerra franco-prussiana. Tuttavia, per colpa della guerra perse la sua adorata casa nei pressi di Saverne in Alsazia, da lui comprata nel 1858 con i proventi dei suoi primi successi letterari. Con la caduta dell'impero divenne un repubblicano (nel 1871 ader\u00ec alla Terza Repubblica e sostenne la politica di Thiers) nonch\u00e9 un inveterato anti-clericale. Si fece conoscere come polemista: si lanci\u00f2 nella battaglia contro la reazione conservativa che si fece strada durante i primi anni della repubblica. Dal 1872 in poi, per circa cinque o sei anni, il giornale repubblicano \"Le XIXe Si\u00e8cle\", da lui fondato e del quale egli era il corpo e l'anima, divenne un'influente potenza nel paese. Ma i repubblicani non gli perdonarono il ritardo nella sua conversione, e il suo zelo tardivo non venne mai ricompensato.\nIl suo giornalismo, del quale si trovano esempi nelle due serie di \"Lettres d'un bon jeune homme \u00e0 sa cousine Madeleine\" (1861 e 1863) e nella raccolta postuma \"Le dix-neuvieme si\u00e8cle\" (1892) fu per sua natura effimero. Stessa cosa pu\u00f2 dirsi dei pamphlet, grandi e piccoli. La sua politica economica fu quella di un divulgatore ortodosso, per niente epocale. I suoi testi teatrali sono trascurabili. I suoi romanzi pi\u00f9 importanti, \"Madelon\" (1863), \"L'Inf\u00e2me\" (1867), i tre che compongono la trilogia del \"Vieille Roche\" (1866), e \"Le roman d'un brave homme\" (1880), sorta di risposta alla visione del lavoratore francese presentato ne \"L'Assommoir\" di Zola, contengono indubbiamente scene notevoli e divertenti, ma si tratta di scene che spesso sembrano essere pensate per la scena, mentre descrizioni, dissertazioni, spiegazioni prendono piede troppo spesso nella sua prosa.\nEdmond About fu anche autore comico, abile nell'arte della satira. Le sue opere migliori, in effetti, si ritrovano tra quelle sue opere che sono quasi farsesche: \"Le nez d'un notaire\" (1862), \"Le roi des montagnes\" (1856), \"Trente et quarante\" (1858), \"Le cas de M. Gu\u00e9rin\" (1862), \"Mariages de Paris\" (1856), \"L'Homme \u00e0 l'oreille cass\u00e9e\" (1862), \"Les Mariages de province\" (1868) furono altrettanti successi editoriali. \u00c8 qui che il suo spirito pi\u00f9 genuino, il suo brio, la sua vivacit\u00e0, la fantasia che era in lui, trovano pi\u00f9 spazio per muoversi. \u00abNon potrai mai essere pi\u00f9 di un piccolo Voltaire\u00bb, disse una volta uno dei suoi insegnanti quando egli era ragazzo. La profezia si dimostr\u00f2 vera.\nAbout fu anche massone, membro della Loggia \"Saint-Jean de J\u00e9rusalem\" di Nancy. \nNel 1881, si stabil\u00ec con la famiglia al castello di Grouchy a Osny nel Val-d'Oise. Il 23 gennaio 1884 fu eletto membro dell'Acad\u00e9mie fran\u00e7aise, ma mor\u00ec prima di aver potuto pronunciare il suo discorso d'insediamento.\nOpere scelte.\n\"La Prusse en 1860\" (31 pagine, E. Dentu, Parigi) \u00e8 una perfetta illustrazione dell'opinione favorevole che Edmond About aveva dell'Impero e di Napoleone III. Essa si manifesta in particolare in una germanofilia insistente, che si precisa in austrofobia (Stato organizzatore del trattato di Vienna, clericale) e in prussofilia (Stato pi\u00f9 aperto, dinamico). Queste opinioni riflettono la politica condotta da Napoleone III, che si concluse con un fallimento: Woerth, Gravelotte e Sedan modificarono completamente l'immagine del Prussiano nell'opinione pubblica francese."}
{"id": "738945", "revid": "30610", "url": "https://it.wikipedia.org/wiki?curid=738945", "title": "Marcel Achard", "text": "Scrisse opere drammatiche brillanti e fantasiose. Occasionalmente, si dedic\u00f2 anche al cinema, come scrittore di sceneggiature e come regista.\nBiografia.\nAdott\u00f2 il suo pseudonimo all'inizio della sua carriera di scrittore, che cominci\u00f2 subito dopo la prima guerra mondiale.\nIl suo primo successo arriv\u00f2 nel 1923 con il rinomato attore e regista Charles Dullin, il quale mise in scena \"Voulez-vous jouer avec mo\u00e2?\", commedia delicata e sensibile sul circo e sui pagliacci. Questo testo teatrale introdusse uno schema valido anche per le altre sue opere, molte delle quali possono essere considerate una rielaborazione per il XX secolo dei tipici personaggi e delle situazioni della tradizionale Commedia dell'arte italiana. I personaggi di Pierrot e Colombina sono trasportati in ambientazioni odierne e inserite in una trama amorosa occasionalmente melensa o nostalgica con dosi identiche di riso, dolore e rimorso.\nQueste tematiche vennero sviluppate in due dei suoi testi pi\u00f9 popolari del tempo: \"Jean de la Lune\" (1929) e \"Domino\" (1932). \"Jean\" mostra come l'incrollabile fiducia di Jef, fedele prototipo di Pierrot, trasforma la sua moglie scandalosamente adultera nell'immagine idealizzata che egli ha di lei, mentre \"Domino\" presenta un'altra moglie infedele che paga un \"gigolo\" affinch\u00e9 finga di corteggiarla in modo da distrarre il marito dal suo vero amante, ma il \"gigolo\" riesce talmente bene a entrare nella parte che la donna finisce per innamorarsi per davvero di questa identit\u00e0 fittizia.\nLa caratteristica distintiva dei testi di Achard \u00e8 il loro umore onirico di malinconia sentimentale, sottolineato dai loro stessi titoli, tratti perlopi\u00f9 da agrodolci canzoni popolari di quel tempo. \"Marlborough s'en va-t-en guerre\" (1924), \"Noix de coco\" (1935), \"Aupr\u00e8s de ma blonde\" e \"Savez-vous planter les choux?\" (1946) e \"Nous irons \u00e0 Valparaiso\" (1948) sono alcuni tra gli esempi di questo stile.\nI pi\u00f9 grandi successi di Achard furono nel periodo tra le due guerre mondiali, quando i critici contemporanei lo paragonarono ad alcuni dei pi\u00f9 rinomati fra i suoi predecessori in Francia: Pierre de Marivaux e Alfred de Musset. Gli esperti del dopoguerra non furono altrettanto generosi, facendo notare la gamma alquanto ridotta di psicologie umane da lui rappresentate e definendolo uno \u00absp\u00e9cialiste de l'amour\u00bb (\u00abspecialista dell'amore\u00bb) per via del carattere sdolcinato della sua immaginazione poetica.\nOvviamente i critici si concentrarono sui suoi testi pi\u00f9 popolari, trascurando il fatto che la ragione per cui Achard continuava a scrivere era perch\u00e9 essi incontravano un successo costante. I suoi lavori meno conosciuti, tuttavia, presentano tecniche innovative e temi originali. \"La Belle Marini\u00e8re\" (1929) possiede ancora elementi di dialogo eccessivamente poetico, ma in generale \u00e8 un testo teatrale realistico, il quale presenta un triangolo amoroso che coinvolge un barcaiolo, sua moglie e il suo migliore amico. Allo stesso modo, \"La femme en blanc\" (1933) utilizza la tecnica, all'epoca nuova, di rappresentare per il pubblico gli eventi mentre vengono descritti dai personaggi del dramma. \"Le corsaire\" (1938) usa la tecnica del \u00abdramma-nel-dramma\u00bb della quale Luigi Pirandello fu un pioniere, mostrando attori cinematografici che, mentre rappresentano la vita di un antico pirata, si ritrovano invischiati in un'infinita spirale di somiglianze. Nello stesso anno scrisse \"Adam\", il suo testo pi\u00f9 controverso, che mostra la vita di un omosessuale. Al tempo fece scandalo, ma tre decenni dopo, nella cultura radicalizzata dei tardi anni sessanta, venne giudicata blanda e al di sotto dello standard letterario di Achard.\nDopo la seconda guerra mondiale, nonostante le critiche, la produzione letteraria di Achard continu\u00f2 imperterrita. Tra i suoi successivi testi teatrali di successo vi furono \"Les compagnons de la Marjolaine\" (1952) e \"Le mal d'amour\" (1955). Tuttavia, la maggior popolarit\u00e0 venne acquisita con una commedia del 1957 con un personaggio irascibile ed irritabile soprannominato \"Patate\" e un mistero comico del 1962, \"L'idiote\", meglio conosciuto negli Stati Uniti d'America per essere alla base del film \"Uno sparo nel buio\".\nAlla sua morte prefer\u00ec essere sepolto nella tranquillit\u00e0 del cimitero di un paesino in riva alla Loira.\nAchard a Broadway.\nQuattro opere di Achard hanno avuto anche rappresentazioni a Broadway. \"Domino\", adattato dall'attrice e scrittrice Grace George, venne messo in scena per la prima volta al Playhouse Theatre il 16 agosto 1932 e venne tolto dal cartellone dopo sette rappresentazioni. Il ruolo principale venne rappresentato dalla star del cinema muto Rod La Rocque. \"Aupr\u00e8s de ma blonde\", che fu rielaborato dal famoso sceneggiatore S. N. Behrman in \"I Know My Love\", godette di un maggior numero di rappresentazioni: cominciarono allo Shubert Theatre il 2 novembre 1949 e si conclusero il 3 giugno 1950, per un totale di 247 performance; i protagonisti erano Alfred Lunt e Lynn Fontanne. \"Patate\", adattato da Irwin Shaw ripet\u00e9 il fiasco di \"Domino\"; la prima rappresentazione fu all'Henry Miller's Theatre il 28 ottobre 1958 e l'ultima il 1\u00ba novembre. Il personaggio eponimo era rappresentato da Tom Ewell. \"A Shot in the Dark\" vanta il maggior numero di rappresentazioni: adattato da Harry Kurnitz e diretto da Harold Clurman, raggiunse l'impressionante numero di 389 performance, cominciate al Booth Theatre il 18 ottobre 1961 e conclusesi il 22 settembre 1962. I protagonisti furono Julie Harris, Walter Matthau e William Shatner.\nAchard al cinema.\nI numerosi soggetti cinematografici di Achard, di solito incentrati su eventi storici relativamente recenti, comprendono \"Mayerling\" (1936), \"Orage\" (1938) e \"F\u00e9licie Nanteuil\" (1942).\nL'elezione all'Acad\u00e9mie fran\u00e7aise.\nMarcel Achard fu eletto all'Acad\u00e9mie fran\u00e7aise il 28 maggio 1959, al seggio di Andr\u00e9 Chevrillon. Quel seggio (il numero 21) era vacante da due anni. Per lo scrutinio destinato ad occuparlo, da tempo si erano fatti avanti vari candidati, tra cui Jean Guitton e Henri Bosco. La candidatura di Marcel Achard era stata avanzata solo una settimana prima, ma fu il drammaturgo a ottenere infine il seggio al terzo scrutinio. Il suo talento, la sua gaiezza, il suo brio e il suo sguardo da miope dietro un paio di grossi occhiali gli avevano fatto guadagnare 17 voti. Fu ricevuto da Marcel Pagnol il 3 dicembre 1959."}
{"id": "738956", "revid": "46931", "url": "https://it.wikipedia.org/wiki?curid=738956", "title": "Edmond Fran\u00e7ois Valentin About", "text": ""}
{"id": "738960", "revid": "46931", "url": "https://it.wikipedia.org/wiki?curid=738960", "title": "Edmond Francois Valentin About", "text": ""}
{"id": "738964", "revid": "767487", "url": "https://it.wikipedia.org/wiki?curid=738964", "title": "Il nemico alle porte", "text": "Il nemico alle porte (\"Enemy at the Gates\") \u00e8 un film del 2001 diretto da Jean-Jacques Annaud.\nFilm di guerra con protagonisti Jude Law, Rachel Weisz, Joseph Fiennes e Ed Harris.\nTrama.\nIl 20 settembre 1942, la giovane recluta dell'Armata Rossa Vasilij Zajcev giunge a Stalingrado mentre la citt\u00e0 \u00e8 in gran parte occupata dall'esercito tedesco. Il suo primo impatto con la guerra \u00e8 difficile, a causa del caos che regna nell'organizzazione delle difese sovietiche, ma in seguito riesce a mettersi in luce grazie alla sua straordinaria abilit\u00e0 come tiratore, un'abilit\u00e0 appresa negli Urali nella caccia al lupo fin da bambino. Lo stesso giorno del suo arrivo, Vasilij conosce il commissario politico Danilov che, dopo aver notato le doti di tiratore di Vasilij, ha l'idea di utilizzarlo come personaggio simbolo della propaganda sovietica. L'idea viene accolta dal nuovo responsabile politico-militare della citt\u00e0, Nikita Chru\u0161\u010d\u00ebv, che promuove Danilov assegnandolo allo Stato maggiore e trasferisce Vasilij alla divisione tiratori scelti.\nNella nuova veste di cecchino Vasilij diventa un killer di grande successo, tanto da attirare su di s\u00e9 l'attenzione dello Stato Maggiore tedesco, il quale decide di inviare dalla Germania il miglior tiratore dell'esercito tedesco, il maggiore K\u00f6nig, con il compito specifico di eliminare il cecchino russo. I primi scontri tra i due si risolvono a vantaggio del tiratore tedesco che riesce a eliminare tre compagni di Vasilij. Il giovane russo \u00e8 scoraggiato, ma Danilov lo rassicura rivelandogli che Sa\u0161a, un bambino russo che \u00e8 riuscito a conquistarsi la fiducia di K\u00f6nig, far\u00e0 il doppio gioco informandolo della posizione del nemico.\nNei giorni seguenti Vasilij si salver\u00e0 dopo essere rimasto sotto la linea di tiro del suo rivale tedesco, e questo far\u00e0 scoprire a K\u00f6nig il doppio gioco di Sa\u0161a, che verr\u00e0 da lui impiccato e lasciato appeso per fare da esca. Danilov raggiunge Vasilij, mentre questi \u00e8 sempre in attesa di scorgere il rivale tedesco, e lo informa della morte di Tania, la sua ragazza, a causa dello scoppio di una bomba. Colpito dallo sconforto e sentendosi colpevole della morte di Sa\u0161a, Danilov decide di sacrificare la sua vita per far scoprire la postazione di K\u00f6nig. Il cecchino esce dal suo nascondiglio, convinto di aver colpito Vasilij, ma si accorge troppo tardi di essere sotto tiro, e con rassegnazione si abbandona alla sua sorte.\nAlcuni mesi dopo, il 3 febbraio 1943, giorno della fine della battaglia di Stalingrado, Vasilij trova l'indirizzo di un ospedale dove, grazie alle suppliche della madre di Sa\u0161a, Tania era stata ricoverata agonizzante, riuscendo a ritrovarla viva, convalescente, e pu\u00f2 riabbracciarla. Il film termina, prima dei titoli di coda, con alcuni cenni storici sul reale Vasilij: il riconoscimento di Eroe dell'Unione Sovietica e l'esposizione del suo fucile al Museo di Storia di Stalingrado (oggi Volgograd).\nRiferimenti storico-narrativi.\nLa vicenda narrata nel film troverebbe ispirazione dal presunto \"duello\" tra due cecchini che sarebbe avvenuto durante la battaglia di Stalingrado quando il comando tedesco, al fine di eliminare Zajcev, avrebbe inviato a Stalingrado il migliore tiratore di cui disponeva la Germania, ossia l\"SS Standartenf\u00fchrer\" Erwin K\u00f6nig. Lo scontro tra i due cecchini si sarebbe sviluppato per quattro giorni, al termine dei quali Zaitsev, dopo la morte di due dei suoi compagni, utilizzando uno stratagemma, avrebbe avuto la meglio.\nSecondo lo storico Antony Beevor, tale episodio \u00e8 poco convincente essendo sostenuto solo in alcune fonti sovietiche e non comparendo in nessuno dei rapporti da Stalingrado ad Aleksandr \u0160\u010derbakov, capo del dipartimento politico dell'Armata Rossa, nei quali, pure, tutti gli episodi relativi alle gesta dei tiratori scelti sovietici a Stalingrado sono riportati con minuzia di particolari..\nLa vicenda del duello fra Zajcev e un cecchino tedesco identificato come maggiore Konings \u00e8 contenuta nel libro di memorie del generale Vasilij \u010cujkov \"\u041d\u0430\u0447\u0430\u043b\u043e \u043f\u0443\u0442\u0438\" (\"Na\u010dalo puti\" - L'inizio della strada), pubblicato in italiano col titolo \"La battaglia di Stalingrado\".\nAnche lo stesso Zajcev, nel suo libro di memorie \"Non c'\u00e8 terra per noi oltre il Volga. Note di un cecchino (\u0417\u0430 \u0412\u043e\u043b\u0433\u043e\u0439 \u0437\u0435\u043c\u043b\u0438 \u0434\u043b\u044f \u043d\u0430\u0441 \u043d\u0435 \u0431\u044b\u043b\u043e. \u0417\u0430\u043f\u0438\u0441\u043a\u0438 \u0441\u043d\u0430\u0439\u043f\u0435\u0440\u0430 \u2013 Sa Volgoj zemli dlja nas ne bylo. Zapiski snajpera)\", racconta, seppure in forma diversa dal film, del suo duello durante la battaglia con il maggiore Konings, capo della scuola per tiratori scelti della Wehrmacht presso Berlino, il cui nome e la cui missione il comando sovietico avrebbe appreso da un soldato tedesco prigioniero.\nLa vicenda personale di Zajcev, quella di Tanja \u010cernova, della loro storia d'amore, e il duello fra Zaitsev e il maggiore tedesco Konings, inviato appositamente a Stalingrado per uccidere Zajcev, \u00e8 narrata ampiamente nel saggio \"Enemy at Gates: The Battle for Stalingrad\" del romanziere e storico statunitense William Craig, da cui \u00e8 tratto il titolo del film e sembra diffusamente anche la trama.\nL'autore americano David L. Robbins ha invece utilizzato il nome di Heinz Thorvald per il cecchino tedesco nell'episodio del duello con Zaitsev narrato nel suo romanzo \"War of the Rats\" (La guerra dei ratti), pubblicato in italiano col titolo \"Fortezza Stalingrado\".\nSecondo il giornalista e romanziere italiano Andrea Marrone, il film \u00e8 tratto dalle memorie del generale \u010cujkov. La vicenda della relazione sentimentale fra Zajcev e Tanja \u010cernova (le cui imprese belliche sarebbero state esagerate dalla propaganda) sarebbe pura invenzione filmica poich\u00e9 la \"cosa non risulta altrove\"; come pure di dubbia attendibilit\u00e0 sarebbe la storia del duello fra Zajcev e il cecchino tedesco, non essendo mai esistiti storicamente n\u00e9 la scuola per tiratori scelti di Zossen (a cui nel film si farebbe riferimento), n\u00e9 il personaggio dello \"SS Standartenf\u00fchrer\" Heinz Thorwald e n\u00e9 reparti delle Waffen-SS a Stalingrado.\nAlcune associazioni dei veterani sovietici della battaglia di Stalingrado si sentirono offese dall'immagine dell'Armata Rossa fornita dal film. In particolare le scene nelle quali i soldati sono trasportati al fronte come prigionieri in treni chiusi dall'esterno e quando vengono mandati all'assalto disarmati, ed inoltre la descrizione dei comandanti sovietici come despoti spietati e dei soldati semplici e dei civili utilizzati come carne da cannone. Tali critiche giunsero al punto da richiedere ufficialmente il ritiro della distribuzione del film in Russia."}
{"id": "738968", "revid": "121436038", "url": "https://it.wikipedia.org/wiki?curid=738968", "title": "Rebecca (Bibbia)", "text": "Rebecca (in ebraico: \u05e8\u05b4\u05d1\u05b0\u05e7\u05b8\u05d4 Rivqah) \u00e8 un personaggio biblico. \u00c8 la moglie di Isacco e la madre di Giacobbe ed Esa\u00f9. La sua storia \u00e8 raccontata nel libro della Genesi.\nPersonaggio biblico.\nMorta la sua consorte Sara, Abramo si prodiga a cercare una moglie per suo figlio Isacco. Questo compito lo affider\u00e0 a un suo servo, Eliezer, che giunge alla prossimit\u00e0 di un pozzo che si trova nella citt\u00e0 di Arran e dove incontra una giovane donna dal nome Rebecca, che si rivela essere figlia del fratello di Abramo. Essa successivamente lo presenter\u00e0 alla sua famiglia e a suo fratello Labano. Alla fine sceglie di seguire il servo e di diventare sposa del cugino Isacco (cfr. Genesi ).\nPer un lungo periodo di tempo Rebecca rimane senza eredi, ma successivamente porta alla luce due gemelli. La sua gravidanza sar\u00e0 difficile in quanto i gemelli che porta in grembo si rivoltano l'un contro l'altro, segno premonitore della discordia che nascer\u00e0 tra di loro e fra le nazioni che discenderanno dagli stessi (cfr. Genesi ). Da Rebecca nascono Esa\u00f9, primogenito, e Giacobbe (cfr. Genesi ).\nIn seguito Rebecca aiuta il figlio prediletto Giacobbe ad usurpare (con pieno diritto perch\u00e9 Esa\u00f9 in un'occasione vendette la sua primogenitura al prezzo di una zuppa di lenticchie (cfr. Genesi )) presso il padre Isacco la benedizione riservata al primogenito e che doveva toccare al fratello Esa\u00f9 (cfr. Genesi ).\nAlla sua morte Rebecca \u00e8 sepolta a fianco del marito nella tomba dei Patriarchi ad Ebron.\nNel Talmud, Rebecca \u00e8 considerata progenitrice del popolo ebraico (attraverso Giacobbe) e del popolo romano (attraverso Esa\u00f9): i due figli si urtano e combattono nel suo grembo, prefigurando la futura inimicizia che divider\u00e0 i due popoli.\nCulto.\nSanta Rebecca \u00e8 ricordata dalla Chiesa cattolica il 23 settembre.\nLetteratura.\nDante Alighieri la cita nelle anime beate del XXXII Canto del \"Paradiso\", insieme a Giuditta e a Sara."}
{"id": "738969", "revid": "2184177", "url": "https://it.wikipedia.org/wiki?curid=738969", "title": "Ceratitis capitata", "text": "La mosca mediterranea della frutta o, impropriamente, mosca della frutta (\"Ceratitis capitata\" ), \u00e8 un insetto fitofago dell'ordine dei Ditteri Brachiceri (Sezione Cyclorrhapha Schizophora, sottosezione Acalyptratae, famiglia Tephritidae). La sua larva si sviluppa come carpofago e polifago all'interno della polpa di molti frutti. \u00c8 una delle avversit\u00e0 economicamente pi\u00f9 rilevanti a carico della frutta estiva prodotta in ambiente mediterraneo.\nDistribuzione e importanza.\nL'origine della specie \u00e8 incerta. La letteratura cita come possibili areali di origine l'Africa subsahariana o l'Africa occidentale, da cui nell'arco di un secolo si \u00e8 insediata nel bacino del Mediterraneo in vaste aree del sud e centro Europa. La distribuzione della specie \u00e8 ampiamente dipendente dalle condizioni climatiche, con potenziali rischi legati all'incremento dell'areale di distribuzione a causa dei cambiamenti climatici. Attualmente \u00e8 una specie cosmopolita, presente tutto l'anno nelle regioni tropicali e subtropicali di tutti i continenti: Nordamerica, Sudamerica, Asia, Oceania. Nelle zone temperate la sua presenza \u00e8 stagionale. La specie \u00e8 stata eradicata in Nuova Zelanda e nelle Hawaii. \u00c8 inoltre presente negli Stati Uniti meridionali (California, Texas, Florida) e in Messico. L'eradicazione nel Nordamerica, avvenuta negli anni ottanta, \u00e8 stata temporanea in quanto \u00e8 documentata la sua ricomparsa in pi\u00f9 riprese in California.\n\u00c8 ritenuta una delle specie pi\u00f9 temibili per la frutticoltura a causa del suo notevole potenziale biologico, della sua estrema polifagia (oltre 250 specie agrarie attaccate), della difficolt\u00e0 di controllo e dell'entit\u00e0 dei danni (gli attacchi possono interessare anche il 100% della produzione). In Italia \u00e8 particolarmente dannosa su alcune drupacee (pesco e albicocco), sul fico, sul fico d'India e sul caco. In annate di gravi infestazioni gli attacchi si riversano anche sulle pomacee (melo, pero, nespolo del Giappone), sulla fragola, sul kiwi. Sugli agrumi gli attacchi si sono in genere rivelati di minore gravit\u00e0 rispetto ad altri fruttiferi, grazie all'azione inibente esercitata dall'olio essenziale contenuto nel flavedo, ma negli ultimi anni i danni si manifestano di maggiore entit\u00e0, probabilmente per una maggiore diffusione di tipi genetici ad ovopositore pi\u00f9 lungo, in grado di deporre le uova pi\u00f9 in profondit\u00e0. In ogni modo gli agrumi sono gli ospiti fondamentali per le generazioni tardive nei Paesi del bacino del Mediterraneo.\nL'importanza economica di questo insetto \u00e8 rilevante al punto che in certi Paesi \u00e8 oggetto di regolamenti fitosanitari che impongono barriere commerciali alla frutta d'importazione per evitare l'introduzione di focolai d'infestazione.\nMorfologia.\nL'adulto \u00e8 lungo 4-6 mm, con il corpo a tonalit\u00e0 grigie e giallastre. Ha un capo giallastro con occhi rossi e iridescenti nell'insetto vivo; la fronte del maschio presenta due lunghe setole ingrossate all'apice (\"capitate\") a forma di spatole. Da queste spatolette derivano sia il nome generico che quello specifico (dal greco \"kera\", corno, e dal latino \"capitatus\", a testa grossa); esse hanno forse un ruolo nella comunicazione sonora e visiva. Il torace \u00e8 nero con macchie bianche che formano un disegno caratteristico. L'addome \u00e8 arrotondato o affusolato all'estremit\u00e0 secondo il sesso, di colore giallo-rossastro con due bande grigie nel III e V urite. Le ali mostrano una caratteristica pigmentazione zonale, con una stria longitudinale bruno-aranciata lungo il margine costale e altre due trasversali, pi\u00f9 brevi, sempre di colore bruno-aranciato.\nL'uovo \u00e8 allungato e leggermente ricurvo (mm 1,0x0,2 circa) di colore bianco lucente, con area micropilare sporgente. La femmina depone in genere pi\u00f9 uova all'interno della cavit\u00e0 praticata dall'ovopositore.\nLa larva \u00e8 apode, allungata, subconica, ristretta verso il capo, di colore bianco-giallastro. Le larve neonate sono lunghe meno di un millimetro e sono percettibili con difficolt\u00e0 ad occhio nudo. La larva matura \u00e8 lunga 7-9 mm. Si distingue da quella della mosca delle olive per il diverso profilo delle mandibole e degli scleriti dell'apparato cefalo-faringeo.\nLa pupa, derivata dalla muta della larva matura \u00e8 protetta all'interno del pupario, una capsula ellittica formata da una trasformazione dell'esuvia dell'ultima muta larvale, di colore rossastro. Il pupario \u00e8 lungo 4-5 mm. In alcuni ceppi i pupari da cui sfarfalleranno le femmine sono di colore bianco, quelli da cui sfarfalleranno i maschi sono invece bruno-rossastri.\nBiologia.\nLa femmina depone le uova preferibilmente su frutti ad alto tenore in zuccheri, a basso grado di acidit\u00e0 e con polpa tenera. Esiste perci\u00f2 una scala di preferenza che orienta le infestazioni con il procedere della stagione. Ad esempio, nell'Italia meridionale, in piena estate, gli attacchi s'indirizzano preferibilmente sul pesco, sull'albicocco, sul fico e sulle variet\u00e0 precoci di pero, mentre in genere \u00e8 evitato il susino. Nella tarda estate gli attacchi si estendono anche ad altre variet\u00e0 di pero, al melo, talvolta al susino e all'uva, ma soprattutto al fico d'India e alle variet\u00e0 precoci di kaki. In autunno gli attacchi proseguono sul fico d'India e sul kaki per passare infine agli agrumi, in particolare il clementine e gli aranci precoci del gruppo Navel (\"Naveline\").\nAll'atto dell'ovideposizione, la femmina incurva l'addome, estroflette l'ovopositore e penetra l'epicarpo del frutto, lasciando pi\u00f9 uova nella cavit\u00e0. In genere vengono deposte 4-6 uova per puntura, fino ad un massimo di una decina. Una femmina pu\u00f2 praticare anche diverse punture sullo stesso frutto, perci\u00f2 si possono deporre anche diverse decine di uova in un solo frutto. Nel corso della sua vita una femmina pu\u00f2 deporre da poche centinaia fino ad un migliaio di uova, pertanto pu\u00f2 attaccare centinaia di frutti.\nLe larve si sviluppano all'interno della polpa provocandone il disfacimento. A maturit\u00e0 fuoriescono dal frutto, si lasciano cadere e s'impupano nel terreno. Contrariamente alla mosca dell'olivo, lo stadio di pupa si svolge sempre fuori dal frutto attaccato.\nLa durata del ciclo di sviluppo, dalla deposizione dell'uovo allo sfarfallamento dipende dalla temperatura e varia da un minimo di 2 settimane (a 29 \u00b0C in laboratorio), ad un massimo di 3 mesi (10-12 \u00b0C). In condizioni ordinarie, la durata di una generazione estiva \u00e8 dell'ordine di 20-30 giorni. Sotto i 9 \u00b0C l'attivit\u00e0 biologica si arresta completamente.\nNelle regioni a inverno mite la specie sverna soprattutto allo stadio di pupa nel terreno, ad alcuni centimetri di profondit\u00e0. Nelle zone agrumicole sverna anche come adulto o come larva negli agrumi. Temperature inferiori ai 2 \u00b0C per una settimana provocano la morte delle pupe. Nelle regioni tropicali le generazioni si susseguono ininterrottamente per tutto l'anno.\nDinamica di popolazione.\nLa dinamica di popolazione \u00e8 apparentemente complessa in quanto varia secondo la regione geografica e secondo le annate. In realt\u00e0 la dinamica \u00e8 determinata da tre condizioni: il decorso termico stagionale, con particolare riferimento alla stagione fredda, la disponibilit\u00e0 alimentare, il potenziale riproduttivo della specie. Dal momento che il potenziale biologico aumenta di generazione in generazione, la pericolosit\u00e0 della specie dipende dal numero di generazioni che si ripetono nell'arco dell'anno e dalla rapidit\u00e0 con cui si sviluppa la prima generazione. Per questo motivo la pericolosit\u00e0 della specie \u00e8 strettamente legata alla latitudine:\nDanni.\nNell'Italia meridionale le infestazioni iniziano con una marcata intensit\u00e0 dopo la met\u00e0 di giugno, con una variabilit\u00e0 che dipende da fattori ambientali (es. vocazione agrumicola della regione) e stagionali (inverno mite e primavera calda). In Sardegna, in genere, riescono a sfuggire agli attacchi di mosca le cultivar precoci di pesco e albicocco, mentre quelle che maturano dalla seconda met\u00e0 di giugno in poi sono suscettibili di gravi danni che, in assenza di controllo, possono giungere anche al 100%. In ogni modo, secondo la regione, l'epoca di comparsa varia da aprile agli inizi di luglio.\nNei primi giorni i sintomi sono poco visibili, ma ben presto la parte del frutto circostante la puntura diventa pi\u00f9 scura e in seguito allo sviluppo larvale la polpa imbrunisce e diventa marcescente. Ad alte temperature il deterioramento di un frutto colpito si verifica in pochi giorni. Negli agrumi si forma un alone intorno alla puntura. Sui frutti verdi si nota una leggera decolorazione in corrispondenza dell'alone, che tende poi a invaiare pi\u00f9 precocemente delle zone non punte. In genere i danni alle arance sono solo di natura estetica perch\u00e9 le larve neonate muoiono prima di raggiungere la polpa. Pi\u00f9 sensibili sono invece il mandarino e le clementine. Negli ultimi anni si sta verificando una maggiore incidenza dei danni anche all'arancio e il fatto sembra sia correlato ad una maggiore frequenza di femmine che hanno un ovopositore pi\u00f9 lungo.\nDifesa.\nLa difesa dei fruttiferi nei confronti della \"Ceratitis\" si \u00e8 sempre rivelata problematica.\nLotta chimica.\nLa lotta chimica richiede l'impiego di principi attivi ad azione citotropica, in grado di penetrare nel frutto e svolgere la loro azione preventiva o curativa nei confronti delle larve neonate. Di nessuna utilit\u00e0 \u00e8 il trattamento larvicida nei confronti delle larve che hanno gi\u00e0 intrapreso lo sviluppo in quanto il danno si \u00e8 ormai gi\u00e0 verificato.\nLa lotta a calendario prevede la protezione dei frutti ripetendo il trattamento in prossimit\u00e0 dello scadere dell'intervallo di carenza. Questo approccio \u00e8 poco efficace e di notevole impatto ambientale ed economico:\nIn definitiva la lotta a calendario comporta un sensibile aumento dei costi, un maggiore impatto sull'entomofauna utile a causa dell'impiego di insetticidi a largo spettro d'azione, un maggiore rischio sulla salute dei consumatori, aspetti negativi che non sono controbilanciati da un'adeguata efficacia.\nLa lotta guidata \u00e8 un approccio pi\u00f9 razionale, fermo restando che la sospensione dei trattamenti in prossimit\u00e0 della raccolta non garantisce l'incolumit\u00e0 della produzione. Per l'impossibilit\u00e0 di individuare l'inizio delle infestazioni, la lotta guidata si pu\u00f2 praticare solo con il monitoraggio degli adulti, impiegando trappole cromotropiche o, meglio, trappole innescate con attrattivi chimici. Dato il notevole potenziale biologico di questa specie, la soglia d'intervento \u00e8 molto bassa.\nI trattamenti chimici si eseguono con i seguenti prodotti, la cui efficacia \u00e8 variabile secondo il contesto (trattamento adulticida o larvicida):\nIn alternativa si pu\u00f2 ricorrere al trattamento adulticida con l'uso delle esche proteiche avvelenate. Effettuato su grandi superfici ha sempre offerto risultati migliori dei trattamenti larvicidi. In questo caso s'interviene con irrorazioni localizzate (ad esempio a filari alternati su parte della chioma) di prodotti a base di proteine idrolizzate ed un insetticida (estere fosforico o piretroide). Gli adulti sono attirati dall'attrattivo alimentare e vengono uccisi prima della riproduzione. La lotta con le esche si rivela efficace se condotta su grandi superfici e molto precocemente, alla comparsa dei primi adulti (le soglie d'intervento vanno secondo il contesto da valori minimi da 1 a 3-4 adulti fino a massimi di 20-40 adulti per trappola a settimana in condizioni favorevoli alla proliferazione del fitofago). Il contenimento delle ovideposizioni della prima generazione permette di mantenere basso il livello delle infestazioni.\nLotta biologica.\nLa lotta biologica non offre molte prospettive di successo. Pur avendo diversi antagonisti naturali, il potenziale biologico di questa specie \u00e8 assai alto e solo in contesti particolari gli ausiliari possono esercitare un'efficace azione di controllo. Fra questi \u00e8 citato nella lettura il controllo biologico nelle isole Hawaii per diversi decenni con specie di Opius introdotte da Filippo Silvestri nel 1913.\nNel bacino del mediterraneo non esiste un vero e proprio antagonista ausiliario che possa svolgere un ruolo significativo nella lotta biologica. Contribuiscono al contenimento delle popolazioni alcuni microrganismi e alcuni predatori occasionali. Fra i parassitoidi \u00e8 stata segnalata l'azione di \"Opius concolor\" (Hymenoptera Braconidae) e di \"Pachyneuron vindemmiae\" (Hymenoptera Pteromalidae) nel Nordafrica e in Medio Oriente. La prima specie \u00e8 stata peraltro impiegata in programmi di lotta biologica.\nLotta biotecnica.\nLa lotta biotecnica pu\u00f2 essere condotta con la tecnica del maschio sterile e con il \"mass trapping\".\nLa tecnica del maschio sterile o lotta autocida o SIT (\"Sterile Insect Technique\") consiste nella liberazione di un numero elevato di maschi allevati in cattivit\u00e0 e sterilizzati con raggi gamma, ma lasciati attivi nella loro competitivit\u00e0 con i maschi naturali (definiti \"selvatici\" o \"selvaggi\"). Una femmina si accoppia in genere una sola volta, perci\u00f2 l'elevato numero di maschi sterili riduce nel complesso la fecondit\u00e0 della popolazione e, quindi, il potenziale riproduttivo. Affinch\u00e9 la competizione sia efficace, il rapporto numerico fra maschi sterili e maschi selvatici deve essere di almeno 20. La tecnica si rivela pertanto efficace se attuata sulle prime generazioni, quando il potenziale biologico della specie \u00e8 ancora basso per la ridotta densit\u00e0 di popolazione. Naturalmente il contenimento della popolazione nelle prime generazioni ha un effetto preventivo impedendo la pullulazione nelle generazioni successive.\nLa produzione di maschi sterili si attua nelle biofabbriche, impiegando un ceppo genetico particolare che permette di isolare i maschi fin dallo stadio di uovo: in questo ceppo le uova delle femmine sono pi\u00f9 sensibili alle alte temperature e l'immersione delle uova per due giorni in acqua calda (34 \u00b0C) permette di uccidere le uova delle femmine. Le larve dei maschi sono allevate usando un substrato nutritivo e al termine dello sviluppo si raccolgono i pupari per sottoporli all'irraggiamento sterilizzante prima dello sfarfallamento. I maschi sfarfallati vengono alimentati con una dieta zuccherina e poi refrigerati per mantenerli inattivi. La liberazione si pratica con irrorazioni da mezzi aerei oppure da terra.\nQuesta tecnica \u00e8 il metodo di lotta che ha dato i migliori risultati in assoluto, giungendo anche a casi di eradicazione della specie, temporanei (California, Florida) o definitivi (Hawaii). Programmi di lotta biotecnica con l'autocidio sono stati condotti anche in altre regioni, fra cui Spagna, Israele, Messico, Guatemala, Cile, Argentina, Nuova Zelanda, Sudafrica. Pur senza arrivare a risultati ottimali quale, ad esempio, l'eradicazione definitiva, questa tecnica permette di ridurre sensibilmente il numero di trattamenti chimici, giungendo talvolta alla realizzazione di economie di scala in quanto il costo della lotta autocida pu\u00f2 abbassarsi sensibilmente rispetto al costo della lotta chimica. Casi eclatanti sono quelli citati dai programmi di lotta nell'Orange County in California (risparmio di circa il 30%) e nella valle del fiume Hex in Sud Africa (risparmio del 65%).\nIl problema principale della lotta autocida consiste nel fatto che si pu\u00f2 attuare solo su larga scala, a livello comprensoriale o, ancora meglio, regionale, pertanto richiede la predisposizione di piani collettivi a partecipazione pubblica e privata. L'efficacia dei programmi \u00e8 inoltre subordinata all'adozione di piani di profilassi che impediscano o rallentino l'importazione della mosca.\nIl \"mass trapping\" si pratica con la dislocazione di trappole, in numero di una per pianta, innescate con attrattivi chimici. Come trappole possono essere impiegate tavolette di legno imbevute di una soluzione di deltametrina oppure tavolette di plexiglas trasparenti cosparse di collante (vischio entomologico). I migliori risultati si ottengono con le tavolette di legno data la loro azione duratura mentre l'uso del vischio entomologico pu\u00f2 diventare oneroso a causa della necessit\u00e0 di procedere periodicamente alla sostituzione. Altre trappole utilizzabili sono quelle prodotte dall'industria farmaceutica, gi\u00e0 innescate con i relativi attrattivi.\nIn generale il \"mass trapping\" non offre gli stessi risultati del SIT e probabilmente la sua efficacia \u00e8 subordinata al verificarsi di condizioni contestuali particolari. Va perci\u00f2 citato come mezzo ausiliario per il contenimento delle popolazioni anche se in determinate condizioni pu\u00f2 rivelarsi un'alternativa efficace.\nL'uso delle trappole a scopo di monitoraggio \u00e8 utile in particolare per la lotta chimica guidata. Come trappole si possono impiegare tavolette in plastica trasparenti o bianche cosparse di colla, innescate con attrattivi alimentari o sessuali. Sono invece sconsigliabili le trappole cromotropiche, che essendo poco selettive attirano anche insetti utili.\nGli attrattivi impiegabili per la \"Ceratitis\" sono i seguenti:\nIn generale, per aumentare l'efficacia, gli attrattivi alimentari vanno impiegati in combinazione tra loro (esche proteiche con sali ammoniacali) oppure con il feromone sessuale. L'efficacia degli attrattivi alimentari \u00e8 condizionata negativamente dall'umidit\u00e0 relativa alta.\nLotta integrata.\nLa lotta integrata alla \"Ceratitis capitata\" \u00e8 indispensabile per potenziare i vari metodi di difesa, in particolare quelli basati sulla lotta biotecnica. L'azione pi\u00f9 efficace consiste nell'adozione di misure di profilassi tese a impedire la formazione di focolai d'infestazione da cui possono propagarsi le infestazioni. Esempi di tali misure sono i seguenti:\nLa difesa nelle produzioni familiari.\nLa \"Ceratitis\" \u00e8 una specie di difficilissimo controllo nelle piccole produzioni familiari, limitate per lo pi\u00f9 a poche piante, spesso di pi\u00f9 specie, allevate nell'orto o nel giardino casalingo. In queste condizioni operative \u00e8 in genere improponibile l'adozione della lotta chimica, anche perch\u00e9 con la produzione in proprio di frutta e ortaggi si mira ad un elevato standard qualitativo con l'assenza di residui chimici. L'uso delle trappole d\u00e0 scarsi risultati in quanto il \"mass trapping\" si rivela efficace se applicato su grandi superfici: su piccoli superfici, infatti, gli attrattivi chimici presentano l'inconveniente di attirare gli adulti dai dintorni incrementando quindi la popolazione nel proprio giardino. L'uso di trappole cromotropiche, che hanno un raggio d'azione pi\u00f9 breve, \u00e8 altrettanto sconsigliabile perch\u00e9 sono attive anche contro l'entomofauna utile e alla lunga potrebbero ridurre la capacit\u00e0 intrinseca del giardino di difendersi biologicamente contro le avversit\u00e0.\nUn metodo di difesa rudimentale consiste nel proteggere i singoli frutti o intere branchette fruttifere con sacchi di carta o, meglio, con sacchetti in rete antinsetto. Le protezioni vanno predisposte il pi\u00f9 precocemente possibile o almeno prima dell'invaiatura. Queste barriere impediscono l'ovideposizione e si rivelano il metodo pi\u00f9 efficace in assoluto. D'altra parte \u00e8 un metodo proibitivo, spesso ostacolato dalla morfologia della pianta, e richiede una notevole pazienza che pu\u00f2 essere ripagata solo dalla soddisfazione di poter assaporare i frutti del proprio orto integri e del tutto salubri, senza il ricorso agli insetticidi. Questo metodo \u00e8 attuato sporadicamente anche da piccoli produttori di agricoltura biologica con alti costi di produzione che possono essere ripagati solo dall'apprezzamento commerciale del prodotto.\nMetodi pi\u00f9 semplici consistono nella prevenzione agronomica, ricorrendo a specie frutticole che in genere sfuggono agli attacchi della mosca della frutta. Per le produzioni familiari pertanto \u00e8 consigliabile ad esempio impiantare cultivar precoci di pesco e albicocco, che in genere sfuggono agli attacchi della seconda generazione, riservando la produzione estiva alla frutta meno vulnerabile come ad esempio le susine o l'uva da tavola, che in genere sono meno apprezzate dalla \"Ceratitis\".\nImpieghi utili.\nA fronte dei danni economici causati da questa specie, si oppone un caso, di limitata rilevanza, in cui la mosca della frutta si rivela un organismo utile. La \"Ceratitis capitata\" \u00e8 utilizzata infatti come ospite di sostituzione per l'allevamento dell\"Opius concolor\", che parassitizza le larve di III et\u00e0 della Mosca delle olive e, secondariamente, quelle di altri Tefritidi. La produzione dell\"Opius\" sulle larve di \"B. oleae\" sarebbe tecnicamente impossibile data la monofagia obbligata della mosca delle olive. Le larve di \"Ceratitis\" si possono invece allevare facilmente su substrati composti da crusca di frumento, zucchero e integratori probiotici (lievito) e utilizzare come ospiti obbligati per la moltiplicazione del parassitoide."}
{"id": "738971", "revid": "697352", "url": "https://it.wikipedia.org/wiki?curid=738971", "title": "Santuario di Nostra Signora della Misericordia", "text": ""}
{"id": "738972", "revid": "2", "url": "https://it.wikipedia.org/wiki?curid=738972", "title": "Mosca della frutta", "text": ""}
{"id": "738977", "revid": "123096748", "url": "https://it.wikipedia.org/wiki?curid=738977", "title": "Formula di Navier", "text": "La formula di Navier \u00e8 una relazione dovuta all'ingegnere francese Claude-Louis Navier che consente, in Scienza delle costruzioni, di determinare le tensioni normali agenti su una sezione trasversale di una trave di asse z sollecitata a flessione retta:\nformula_1\nDove:\nNormalmente, in una trave di materiale omogeneo a sezione costante, essendo il momento d'inerzia delle singole sezioni costante ed essendo altrettanto costante l'entit\u00e0 della sollecitazione formula_3, le tensioni normali risultano funzioni della sola variabile formula_4, cosicch\u00e9 l'andamento del grafico dello sforzo normale assume un tipico andamento lineare detto \"a farfalla\", con annullamento in corrispondenza dell'asse neutro (formula_10).\nIpotesi e teoria.\nLa formula di Navier \u00e8 valida nelle condizioni in cui siano soddisfatte le ipotesi poste dal modello di de Saint Venant e l'ipotesi aggiuntiva di conservazione delle sezioni piane.\nNel modello il sistema di riferimento si assume essere quello relativo agli assi principali d'inerzia formula_11, con formula_12 asse della trave e formula_13 direzione del momento flettente. Il corpo risulta pertanto sottoposto ad una flessione retta, dove:\nformula_14\nLa formula di Navier rappresenta una forma semplificata dell'analoga formula relativa alla pressoflessione deviata, nota anche come formula trinomia, anch'essa dovuta a Navier:"}
{"id": "738984", "revid": "1718925", "url": "https://it.wikipedia.org/wiki?curid=738984", "title": "Tozzi Masini", "text": "Tozzi Masini \u00e8 un album di Marco Masini e Umberto Tozzi, pubblicato il 24 novembre 2006. L'idea nasce da Mario Ragni. L'album contiene 16 tracce di cui 1 canzone di Masini cantata da entrambi, 6 canzoni di Tozzi cantate da Masini e 6 canzoni di Masini cantate da Tozzi e 3 inediti (\"Come si fa...?\", \"Anima italiana\" e \"Arrivederci per lei\"). "}
{"id": "738985", "revid": "767487", "url": "https://it.wikipedia.org/wiki?curid=738985", "title": "Dieter Mirnegg", "text": "Carriera.\nGiocatore.\nClub.\nNativo di una citt\u00e0 dove il calcio non \u00e8 tra gli sport pi\u00f9 praticati, per via del rigido clima che in inverno vede la neve sovrana, Mirnegg inizialmente, come tanti suoi coetanei, si ciment\u00f2 sugli sci potendo contare sugli insegnamenti del celebre discesista Franz Klammer, con il quale si allenava costantemente.\nMa praticare lo sci costava, e per evitare di gravare troppo sul bilancio familiare, il giovane Mirnegg si appassion\u00f2 al calcio. A 17 anni entr\u00f2 nelle giovanili dell'ASK Klagenfurt, ed esord\u00ec nella Nazionale Juniores. Nel 1974 venne acquistato dal VOEST Linz, campione d'Austria in carica. Dalla Nazionale Juniores ben presto avvenne il passaggio alla rappresentativa maggiore nella quale disput\u00f2 le gare di qualificazione per i Mondiali del 1978 e 1982.\nNel 1979 si trasfer\u00ec in Germania nel Duisburg. Dopo la partecipazione all'unica edizione del Torneo di Capodanno nelle file dell'Udinese, dove realizz\u00f2 una doppietta alla Juventus, nella stagione 1981-1982 approd\u00f2 in Serie A al , per sostituire Pietro Vierchowod, ceduto alla Fiorentina.\nL'esperienza italiana non fu delle migliori per il terzino austriaco: la squadra lariana retrocesse subito in Serie B, e per Mirnegg furono solo 11 le presenze, senza riuscire a essere quel valore aggiunto che in riva al Lario si sarebbero aspettati. Ci\u00f2 gli precluse le porte del Mondiale di Spagna del 1982. L'anno successivo in B non venne nemmeno utilizzato. Inevitabile quindi la sua cessione. Torn\u00f2 a giocare in Austria nelle file di Union Wels, nuovamente VOEST Linz, Wiener SC, Vorw\u00e4rts Steyr e poi, a livello minore, con Union V\u00f6cklamarkt, Amateure Steyr (nella doppia veste di allenatore e giocatore) e Austria Tabak, dove concluse definitivamente la carriera agonistica e, tra il 1992 e il 1995, divenne allenatore.\nNazionale.\nHa rappresentato la Nazionale maggiore austriaca in 15 occasioni tra il 1979 e il 1981, uscendo dal giro della Nazionale durante l'esperienza negativa di Como.\nAllenatore.\nCome allenatore, Mirnegg ha diretto per lo pi\u00f9 club non professionisti. Il primo incarico di prestigio arriv\u00f2, nel 2001, con la chiamata del LASK Linz, che per\u00f2 lo esoner\u00f2 a fine stagione. Rimasto a Linz per allenare il Blau-Wei\u00df, nel 2005 \u00e8 stato assunto come vice di Kurt Jara al Salisburgo, conquistando il 2\u00ba posto in campionato.\nDal 2010 \u00e8 direttore sportivo dell'Union Edelwei\u00df, formazione amatoriale di Linz."}
{"id": "738987", "revid": "2", "url": "https://it.wikipedia.org/wiki?curid=738987", "title": "Pagine web dinamiche", "text": ""}
{"id": "738991", "revid": "2", "url": "https://it.wikipedia.org/wiki?curid=738991", "title": "Pagina dinamica", "text": ""}
{"id": "738994", "revid": "767487", "url": "https://it.wikipedia.org/wiki?curid=738994", "title": "One Be Lo", "text": "\u00c8 noto per essere la met\u00e0 del duo Binary Star, ma ha anche realizzato diversi album come solista.\nBiografia.\nDice di essere cresciuto ascoltando KRS-One e Ice Cube manifestando interesse per l'hip hop gi\u00e0 da piccolo. Come risultato negli anni novanta forma insieme a Senim Silla il rap duo Binary Star anche se dopo due album il duo si scioglie per \"divergenze creative\".\nRimane deluso dallo scioglimento del duo e dal trattamento riservatogli dalla casa discografica (non vennero mai pagati dal distributore anche se vendettero 20,000 copie), comincia a concentrarsi sulla sua carriera da solista. In questo periodo si converte all'islam cambiando il suo nome in Nahshid Sulaiman. Cambia anche il suo nome artistico da OneManArmy a One Be Lo volendo evitare dispute legali con l'omonima punk band One Man Army.\nNel gennaio del 2000 fonda la sua etichetta indipendente chiamata Subterraneous Records. In questo modo riesce a pubblicare pi\u00f9 facilmente i suoi album ed a dare pi\u00f9 visibilit\u00e0 a numerosi mc e produttori originari del Michigan. Nel 2001 la sua Subterraneous Records pubblica \"WaterWorld Too\" una compilation che vede la partecipazione di tutti gli artisti legati all'etichetta. Nel frattempo continua a lavorare ai suoi progetti da solista insieme al produttorre Decompoze. Verso la fine del 2002 pubblica in tiratura limitata l'album \"F.E.T.U.S. (For Everybody That Under Stands)\", raccolta di brani originariamente non intesi alla pubblicazione ma che fecero da apripista al suo album di debutto come solista.\nPer la casa discografica Fat Beats nel 2005 esce \"S.O.N.O.G.R.A.M. (Sounds Of Nahshid Originate Good Rhymes And Music)\" che vede la collaborazione di diversi rapper come Abdus Salaam e cantanti come Ka Di. Questo album riceve una critica positiva specialmente per le sue \"conscious lyrics\" letteralmente \"liriche consapevoli\" (si pongono in antitesi alle classiche tematiche potere, soldi, droga e prostitute). L'album seguente che vide la luce sempre nel 2005 si intitola \"S.T.I.L.L.B.O.R.N. (Something To Interest Lo Listeners Beyond Original Recorded Networkings)\" e che raccoglie brani inediti dell'album precedente.\nL'esperienza fin qui accumulata lo sta portando alla realizzazione di un'opera massima che si intitoler\u00e0 \"L.I.F.E (Lo Is For Everybody)\". Oltre a questo progetto sta collaborando insieme a Magestik Legend e probabilmente formeranno il duo \"Security\"."}
{"id": "738995", "revid": "1782831", "url": "https://it.wikipedia.org/wiki?curid=738995", "title": "Sarah", "text": ""}
{"id": "738996", "revid": "124407363", "url": "https://it.wikipedia.org/wiki?curid=738996", "title": "Michelle Branch", "text": "Ha esordito sulle scene nel 2000, ed ha ottenuto il successo con gli album \"The Spirit Room\" (2001) ed \"Hotel Paper\" (2003). Dal 2004 al 2008 ha fatto parte del duo The Wreckers, insieme a Jessica Harp; sta proseguendo la sua carriera musicale come solista.\nBiografia.\nFiglia di David e Peggy Branch, \u00e8 di origini irlandesi e indonesiane. Ha un fratellastro di nome David ed una sorella minore di nome Nicole.\nInizia precocemente la sua carriera artistica, suonando la chitarra a quattordici anni e firmando il suo primo contratto discografico a diciassette anni per la Maverick Recording Company. Risale all'anno 2000 il suo primo album da solista, \"Broken Bracelet\"; nel 2001, dopo la firma con la Maverick, scala le classifiche con l'album \"The Spirit Room\" e il singolo \"Everywhere\", inserito nella colonna sonora del film \"American Pie 2\".\nGrande fan di Beatles, Jimi Hendrix e Led Zeppelin, Michelle alla Maverick viene affiancata a John Shanks (ex-membro della band della cantante pop/rock Melissa Etheridge e produttore di fama internazionale) e Shelly Peikens (gi\u00e0 al fianco di artisti come Christina Aguilera, Chris Isaak e Meredith Brooks) oltre che a rinomati sessionmen, fra cui: Dave Warren (tastiere), John Leventhal (polistrumentista di classe, noto in ambito country), Vinnie Colaiuta e Kenny Aronoff (batteristi di fama mondiale) e Dave Navarro (ex-chitarrista di Jane's Addiction e Red Hot Chili Peppers, che ha registrato una parte di chitarra nel brano \"Are You Happy Now?\").\nHa inoltre collaborato con artisti come Carlos Santana (\"The Game of Love\" e \"I'm feelin' you\"), Sheryl Crow (\"Love Me Like That\" dell'album Hotel Paper) e Chris Isaak (\"I Lose My Heart\"); ha inoltre partecipato a serie TV di successo quali \"Buffy l'ammazzavampiri\" (Episodio \"Tabula rasa\") e \"Streghe\" (Episodio \"100 volte streghe\")\nNella seconda met\u00e0 del 2004, dopo aver \"reclutato\" l'amica Jessica Harp (cantautrice country che aveva partecipato come corista durante lo \"Are you happy now? Tour\" dello stesso anno), diede vita al progetto parallelo The Wreckers, culminato nell'album \"Stand Still, Look Pretty\", pubblicato due anni pi\u00f9 tardi e che vende circa 750.000 copie nei soli Stati Uniti. Il duo si sciolse ufficialmente all'inizio del 2008, causa la scelta da parte di Jessica Harp di rinunciare alla propria carriera di performer per dedicarsi unicamente al songwriting.\nIl 10 aprile 2008 in un concerto tenutosi a Norfolk (Virginia), Michelle aveva annunciato il nome del suo nuovo lavoro da solista, \"Everything Comes and Goes\", la cui uscita era inizialmente prevista nel 2009. Nel luglio 2009 fu pubblicato \"Sooner or Later\", brano per il quale era stato anche girato un video e che avrebbe dovuto essere il singolo di lancio dell'album. A causa per\u00f2 di problemi interni alla casa discografica, l'uscita dell'album \u00e8 stata pi\u00f9 volte rimandata; alla fine \"Everything Comes and Goes\" \u00e8 uscito solo a luglio 2010, ma come EP contenente 6 brani. \u00c8 stata quindi cancellata definitivamente l'uscita dell'album completo (che avrebbe dovuto contenere 13 tracce); cancellato anche il progetto del successivo album che avrebbe dovuto intitolarsi \"A Different Kind of Country\".\nPrecedentemente, nell'agosto 2008 era stato pubblicato \"Together\", brano da lei composto che fa parte della colonna sonora del film \"The Sisterhood of the Travelling Pants 2\". Nell'aprile 2010 Michelle ha registrato un brano in collaborazione con Timbaland, dal titolo \"Getaway\", uscito come singolo acquistabile in download digitale. A partire dall'inizio del 2011, sul sito ufficiale dell'artista sono stati resi disponibili per il download gratuito alcuni brani che avrebbero dovuto originariamente far parte dell'album \"Everything Comes and Goes\".\nNel 2011 Michelle ha completato le registrazioni di un nuovo album, intitolato \"West Coast Time\", la cui uscita era prevista per settembre/ottobre 2011. Durante un webcast (26 maggio 2011) aveva presentato in anteprima il primo singolo, intitolato \"Loud Music\", uscito il 14 agosto 2011, per il quale \u00e8 stato anche girato un video. Durante quell'estate Michelle \u00e8 stata in tour come supporto ai Goo Goo Dolls per promuovere il disco in uscita.\nAncora una volta per\u00f2, purtroppo, l'album non ha visto la luce nei tempi stabiliti. Nel settembre 2012, Michelle ha pubblicato alcune tracce dell'album sulla sua pagina SoundCloud, ascoltabili gratuitamente all'indirizzo http://soundcloud.com/michellebranch\nNel gennaio 2017 annuncia l'uscita del suo quarto album, \"Hopeless Romantic\", previsto per il 7 aprile 2017. La title track viene pubblicata come singolo nel mese di febbraio.\nVita privata.\nMichelle si \u00e8 sposata nel maggio 2004 con Theodore \"Teddy\" Landau, bassista del gruppo che la accompagnava durante il tour di Hotel Paper. Dalla loro unione \u00e8 nata, il 3 agosto 2005, la figlia Owen Isabelle. Nel 2015 la coppia divorzia dopo un anno di separazione. Dal 2015 ha una relazione con il musicista Patrick Carney, dal quale ha avuto un figlio, Rhys James, il 28 agosto 2018."}
{"id": "738997", "revid": "599013", "url": "https://it.wikipedia.org/wiki?curid=738997", "title": "\u1e58oman Berezovski", "text": "Carriera.\nArmeno di nascita, ha giocato per lo Zenit, il Torpedo Mosca e la Dinamo Mosca. Verso la fine degli anni Novanta \u00e8 stato votato miglior portiere del campionato russo.\nNazionale.\nConta 94 presenze nella Nazionale armena."}
{"id": "738998", "revid": "1305772", "url": "https://it.wikipedia.org/wiki?curid=738998", "title": "Corrado I di Borgogna", "text": "Origine.\nNato verso l'800 da Guelfo I di Baviera (seconda met\u00e0 dell'VIII secolo -824/5), conte di Altdorf e da Edvige di Sassonia (seconda met\u00e0 dell'VIII secolo - ?). Corrado ebbe tre fratelli/sorelle:\nBiografia.\nCorrado spos\u00f2, probabilmente tra l'820 ed l'825, Adelaide d'Alsazia come ci viene confermato nei \"Miraculis Sancti Germani\": Adelaide, di natali gloriosi era la moglie del principe Corrado, anche lui di fulgida stirpe. Adelaide (805-dopo l'866, era la figlia secondogenita del conte di Tours, Ugo e della moglie Ava o Bava, come risulta dal testamento di Gerardo di Rossiglione, conte di Vienne. Dopo essere rimasta vedova di Corrado, Adelaide, tra l'864 e l'866, spos\u00f2, in seconde nozze, il marchese di Neustria, Roberto il Forte ( ca. 820-866), come \u00e8 indicato nelle \"Europ\u00e4ische Stammtafeln\", vol II cap. 10 (non consultate).\nCorrado ed il fratello Rodolfo, dopo che la sorella Giuditta era divenuta la moglie dell'imperatore Ludovico il Pio, si erano stabiliti a corte e dopo che, nell'829, Bernardo I di Tolosa era stato nominato ciambellano e custode del loro nipote Carlo, avevano fatto carriera.Per\u00f2 l'anno seguente, secondo il cronista Thegano, i parecchi nemici (Wala e tutti i collaboratori del co-imperatore Lotario I, tra cui Ugo di Tours e Matfrid I in testa) non tardarono a mettere in giro la voce che Bernardo fosse divenuto l'amante dell'imperatrice, Giuditta di Baviera, che fu chiusa in un monastero, mentre i suoi fratelli, Corrado e Rodolfo, furono tonsurati e, secondo il Nitardo, furono consegnati al re d'Aquitania, Pipino I, affinch\u00e9 li custodisse.Probabilmente furono liberati una prima volta, ma Corrado ed il fratello, nell'833, secondo la \"Vita Hludowici Imperatoris\" erano ancora in Aquitania custoditi da Pipino I e riacquistarono definitivamente la libert\u00e0 nell'834, dopo che Ludovico il Pio aveva sconfitto Lotario I in Bretagna, e la loro sorella era potuta rientrare da Tortona, dove sempre secondo la \"Vita Hludowici Imperatoris\" era stata esiliata.Negli anni seguenti Corrado ricevette il titolo di conte di Parigi.\nNell\"'Ex Heirici Miraculis S. Germani\" \u00e8 riportato che il principe Corrado, che aveva un problema ad un occhio fu curato dal santo ed inoltre fu il fondatore dell'abbazia di Saint-Germain a Auxerre.Fu in quel periodo che Corrado ricevette la contea di Auxerre e divenne il signore della Borgogna Transgiurana, tanto che su figlio, Ugo l'Abate, nell'858, diede asilo in Borgogna a Carlo il Calvo che era stato sconfitto dal fratellastro, Ludovico II il Germanico ed abbandonato dalla nobilt\u00e0 neustriana, guidata da Roberto il Forte.\nCorrado continu\u00f2 a collaborare (e dopo di lui suo figlio, Ugo l'Abate) con il re dei Franchi occidentali, Carlo il Calvo, servendolo lealmente e fedelmente.Nel giugno 860, Corrado fu testimone dell'incontro tra il re di Lotaringia, Lotario II ed i suoi due zii, Ludovico II il Germanico, re dei Franchi orientali e Carlo il Calvo, re dei Franchi occidentali e fu quindi tra i testimoni del patto tra i tre re, come risulta dall\"'Adnuntiatio domni Karoli\".\nDal documento n\u00b0 103 di Ludovico II il Germanico, del 1\u00ba aprile 861, risulta che, nell'ambito della sua contea di Linzgau, Corrado scambi\u00f2 una propriet\u00e0 col cappellano regio, Grimaldo.\nCorrado mor\u00ec tra l'862 e l'866 lasciando i feudi che aveva in Neustria al figlio, Ugo, la contea di Auxerre ed il titolo di conte di Borgogna all'altro figlio, Corrado ed infine la contea di Linz- und Argengau, al terzo figlio, Guelfo.Il necrologio di Corrado nella cattedrale di Auxerre, ricorda il giorno della morte senza precisare l'anno.\nComunque, secondo gli \"Hincmari Remensis Annales\" la contea di Auxerre, nell'865 (forse l'anno della morte di Corrado), fu assegnata a Roberto il Forte, per tornare alla dinastia dei vecchi Guelfi, l'anno dopo.\nCorrado \u00e8 ricordato in un epitaffio di \"Walahfridus Strabus\" a lui dedicato: \"Conradus comes\".\nDiscendenza.\nCorrado e Adelaide ebbero cinque o forse sei figli::"}
{"id": "739001", "revid": "71263", "url": "https://it.wikipedia.org/wiki?curid=739001", "title": "Keno Don Hugo Rosa", "text": ""}
{"id": "739002", "revid": "2034231", "url": "https://it.wikipedia.org/wiki?curid=739002", "title": "Radar jamming", "text": "Il radar jamming (dall'inglese \"jam\" ovvero pasticcio, confusione) \u00e8, insieme al decoy e ad altre, una delle tecniche di guerra elettronica del tipo \"EA \"electronic attack\"\" attivo. La vecchia denominazione dell'EA era ECM (\"electronic counter measure\") contromisure elettroniche. Consiste nell'emissione intenzionale di segnali radio che interferiscono con il funzionamento dei radar saturando il ricevitore con del rumore o fornendo false informazioni agli operatori.\nBersagli del jamming possono essere i radar di scoperta, con lo scopo di non far rilevare agli operatori la presenza di unit\u00e0 in fase di attacco, oppure le testate dei missili a ricerca radar, con lo scopo di deviare dal vero obiettivo l'arma in arrivo.\nEsistono due tipi di radar jamming:\nJamming meccanico.\nIl jamming meccanico \u00e8 causato da dispositivi che riflettono una o pi\u00f9 volte l'energia inviata dai radar, producendo cos\u00ec falsi bersagli sullo schermo dell'operatore. Il jamming meccanico comprende:\nChaff.\nIl \"chaff\" \u00e8 fatto di strisce, fili o fibre metalliche di diverse lunghezze che, riflettendo diverse lunghezze d'onda, creano un'area piena di falsi echi radar, in mezzo ai quali diventa pi\u00f9 difficile individuare il bersaglio reale. Il chaff viene normalmente utilizzato in grandi quantit\u00e0, creando delle vere e proprie nuvole o cortine di inganno che, nel caso di utilizzo sistematico per accecare i radar di scoperta, vengono chiamate \"corridoi di chaff\". Di conseguenza, modernamente viene realizzato per ragioni di peso in alluminio e fibra di vetro ricoperti di materiale plastico, per favorire la separazione tra gli elementi e ostacolare la formazione di nodi e pieghe.\nRiflettori radar.\nI riflettori radar - in inglese \"corner reflectors\" - hanno effetti simili al \"chaff\", ma sono fisicamente molto differenti. Sono costituiti da oggetti conduttivi di forma particolare modellati per riflettere il segnale radar. Essendo pi\u00f9 pesanti del \"chaff\", vengono trasportati in quantit\u00e0 inferiori.\nIngannatori radar.\nGli ingannatori radar - in inglese \"decoy\" - sono oggetti o dispositivi che servono ad ingannare i radar fornendo un'eco in tutto simile a quella del bersaglio che si vuole nascondere. Per rendere la simulazione pi\u00f9 verosimile, in alcuni casi vengono fatti muovere in modo da simulare il comportamento del vero bersaglio. Se sufficientemente fedeli sono particolarmente efficaci, perch\u00e9 possono riempire un radar di falsi obiettivi, consentendo al vero velivolo attaccante di avvicinarsi entro il raggio di tiro delle sue armi. Gli inganni possono avere installati a bordo dei riflettori per farli risultare al radar pi\u00f9 grandi delle loro reali dimensioni, migliorando l'illusione che si tratti di un velivolo o di una nave reale. Alcuni inganni sono in grado di generare jamming elettronico o di emettere \"chaff\".\nJamming elettronico.\nIl jamming elettronico \u00e8 una forma di guerra elettronica nella quale una sorgente di disturbo il \"jammer\" irradia segnali molto forti e concentrati per alterare il funzionamento dei ricevitori dei radar avversari o per confondere i radar di ricerca utilizzati da missili e artiglieria. Le due tecniche principali sono le \"tecniche di rumore\" e le \"tecniche ripetitrici\".\nTecniche di rumore.\nIl \"jamming di punto\" o \"spot jamming\" si ha quando un disturbatore (\"jammer\") focalizza tutta la sua potenza su una singola frequenza. Questa tecnica \u00e8 in grado di degradare le capacit\u00e0 di detezione di radar di semplice concezione, ma risulta poco efficace nel caso di radar pi\u00f9 sofisticati che utilizzano tecniche dette di \"agilit\u00e0 di frequenza\". Per disturbare questo tipo di radar in grado di cambiare con rapidit\u00e0 la frequenza di trasmissione, sarebbe necessario utilizzare pi\u00f9 jammer contemporaneamente, probabilmente non riuscendo nell'intento.\nIl \"jamming di spazzata\" o \"sweep jamming\" si ha quando la trasmissione a piena potenza del disturbatore viene fatta variare in frequenza in un intervallo assegnato. In questo modo, si ha il vantaggio di disturbare molte frequenze in successione, ma di contro il disturbo non avviene contemporaneamente su tutte le frequenze e ci\u00f2 limita l'efficacia di questo tipo di jamming. Malgrado la limitazione, questa tecnica \u00e8 in grado di rendere una vasta gamma di sensori radar inservibili.\nIl \"jamming a raffica\" o \"barrage jamming\" \u00e8 una tecnica pi\u00f9 completa adottata da jammer in grado di trasmettere su pi\u00f9 frequenze contemporaneamente. Il vantaggio \u00e8 quello di poter disturbare pi\u00f9 frequenze simultaneamente, ma la contropartita \u00e8 un effetto di disturbo pi\u00f9 limitato, perch\u00e9 richiede al disturbatore di disperdere la sua potenza in uno spettro elettromagnetico pi\u00f9 esteso. Di conseguenza, pi\u00f9 frequenze vengono trasmesse, minore efficacia si ha su ognuna.\nTecniche ripetitrici.\nIl \"base jamming\" \u00e8 un tipo di \"barrage jamming\" nel quale viene studiata la modalit\u00e0 di emissione di un singolo radar e ne vengono disturbate le specifiche frequenze. Tutti gli altri radar dello scenario continuano a funzionare regolarmente.\nIl DRFM dalla sigla \"Digital Radio Frequency Memory\" (memorizzazione digitale della frequenza radio) \u00e8 la tecnica pi\u00f9 sofisticata che consiste nella registrazione del segnale radar ricevuto e ritrasmissione di un'eco manipolato. Il segnale ricevuto viene registrato, modificato e ritrasmesso in modo da cambiare il significato di ci\u00f2 che il radar riceve. Con questa tecnica si possono ingannare i radar in modo specifico, perch\u00e9 si possono cambiare la distanza, la velocit\u00e0 o l'azimuth della traccia rilevata, rispettivamente modificando il tempo di ritorno, lo spostamento doppler o utilizzando tecniche di modulazione di ampiezza per entrare nei lobi secondari del radar vittima.\nSistemi di jamming.\nTra i pi\u00f9 noti sistemi per il jamming si possono elencare:\nJamming accidentale.\nIn alcuni casi, il disturbo pu\u00f2 essere causato da emittenti amiche e prende il nome di \"jamming accidentale\".Il \"jamming meccanico accidentale\" \u00e8 abbastanza comune a causa delle caratteristiche proprie dei disturbi meccanici. Questi agiscono indiscriminatamente sia contro i radar ostili che quelli amici.\nIl \"jamming elettronico accidentale\" pu\u00f2 derivare dalle attivit\u00e0 di piattaforme di guerra elettronica amiche che siano attive nello stesso scenario operativo di un radar. Gli effetti di questo tipo di jamming accidentale possono essere minimizzati con una buona pianificazione dello scenario elettromagnetico. Malgrado ci\u00f2, in alcuni casi gli effetti sono inevitabili.\nContromisure al jamming.\nPer limitare gli effetti del jamming i radar moderni adottano la tecnica del \"frequency hopping\", cambiando costantemente le frequenze operative disperdendole su un ampio spettro.\nI disturbatori moderni sono in grado di adattarsi al cambio di frequenza dei radar, di conseguenza, maggiore \u00e8 l'imprevedibilit\u00e0 della scelta delle frequenze radar di trasmissione, maggiore \u00e8 la capacit\u00e0 di contrastare i disturbatori e riuscire a individuare i bersagli attraverso i disturbi.\nUn'altra contromisura messa in atto dai radar, consiste nel nascondere il segnale trasmesso mescolandolo con rumore elettronico generato casualmente, con lo scopo di rendere pi\u00f9 difficile al jammer l'individuazione e l'inganno.\n\u00c8 anche importante limitare le comunicazioni radio non criptate e relative al jamming e alla sua efficacia. Il jammer potrebbe essere in ascolto e, avendo riscontro che una tecnica \u00e8 efficace, potrebbe indicare a pi\u00f9 jammers di utilizzare lo stesso metodo.\nInterferenze.\nSebbene non causate da nemici, le interferenze possono creare grosse limitazioni agli operatori radar.\nSi hanno interferenze quando due radar relativamente vicini operano sulla stessa frequenza. La distanza critica \u00e8 funzione della potenza. Questa situazione causa il fenomeno dei \"conigli che corrono\" - \"\"running rabbits\" in inglese - un fenomeno che si presenta sugli schermi radar e che pu\u00f2 seriamente sporcare uno schermo radar riempiendolo di falsi bersagli. Le interferenze non sono comuni nei radar di terra, poich\u00e9 non sono di solito schierati vicini. Il fenomeno \u00e8 molto pi\u00f9 possibile nel caso dei radar aerotrasportati o imbarcati su navi, specialmente durante attivit\u00e0 di velivoli o navi appartenenti a due nazionalit\u00e0 diverse. Questo tipo di interferenze viene solitamente eliminato agendo sui parametri di trasmissione.\nUn altro tipo di interferenza \u00e8 quello che avviene tra diversi apparati trasmittenti posti su una stessa piattaforma. Un caso \u00e8 quello in cui i \"transponder\" vanno a interferire con il radar di ricerca. Questa interferenza viene eliminata coordinando trasmissione e ricezione tra i vari apparati, cio\u00e8 interrompendo la ricezione radar per la durata della trasmissione del transponder (in inglese \"blanking\").\nSe non effettuata l'armonizzazione, invece di tracce luminose \"running rabbit\" in giro per il display, si avranno zone nere di perdite di segnale. Poich\u00e9 il radar che effettua l'interrogazione alla quale risponde il transponder non \u00e8 sincronizzato con il radar di ricerca, cio\u00e8 ha differente PRF (\"pulse repetition frequency\"), queste zone nere appaiono in modo casuale sul display e l'operatore pu\u00f2 vedere attraverso e intorno ad esse. L'armonizzazione tra i sistemi trasmittenti di bordo rimane comunque un punto cruciale.\nIl radar disturbatore potrebbe essere imbarcato su un aereo appartenente alla stessa formazione, in questo caso, l'armonizzazione tra le frequenze e le regolazioni della sensibilit\u00e0 dei ricevitori assumono un aspetto pi\u00f9 complesso, ma fondamentale nei moderni scenari del conflitto elettromagnetico.\nRadar jamming nel mondo civile.\nEsistono in commercio ingannatori ideati per lo scopo di alterare i rilevamenti dei radar utilizzati dalla polizia USA e di alcune nazioni europee (ma non l'Italia) per i controlli di velocit\u00e0. La tecnologia impiegata \u00e8 pi\u00f9 semplice di quella militare, sebbene spesso illegale. La maggior parte dei dispositivi commercializzati con il nome di \"radar jammer\"\", in realt\u00e0 non utilizza tecniche di accecamento del radar di misura, ma si limita a disturbare il rilevamento, creando un errore che porta a una lettura corrispondente a una velocit\u00e0 minore."}
{"id": "739003", "revid": "83531", "url": "https://it.wikipedia.org/wiki?curid=739003", "title": "Perez e Zerach", "text": "Perez e Zerach sono i figli gemelli di Giuda, patriarca della trib\u00f9 israelitica di Giuda.\nGes\u00f9 di Nazaret, il Messia dei cristiani, appartiene alla trib\u00f9 di Giuda, ed \u00e8 discendente di Perez.\nL'antefatto.\nGiuda ebbe numerosi figli, come suo padre Giacobbe, ma in questa storia i protagonisti sono Er e Onan.&lt;br&gt;\nEr era sposato a Tamar, una donna cananea, alla quale non pot\u00e9 dare dei figli, perch\u00e9 JHWH lo fece morire per i suoi molti peccati (Gn 38,7).&lt;br&gt;\nA questo punto interviene la legge del levirato: la donna vedova, se rimasta senza figli, deve sposarsi col fratello del defunto marito.\nGiuda quindi d\u00e0 in sposo a Tamar suo figlio Onan, ma questo, non accettando la legge del levirato, applica, ad ogni incontro sessuale con Tamar, la tecnica anticoncezionale del coito interrotto.&lt;br&gt;\nNeanche questo a JHWH piace, e fa morire anche Onan.\nGiuda non vuole dare in sposo a Tamar un altro suo figlio (Sela, in ordine, che tra l'altro era ancora troppo giovane per il matrimonio), e quindi rimanda a casa dei consuoceri Tamar.\nTamar se ne risente e decide di travestirsi da prostituta. Va quindi a letto con l'ignaro Giuda e concepisce due gemelli: Perez e Zerach. Scoperta la cosa, Giuda non pu\u00f2 che riconoscere il proprio peccato nonch\u00e9 la scaltrezza della donna.\nLa nascita.\nL'episodio del parto merita tanta attenzione da essere trascritto nella Bibbia:\nIl fatto ricorda fortemente la nascita dei gemelli Giacobbe ed Esa\u00f9, poich\u00e9 in entrambi si racconta la storia del pi\u00f9 piccolo e scaltro che vince sul pi\u00f9 forte nonch\u00e9 erede perch\u00e9 primogenito."}
{"id": "739006", "revid": "409613", "url": "https://it.wikipedia.org/wiki?curid=739006", "title": "Promessa unilaterale", "text": "Nel diritto italiano, con la promessa unilaterale un soggetto assicura ad un altro un certo comportamento futuro. La promessa \u00e8 vincolante se inserita in un contratto avente valida causa; \u00e8 invece insufficiente ed inadatta a far nascere un obbligo giuridico la semplice promessa unilaterale sganciata da qualunque figura convenzionale. A conferma di ci\u00f2, l'art. 1987 del codice civile stabilisce che \"una promessa unilaterale non produce effetti obbligatori, salvo i casi ammessi dalla legge\" (ne consegue, allora, che le promesse unilaterali vincolanti sono ipotesi tipiche e che, quando non rientrano nei \"casi ammessi dalla legge\", possono far nascere, al pi\u00f9, solo un'obbligazione naturale).\nRiconoscimento del debito.\nCome visto, la dichiarazione unilaterale, in linea di massima, non pu\u00f2 far nascere un'obbligazione civile. Tuttavia, \u00e8 possibile che con una siffatta dichiarazione si riconosca che un debito, nato da valida ed idonea fonte, esista. Per il codice civile questa dichiarazione unilaterale, nota come \"riconoscimento del debito\", non ha effetti sostanziali (cio\u00e8, non produce l'effetto di far nascere il debito cui si riferisce), ma ha soltanto un effetto processuale. Precisamente, determina quella che si chiama \"astrazione processuale\": mentre per regola generale il creditore che agisce in giudizio contro il debitore ha l'onere di provare i fatti costitutivi del proprio diritto, cio\u00e8 la fonte e la causa del suo credito, nei casi in cui il debitore ha riconosciuto il suo debito il creditore \u00e8 dispensato dall'onere della prova del rapporto fondamentale', ed il debito si presume esistente. Il debitore pu\u00f2 invece provare, malgrado il suo riconoscimento, che il debito non \u00e8 sorto o si \u00e8 estinto. La norma di riferimento \u00e8 l'art. 1988 del codice civile.\nPromessa di pagamento.\nLa norma da ultimo citata prevede lo stesso trattamento giuridico anche per un'altra dichiarazione unilaterale, cio\u00e8 a dire la promessa di pagamento, in quanto nel concetto stesso di pagamento \u00e8 implicito quello di debito da soddisfare.\nProfili processuali.\nIl debitore che riconosce il suo debito o promette il suo pagamento sar\u00e0 in una migliore situazione processuale (qualora, malgrado l'atto ricognitivo compiuto, voglia contestare la sua dichiarazione) nei casi in cui il riconoscimento o la promessa siano titolati, ovvero facciano riferimento, al loro interno, alla causa o al titolo da cui l'obbligazione \u00e8 sorta. Quando invece sono astratte, la contestazione non potr\u00e0 essere diretta verso un fatto specifico, ma contro ogni fonte che il creditore indicher\u00e0 come fatto costitutivo dell'obbligo.\nSia il riconoscimento di debito che la promessa di pagamento legittimano il creditore ad accedere alla procedura monitoria."}
{"id": "739007", "revid": "90227", "url": "https://it.wikipedia.org/wiki?curid=739007", "title": "Articolo 21", "text": ""}
{"id": "739009", "revid": "109651", "url": "https://it.wikipedia.org/wiki?curid=739009", "title": "Milhouse", "text": ""}
{"id": "739010", "revid": "78273", "url": "https://it.wikipedia.org/wiki?curid=739010", "title": "Formula della tenso-pressione", "text": ""}
{"id": "739012", "revid": "712828", "url": "https://it.wikipedia.org/wiki?curid=739012", "title": "Amandil", "text": ""}
{"id": "739013", "revid": "78273", "url": "https://it.wikipedia.org/wiki?curid=739013", "title": "Formula della tenso pressione", "text": ""}
{"id": "739014", "revid": "15756", "url": "https://it.wikipedia.org/wiki?curid=739014", "title": "Stefano Minicillo", "text": "Biografia.\nL'episcopato di Stefano a Caiazzo dur\u00f2 44 anni, tempo lunghissimo durante il quale il vescovo don\u00f2 tutte le sue forze alla testimonianza della carit\u00e0. Soleva chiamarsi confessore di Dio, cos\u00ec impegnato nella preghiera, nel digiuno, nella penitenza. Era questo il motivo, forse, per cui la sua fama di \u201cprediletto del Signore\u201d aveva varcato i confini della stessa chiesa caiatina. Gi\u00e0 in vita, infatti, avevano cominciato a destare stupore fatti miracolosi, come quello del 982: \u201cS. Stefano amministra la comunione ad una grande folla, nella chiesa cattedrale, quando una colonna di marmo cade sulla massa dei fedeli senza arrecare alcun danno\u201d. Fu il primo di una lunga serie di miracoli.\nNell'anno successivo, ricorrendo la Pasqua, accadde: \u201cIl santo vescovo ha celebrato l'Eucaristia e porge il calice ad un chierico perch\u00e9 lo asterga. Il calice era di vetro, secondo l'uso del tempo, e per la forza usata si frantuma in mille pezzi. Stefano vede e, dopo aver pregato, il sacro vaso ritorna, fra lo stupore degli astanti che vedono manifesto il dito di Dio, alla primitiva integrit\u00e0\u201d.\nIl 29 ottobre 1023 Stefano passava alla gloria del cielo e la sua salma fu deposta nel sottosuolo della cattedrale, divenuta subito meta di pellegrini provenienti da ogni parte della Campania. Numerosi furono gli eventi prodigiosi accaduti presso il suo sepolcro, come ad esempio la guarigione di alcuni sacerdoti e di molte altre persone da mali fisici e la liberazione di una donna da Satana. Numerosi altri prodigi si manifestarono in ogni tempo, che valsero a Stefano l'appellativo di taumaturgo. \nIl 22 luglio 1284 la cattedrale rifatta ed abbellita, originariamente dedicata alla Vergine Assunta, fu consacrata in onore di Stefano, acclamato santo, secondo le consuetudini del tempo. \nIl culto verso il santo crebbe sempre pi\u00f9 e questo indusse nel 1512 il vescovo di Caiazzo a risistemare il corpo del Patrono. Si scav\u00f2 molto nella cattedrale ma la salma di Stefano non venne alla luce, facendo temere il furto. Fu allora che al vescovo, rivoltosi alla santa Vergine, fu indicato di scavare ancora pi\u00f9 profondamente fino all'apparire delle acque. Durante lo scavo si cominci\u00f2 ad avvertire un soavissimo profumo che, crescendo di intensit\u00e0, port\u00f2 al rinvenimento del sepolcro di santo Stefano e del suo corpo totalmente incorrotto, ancora vestito del piviale, della mitria e con la croce sul petto (croce di grande interesse storico-artistico che ancora oggi si conserva. Si veda \u201cOsservatore Romano\u201d n. 25 del 1940, p.\u00a03). Il corpo fu poi collocato in un altare laterale della cattedrale e nei secoli ancora risistemato, fino a giungere alla ubicazione attuale.\nLa concezione cristiana di Stefano ebbe piena la consapevolezza di essere \u201cuomo di Dio\u201d e di essere mandato per i figli di Dio. Non ebbe mai esitazione, infatti, a schierarsi dalla parte dei poveri e degli oppressi, secondo lo spirito di Gregorio Magno e di Gregorio di Tours, monaci come lui, che univano la vita contemplativa a quella attiva. \nNaturalmente in tempi cos\u00ec tormentati dalla violenza della forza di un diritto esclusivamente a salvaguardia e privilegio di pochi uomini, il levarsi di una voce che additava un regno di giustizia, di misericordia, di bont\u00e0, fu come una luce improvvisa che rischiarava le tenebre ed indicava senza incertezza all'uomo la via da seguire. \nNella parola del santo appare chiaro il sorgere di un nuovo incomparabile senso della vita. L'affermazione del dolore, rappresentandolo come qualcosa di insignificante al confronto della realt\u00e0 in Cristo, apre all'uomo un nuovo mondo. \nL'aspirazione all'amore e alla felicit\u00e0 rileva ed accresce necessariamente il senso del dolore insito nella gran parte degli aspetti della vita umana. Porre in luce le miserie e i dolori dell'esistenza rende pi\u00f9 acuto il desiderio dell'amore e della felicit\u00e0 in Cristo e la vita acquista in verit\u00e0 ed interiorit\u00e0. \nStefano per\u00f2 \u00e8 anche lontano da ogni pessimismo sfiduciato come da ogni superficiale ottimismo; il mondo immediato, la cui miseria minaccia l'uomo, non \u00e8 per lui una realt\u00e0 ultima: una fede incrollabile lo rinvia al regno della vita di Dio, superiore a tutti i contrasti. \nTali concezioni venivano esposte ai numerosi fedeli che sempre seguivano le sue prediche, con parole semplici, comprensibili soprattutto alla povera gente che costituiva la gran massa degli uditori e che vedevano in lui Stefano il protettore degli oppressi, l'intermediario col pi\u00f9 potente dei potenti, ma un potente infinitamente giusto. \nIl santo vescovo diede un volto nuovo alla Chiesa, fece rivivere negli atteggiamenti e nelle opere quel Magistero che non aveva temuto di affermare la propria supremazia su tutto il potere temporale. Aveva riacceso nel cuore degli uomini oppressi e sfiduciati quella fede, quell'amore, quella sicurezza, quella completa fiducia in una Chiesa che si ergeva potente a salvaguardia del rispetto della personalit\u00e0 e di una legge morale che era insita nel diritto naturale delle genti.\nCulto.\nA Stefano Minicillo, ancora in vita, gli vennero attribuiti dal volgo non meglio precisati fatti miracolosi che gli diedero notoriet\u00e0 nella Diocesi di Caiazzo, da lui amministrata per 44 anni. \nLa cattedrale (oggi Basilica Minore) dove fu sepolto divenne meta di pellegrinaggi; a causa di numerose guarigioni e altri eventi prodigiosi non documentati che sarebbero accaduti presso il tempio, a Stefano venne attribuito l'appellativo di taumaturgo e successivamente fu acclamato santo. Il 22 luglio 1284 la stessa cattedrale venne consacrata a Stefano. A lui \u00e8 dedicata la strada a Macerata Campania, dove \u00e8 posta una lapide a ricordare il posto in cui ebbe i natali."}
{"id": "739025", "revid": "729019", "url": "https://it.wikipedia.org/wiki?curid=739025", "title": "Giornate di maggio", "text": "Con la locuzione Giornate di maggio (in spagnolo \"Jornadas de Mayo\") s'indicano una serie di avvenimenti accaduti nella citt\u00e0 catalana di Barcellona tra il 3 e l'8 maggio del 1937 (e noti anche come Eventi di maggio ovvero \"Sucesos de Mayo\" o Fatti di Barcellona cio\u00e8 \"Hechos de Barcelona\"), quando due diverse anime del fronte repubblicano, quella marxista di osservanza moscovita e quella filo-trotzkista del POUM e i miliziani anarchici, si affrontarono in violenti scontri armati.\nAvvenimenti.\nGli eventi cominciarono quando unit\u00e0 della Guardia Civil (comandate dal Partito Comunista di Spagna e dalla controparte locale, il Partito Socialista Unificato della Catalogna) tentarono di prendere il controllo della centrale telefonica fino ad allora amministrata da lavoratori anarchici. Gli occupanti resistettero e risposero al fuoco, dando inizio a una serie di scontri per la citt\u00e0. Ne risultarono cinque giorni di scontri per le strade, con gli anarchici spalleggiati dai militanti del Partito Operaio di Unificazione Marxista (POUM, \"Partido Obrero de Unificaci\u00f3n Marxista\").\nI lavoratori del sindacato anarchico della Confederazione Nazionale del Lavoro (CNT, \"Confederaci\u00f3n Nacional del Trabajo\") furono alla fine persuasi al compromesso, sostenuto da Juan Garc\u00eda Oliver. Il governo repubblicano sped\u00ec 10\u00a0000 guardie d'assalto a reprimere gli scontri. Il risultato delle giornate fu un'ulteriore erosione del controllo operaio della citt\u00e0 e il consolidamento del potere del governo locale, a discapito della CNT e del POUM.\nPersone legate alle vicende.\nCamillo Berneri e Francesco Barbieri, anarchici italiani, furono arrestati e uccisi poco dopo il loro arresto da parte dei membri del Partito Comunista di Spagna durante la battaglia intestina al fronte antifascista spagnolo delle giornate di maggio.\nLo scrittore e giornalista inglese George Orwell descrisse gli eventi in prima persona nella sua opera \"Omaggio alla Catalogna\"."}
{"id": "739028", "revid": "339392", "url": "https://it.wikipedia.org/wiki?curid=739028", "title": "Giorni di maggio", "text": ""}
{"id": "739035", "revid": "339392", "url": "https://it.wikipedia.org/wiki?curid=739035", "title": "Giornate di Maggio", "text": ""}
{"id": "739036", "revid": "339392", "url": "https://it.wikipedia.org/wiki?curid=739036", "title": "Giornate di Maggio (1937)", "text": ""}
{"id": "739039", "revid": "1573940", "url": "https://it.wikipedia.org/wiki?curid=739039", "title": "Tephritidae", "text": "I Tefritidi (Tephritidae ) sono una famiglia di Ditteri Brachiceri Ciclorrafi Schizofori Acaliptrati comprendente circa 500 generi con circa 5000 specie. Molte di queste specie sono di grande interesse agrario perch\u00e9 rientrano fra i principali fitofagi di diverse piante coltivate e sono genericamente chiamate mosche della frutta.\nMorfologia dell'adulto.\nIl capo dei Tefritidi \u00e8 ipognato e porta due occhi laterali bene evidenti di lato, dal dorso e frontalmente, spesso iridescenti con riflessi a colori vivaci (verde, rosso, blu). Mancano le vibrisse e le setole fronto-orbitali inferiori sono incurvate verso l'interno. Le antenne sono aristate. L'apparato boccale \u00e8 lambente-succhiatore.\nNel torace sono particolarmente sviluppati i tergiti del mesotorace, con scutello ben distinto dallo scuto, spesso di colore differente. Pronoto e metatorace sono poco sviluppati.\nLe ali mostrano caratteri di notevole importanza ai fini tassonomici, sia per la distinzione dei Tefritidi dagli altri Ditteri, sia per il riconoscimento delle specie. La caratteristica comune a tutte le specie \u00e8 il decorso della nervatura subcostale dell'ala, che si piega a 90 gradi e impallidisce in direzione della costale, spesso in forma di semplice piega o dissolvendosi. La nervatura costale \u00e8 generalmente interrotta una sola volta, tuttavia in alcune specie pu\u00f2 presentare anche 2 o 3 interruzioni. La cellula anale (\"cellula cup\") solitamente si presenta distalmente ristretta, allungata o addirittura appuntita formando un'estensione cuneiforme fra la prima nervatura anale e la nervatura cubitoanale. Importante carattere morfologico \u00e8 la presenza di macchie caratteristiche sulle ali il cui numero e la cui posizione sono utili per il riconoscimento delle specie.\nNella femmina il settimo urite \u00e8 molto sviluppato e contribuisce, con la fusione tergo-sternale, alla formazione di un oviscapo rigido e conico in cui \u00e8 introflesso un vero ovopositore (uriti VIII-IX) a forma di trivella (da cui \"tryp-\", dal greco \"trypao\"=perforo) adatta alla perforazione dei tessuti vegetali. L'ottavo ed i rimanenti uriti sono introflessi a telescopio.\nStadi giovanili.\nL'uovo \u00e8 in generale stretto e affusolato, con superficie liscia, deposto all'interno di una cavit\u00e0 praticata dalla femmina con l'ovopositore. Nelle specie carpofaghe la femmina depone in genere un solo uovo nei piccoli frutti, pi\u00f9 di uno nei grandi frutti.\nLe larve sono apode, di colore bianco nelle prime fase, color crema in quelle mature. L'apparato cefalo-faringeo \u00e8 dotato di due uncini boccali, acuminati nelle specie carpofaghe, pi\u00f9 tozzi in quelle che si nutrono di altri organi vegetali. In diverse specie la larva ha la capacit\u00e0 di spiccare salti con lo stesso meccanismo dei Piofilidi: il corpo si piega in modo da afferrare con gli uncini boccali l'estremit\u00e0 dell'addome, rilasciando la presa bruscamente l'intero corpo funziona come una piccola molla saltando.\nLe pupe sono protette all'interno del pupario, un involucro ellissoidale formato dall'exuvia dell'ultima muta larvale, generalmente di colore bruno. L'impupamento avviene all'esterno, in qual caso la larva matura fuoriesce dall'organo attaccato, oppure all'interno dell'organo. In quest'ultimo caso la larva prepara nel frutto o nell'organo attaccato un foro di sfarfallamento per la fuoriuscita dell'adulto.\nEcologia.\nMalgrado il nome comune, solo un terzo delle specie di questa famiglia ha larve carpofaghe e, pertanto, sono effettivamente mosche della frutta. Sono ad esempio carpofaghe le larve di \"Ceratitis\", \"Bactrocera\" (\"Dacus\"), \"Rhagoletis\", ecc. Altre vivono, spesso da galligene, nei capolini delle Composite e delle Labiate (\"Urophora\", \"Tephritis\", \"Trypeta\", \"Myopites\", \"Aciura\", ecc.) o da fillominatrici (\"Euleia\", \"Trypeta\", ecc.), o anche da rizofaghe (\"Oxyna\", \"Spathulina\", ecc.). Vi sono comunque casi di specie carpofaghe con tendenze antofaghe (es. \"Bactrocera cucurbitae\").\nDistribuzione e importanza.\nI tefritidi sono principalmente diffusi nelle regioni temperate calde e nelle regioni tropicali. Molte specie hanno una diffusione circoscritta e un'importanza locale, tuttavia alcune specie hanno una grande importanza economica per la diffusione su pi\u00f9 continenti e per l'entit\u00e0 dei danni arrecati.\nFra le specie di maggiore importanza economica si citano la Mosca delle olive (\"Bactrocera oleae\"), il principale fitofago dell'olivo nel bacino del Mediterraneo, la Mosca mediterranea della frutta (\"Ceratitis capitata\"), che per la sua notevole polifagia \u00e8 uno dei pi\u00f9 temibili fitofagi per la frutticoltura nelle regioni temperate calde e tropicali di tutti i continenti, la Mosca orientale della frutta (\"Bactrocera dorsalis\"), un altro flagello nell'Estremo oriente. Nelle regioni tropicali, infine, si sta rivelando particolarmente temibile la \"Bactrocera invadens\", per i suoi attacchi ai frutti tropicali.\nSistematica.\nLa sistematica dei Tefritidi \u00e8 ancora incerta e in piena evoluzione, alla luce delle informazioni sulle relazioni filogenetiche fra le specie comprese nella superfamiglia dei Tephritoidea.\nLa tassonomia attualmente proposta dal \"The Diptera site\" suddivide i Tefritidi in 6 sottofamiglie:"}
{"id": "739041", "revid": "224230", "url": "https://it.wikipedia.org/wiki?curid=739041", "title": "Opposizione di destra", "text": "Opposizione di destra, o deviazione di destra (), fu la denominazione data ad una tendenza politica attiva all'interno del Partito Comunista dell'Unione Sovietica alla fine degli anni venti.\nStoria.\nLa corrente, guidata da Nikolaj Bucharin e composta, tra gli altri, da Aleksej Rykov e Michail Tomskij, si pose in contrasto con il Segretario generale del partito Stalin all'indomani della liquidazione dell'Opposizione di sinistra, registratasi al XV Congresso del PCU(b) nel dicembre 1927. Bucharin sosteneva la necessit\u00e0 di dare priorit\u00e0 all'industria leggera e all'agricoltura a discapito dell'industria pesante, ritenuta invece da Stalin fondamentale per garantire all'URSS indipendenza sul piano internazionale e per conseguire la vittoria del socialismo all'interno del Paese. Il programma di Bucharin, inoltre, era contrario alla pressione nei confronti delle campagne e al rischio di una rottura con i contadini, insieme ai quali era secondo lui necessario costruire il socialismo in modo pacifico.\nLo scontro si fece aperto nel corso del 1928: se nella seduta di aprile del Comitato centrale si cerc\u00f2 un compromesso fra le parti, gi\u00e0 a giugno Stalin si poneva su posizioni nette, mentre il plenum del CC intervenne a novembre contro i deviazionisti; in conseguenza di ci\u00f2 Tomskij venne rimosso dal ruolo di dirigente dei sindacati sovietici e la corrente perse il controllo dell'apparato cittadino moscovita del Partito. La diatriba prosegu\u00ec nel corso del 1929 fino alla definitiva sconfitta dell'Opposizione di destra, i cui membri furono costretti ad una severa autocritica durante la seduta del Comitato centrale di novembre.\nI principali esponenti della corrente furono vittime delle Grandi purghe, in massima parte a seguito del processo al \"blocco trotskista della destra\" del 1938, durante il quale gli imputati vennero accusati di spionaggio e attivit\u00e0 sovversiva finalizzata all'indebolimento dell'economia statale e al ripristino del capitalismo.\nLa corrente assunse in seguito la natura di organizzazione internazionale con il nome di Internazionale dell'Opposizione Comunista, a cui ader\u00ec tra gli altri il Partito Comunista d'Opposizione (KPO) in Germania."}
{"id": "739043", "revid": "9314", "url": "https://it.wikipedia.org/wiki?curid=739043", "title": "Opposizione internazionale comunista", "text": ""}
{"id": "739044", "revid": "9314", "url": "https://it.wikipedia.org/wiki?curid=739044", "title": "Opposizione di Destra", "text": ""}
{"id": "739045", "revid": "1714743", "url": "https://it.wikipedia.org/wiki?curid=739045", "title": "Corrado II di Borgogna", "text": "Origine.\nFiglio secondogenito del conte di Parigi, poi conte di Auxerre e primo conte di Borgogna Transgiurana, Corrado I di Borgogna (circa 800- circa 863) e da Adelaide d'Alsazia, come ci viene confermato nei \"Miraculis Sancti Germani\": Adelaide, di natali gloriosi era la moglie del principe Corrado, anche lui di fulgida stirpe. Adelaide (805-dopo l'866), era la figlia secondogenita del conte di Tours, Ugo e della moglie Ava o Bava, come risulta dal testamento di Gerardo di Rossiglione, conte di Vienne. Corrado I era figlio Guelfo I di Baviera (seconda met\u00e0 dell'VIII secolo -824/5), conte di Altdorf e di Edvige di Sassonia (seconda met\u00e0 dell'VIII secolo - ?). Corrado II era inoltre fratello (questa parentela ci viene confermata dal cronista Reginone) di Ugo l'abate, marchese di Neustria, conte d'Angi\u00f2, di Auxerre, di Nevers e di Tours, che fu anche arcivescovo di Colonia, abate di molte abbazie ed inoltre arcicappellano di corte.\nBiografia.\nSecondo alcune fonti, Corrado, in prime nozze, aveva sposato Giuditta, figlia del marchese Eberardo del Friuli.\nDopo l'855, suo padre Corrado I ricevette dal nipote, il re dei Franchi occidentali, Carlo il Calvo la contea di Auxerre e divenne il signore della Borgogna Transgiurana, e, anche per questo, Corrado II continu\u00f2 a collaborare con il re dei Franchi occidentali, Carlo il Calvo, servendolo lealmente e fedelmente, ed infatti, nell'858, assieme al fratello, Ugo l'abate, aiut\u00f2 Carlo il Calvo a rifugiarsi in Borgogna, dopo che quest'ultimo era stato abbandonato dalla nobilt\u00e0 neustriana, guidata da Roberto il Forte e sconfitto dal fratellastro, il re dei Franchi orientali, Ludovico II il Germanico.Corrado col fratello Ugo aiutarono Carlo il Calvo a radunare un esercito ad Auxerre, col quale Carlo pot\u00e9 riconquistare il suo regno.Carlo poi ricompens\u00f2 abbondantemente i due fratelli per i feudi in Alemagna, a cui essi dovettero rinunciare.\nCorrado spos\u00f2 (forse in seconde nozze) Waldrada, come risulta dalle \"M\u00e9moires concernant l'histoire civile et eccl\u00e9siastique d'Auxerre et de son ancient diocese\", in cui il nuovo re dei Franchi occidentali, Luigi il Balbo, dopo la morte del marito, la conferma proprietaria dell'abbazia di Saint-Germain d'Auxerre, di cui non si conoscono gli ascendenti.\nCorrado poi pass\u00f2 al servizio dell'imperatore Ludovico II, che, tra l'861 e l'862, gli concesse le tre diocesi transgiurane di Ginevra Losanna, Sion e l'abbazia di Saint Maurice d'Agaune.\nCorrado, alla morte del padre, eredit\u00f2 il titolo di conte di Auxerre verso l'863, da cui venne destituito, dopo che, nell'864, Ludovico II gli aveva concesso ufficialmente il titolo di conte (o duca o marchese) della Borgogna Transgiurana.\nSecondo gli Annales Xantenses, Corrado affront\u00f2 e uccise Uberto, figlio del conte del Valais Bosone il Vecchio (?-855), fratello di Teutberga (?-876), che era sposata a Lotario II, fratello dell'imperatore del Sacro Romano Impero, Ludovico II, a cui si era ribellato; l'avvenimento \u00e8 confermato anche dagli \"Annales Mettenses\": Uberto venne ucciso, nel dicembre dell'866, nel corso di una battaglia, nei pressi d'Orbe, combattuta contro il conte di Auxerre e neo conte (o duca) della Borgogna Transgiurana, Corrado II.\nDopo la morte di Corrado il Vecchio, sua madre, Adelaide, tra l'864 e l'866, spos\u00f2 Roberto il Forte, come \u00e8 indicato nelle \"Europ\u00e4ische Stammtafeln\", vol II cap. 10(non consultate)..\nCorrado mor\u00ec nell'876, lasciando erede l'unico figlio maschio, Rodolfo.\nDiscendenza.\nDa Waldrada Corrado ebbe due(forse tre) figli:\nforse da Giuditta del Friuli ebbe: "}
{"id": "739052", "revid": "1543377", "url": "https://it.wikipedia.org/wiki?curid=739052", "title": "Dacinae", "text": "I Dacinae sono una sottofamiglia di Ditteri Tefritidi. Vi sono comprese specie d'importanza agraria.\nSistematica.\nLa sottofamiglia dei \"Dacinae\" si suddivide in tre trib\u00f9 comprendenti nel complesso 41 generi con 1066 specie:"}
{"id": "739054", "revid": "1444886", "url": "https://it.wikipedia.org/wiki?curid=739054", "title": "Lemma di Poincar\u00e9", "text": "In analisi matematica e calcolo vettoriale, il lemma di Poincar\u00e9, il cui nome si deve a Jules Henri Poincar\u00e9, afferma che se formula_1 \u00e8 un sottoinsieme aperto e contraibile allora ogni \"p\"-forma differenziale chiusa e liscia definita su formula_2 \u00e8 una forma differenziale esatta per ogni intero formula_3. La contrattilit\u00e0 dello spazio significa che esiste un'omotopia formula_4 che deforma in modo continuo formula_2 fino a farlo diventare un punto.\nNel caso di campi vettoriali, una forma chiusa corrisponde ad un campo irrotazionale in cui le derivate parziali incrociate delle componenti sono uguali. In tale contesto il teorema mostra che l'irrotazionalit\u00e0 equivale alla conservativit\u00e0 del campo; ovvero, se un campo vettoriale formula_6:\n\u00e8 definito su un insieme aperto stellato formula_1 (o in un insieme semplicemente connesso), \u00e8 della prima classe di continuit\u00e0 (ovvero formula_9), ed \u00e8 irrotazionale:\nallora il campo \u00e8 conservativo, cio\u00e8 esiste una funzione formula_11 detta potenziale scalare tale che il suo gradiente \u00e8 il campo:"}
{"id": "739055", "revid": "33689", "url": "https://it.wikipedia.org/wiki?curid=739055", "title": "Shire (cavallo)", "text": "Lo Shire \u00e8 un cavallo selezionato per il tiro medio-pesante, che non teme lo sforzo e la fatica. Si presta bene anche come monta semplice, ma non per discipline pi\u00f9 complesse come il salto o il dressage. Nel corso della storia \u00e8 stato denominato in vari modi: \"cavallo da guerra\", \"vecchio cavallo nero inglese\", \"cavallo dei carri della birra\", \"grande cavallo\" per la sua imponente mole: bench\u00e9 lo standard si aggiri attorno ai 178\u00a0cm al garrese, ci sono casi registrati di esemplari che hanno raggiunto i due metri. Il suo peso si aggira attorno ai 1000\u20131200\u00a0kg.\nUn piede di shire ha un diametro di 15/18\u00a0cm. Per questa razza i ferri sono del numero 8/9 rispetto al normale numero 4/5 degli altri cavalli che, generalmente, hanno il piede di misura 10/12\u00a0cm. \nTipiche della razza sono le lunghe ciocche di pelo che crescono dagli stinchi fino a ricoprire quasi interamente lo zoccolo.\nGli stud-book della razza accettano gli stalloni Shire color morello e baio, mentre risultano meno graditi i cavalli maschi pi\u00f9 chiari. Le femmine invece sono approvate come riproduttrici anche nelle colorazioni sauro e roano.\nSi tratta di un animale resistente, dal temperamento docile e mansueto. Pu\u00f2 facilmente iniziare a lavorare dall'et\u00e0 di tre anni.\nData la mole imponente che caratterizza la razza, lo Shire \u00e8 un cavallo da traino capace di grandi sforzi, come la trazione di macchinari agricoli o carri della birra, come vuole la tradizione.\nSono tra i cavalli da tiro pi\u00f9 costosi: il prezzo oscilla dai 5.000 ai 30.000 euro per uno stallone, ma molto dipende dalla genealogia del soggetto.\nStoria.\nGi\u00e0 Giulio Cesare nella sua opera \"De bello Gallico\" fa alcuni riferimenti all'Equus Magnus, un tipo di grande cavallo nero. Questi nel Medioevo furono ampiamente utilizzati come destrieri da battaglia. In questo periodo ricevettero diversi nomi come war horses (=cavalli da guerra) e great horses (=grandi cavalli). Dopo la battaglia di Hastings in Inghilterra nel 1066, furono incrociati con alcune razze come il Frisone, il Fiammingo e l'Alemanno, citati dallo scrittore e autore Thomas Blundeville (1522?\u20131606?). Il nome shire fu dato ai cavalli da Enrico VII alla fine del XVI secolo.\nIl sangue frisone diede al great horse dei movimenti pi\u00f9 fluidi e leggeri. Durante la prima met\u00e0 dell'XVII secolo alcuni olandesi furono incaricati di bonificare la zona paludosa di Fens nell'Inghilterra orientale. Essi portarono con loro altri cavalli olandesi, tedeschi e fiamminghi. Ebbe cos\u00ec origine l\"'old english black\" il cui nome fu dato dall'agricoltore inglese Oliver Cromwell. Packington Blind Horse, stallone morello adibito alla monta fra il 1755 e il 1770, \u00e8 riconosciuto come capostipite dello Shire. Nel 1800 la razza fu utilizzata prevalentemente per il trasporto di merci. Nel 1876 fu fondata la \"English Cart Horse Society\" mentre il primo \"stud book\" fu pubblicato nel 1878. Il nome cambi\u00f2 in \"Shire Horse Society\" nel 1884. Dopo la seconda guerra mondiale i mezzi motorizzati sostituirono il cavallo anche in quanto mezzo di trasporto. Per questo fra il 1950 e il 1960 la razza rischi\u00f2 l'estinzione. &lt;br&gt;\n\u00c8 noto che i birrai inglesi continuano a consegnare, per motivi pubblicitari, la loro merce tramite veicoli trainati da Shire."}
{"id": "739057", "revid": "767487", "url": "https://it.wikipedia.org/wiki?curid=739057", "title": "Meeting People Is Easy", "text": "Meeting People Is Easy \u00e8 un documentario sui Radiohead uscito nel 1998 in Inghilterra e l'anno successivo nel resto del mondo.\nGrant Gee, il regista del video di No Surprises accompagn\u00f2 la band nell'Against Demons World Tour, ricavandone tale opera.\nIl documentario racchiude interviste, spezzoni di esibizioni live e reportage dietro le quinte.\nDura un'ora e trentacinque minuti circa."}
{"id": "739060", "revid": "533647", "url": "https://it.wikipedia.org/wiki?curid=739060", "title": "Stufa a pellet", "text": "La stufa a pellet \u00e8 un apparecchio simile alla stufa a legna, adibita al riscaldamento di ogni tipo di ambiente, che utilizza come combustibile solido il pellet. \u00c8 considerato un prodotto ecologico poich\u00e9 per ottenere il pellet vengono di norma utilizzati gli scarti di lavorazione del legno. In altri termini non sarebbe quindi necessario l'abbattimento di nuovi alberi per la produzione del pellet nel caso in cui il consumo non superi la quantit\u00e0 di scarti di lavorazione del legno.\nDescrizione.\nLe differenze principali rispetto alla stufa a legna sono le seguenti:\nLa struttura \u00e8 simile a una stufa tradizionale e ha un vano o serbatoio, di solito con carica dall'alto, che contiene il pellet da bruciare. Esso pu\u00f2 avere una capienza che parte da quindici e pu\u00f2 arrivare fino a sessanta o pi\u00f9 chilogrammi a seconda del modello di stufa. All'interno vi \u00e8 una vite infinita o coclea che trascina il pellet dal serbatoio all'interno del braciere dove il combustibile viene bruciato grazie alla presenza di una resistenza elettrica che, diventando incandescente nella fase di avvio, innesca la fiamma.\nIl calore prodotto viene diffuso nell'ambiente sia per convezione naturale sia ad aria forzata con una o pi\u00f9 ventole che contribuiscono a distribuire l'aria calda negli ambienti attigui. In alcuni modelli \u00e8 anche possibile incanalare l'aria calda in piccole condotte e posizionare una o pi\u00f9 bocchette per canalizzare il calore in altri vani. I modelli pi\u00f9 recenti sono dotati di un cronotermostato che permette di programmare orari di accensione e spegnimento in automatico, la velocit\u00e0 della ventola per l'aria calda forzata e i gradi di temperatura desiderati. Il calore prodotto \u00e8 misurato in kilowattora (kWh) (un kilowattora corrisponde a 859,8 kcal o 3,6 MJ). La potenza di ogni singolo modello (misurata in kilowatt) \u00e8 commisurata in base alla dimensione della stufa, alla quantit\u00e0 di pellet bruciato, alla regolazione impostata dall'utente. Anche il tipo di pellet utilizzato pu\u00f2 incidere sulla resa calorica della stufa.\nLo scarico dei fumi derivanti dalla combustione avviene con un tubo di diametro variabile anch'esso a seconda del modello, da 8 a 10 cm di diametro. La tubazione deve essere in materiale resistente alle temperature di esercizio, agli acidi e alle eventuali condense prodotte dalla combustione, in Italia secondo le norme UNI si prescrive l'acciaio AISI 316.\nLa stufa necessita di una pulizia ordinaria del braciere e del cassetto cenere (se presente) da effettuare con frequenza variabile a seconda dell'utilizzo in termini di tempi di funzionamento e di potenza impostata e del tipo di pellet impiegato, la pulizia va fatta con l'aspiracenere, la pulizia del vetro della stufa dai residui di cenere, richiede prodotto speciale adatto a tale vetro; inoltre richiede pulizia pi\u00f9 approfondito almeno una volta all'anno, ma anche pi\u00f9 spesso in base al modello e all'utilizzo. Potrebbe essere necessario l'intervento di un tecnico per questa operazione.\nEsistono stufe a pellet ricoperte di ceramica o rivestite in acciaio. La ceramica non scotta e mantiene a lungo il calore, mentre l'acciaio pu\u00f2 raggiungere temperature elevate ma si raffredda molto pi\u00f9 in fretta. Esistono altres\u00ec modelli di stufe a pellet dedicati al riscaldamento dell'acqua per i radiatori. In tali prodotti sono presenti all'interno scambiatori di calore in cui \u00e8 presente l'acqua che una volta riscaldata circoler\u00e0 nell'impianto dei termosifoni. \u00c8 inoltre possibile far coesistere questo tipo di stufa e un'altra fonte di calore (es. una calderina a gas) in modo che funzionino alternativamente.\nLa normativa di riferimento per l'installazione delle stufe a legna e pellet in Italia \u00e8 la UNI 10683 rev. 2012.\nInquinamento da polveri sottili.\nUno studio sull'inquinamento da PM10 svolto dall'ARPA in Lombardia, regione in cui frequentemente viene superata in molte aree la soglia massima ammessa di PM10, ha rivelato che la maggior causa della origine e dispersione di queste particelle \u00e8 data dalla \u201ccombustione di biomasse legnose\u201d (quindi stufa a pellet e legna) che contribuiscono per il 45% alle polveri sottili diffuse nell'aria"}
{"id": "739062", "revid": "339392", "url": "https://it.wikipedia.org/wiki?curid=739062", "title": "Mazaka", "text": ""}
{"id": "739064", "revid": "599013", "url": "https://it.wikipedia.org/wiki?curid=739064", "title": "Calcestruzzo armato precompresso", "text": "Il calcestruzzo armato precompresso \u00e8 un tipo di calcestruzzo armato caratterizzato da una tensione nella struttura allo scopo di migliorare le caratteristiche di resistenza della medesima. Viene utilizzata per sopperire alla scarsa resistenza a trazione del conglomerato cementizio.\nFinalit\u00e0.\nNella teoria classica del calcestruzzo armato, nelle sezioni inflesse il conglomerato \u00e8 considerato non reagente agli sforzi di trazione: la resistenza a trazione del conglomerato \u00e8 all'incirca un decimo della resistenza a compressione, e le zone di cemento ancora non fessurate sono situate nelle immediate vicinanze dell'asse neutro, rendendo cos\u00ec estremamente piccolo il contributo a momento flettente dato dagli sforzi di trazione nel calcestruzzo. Pertanto in una struttura inflessa o pressoinflessa (in fase fessurata), \u00e8 considerata come sezione resistente quella parzializzata cio\u00e8 quella costituita dal solo calcestruzzo compresso e dalle armature tese e compresse.\nIn questo modo si fa affidamento solo su una parte della sezione effettiva. Al fine di permettere l'utilizzo totale della sezione effettiva, si \u00e8 previsto di applicare alla membratura in calcestruzzo armato uno stato di presollecitazione, creando artificialmente degli sforzi di compressione o di pressoflessione, capaci di provocare nella struttura uno stato di tensione permanente. Tale stato di tensione, che si va a sovrapporre a quello dovuto ai carichi di esercizio, deve essere tale da garantire un regime tensionale finale compatibile con le caratteristiche meccaniche del calcestruzzo.\nSe ad esempio si considera una trave inflessa semplicemente appoggiata, le sollecitazioni di flessione che si generano per effetto dei carichi esterni provocano un diagramma di tensioni normali \"a farfalla\" (flessione semplice), e pertanto le fibre inferiori risultano tese. Poich\u00e9 generalmente gli sforzi di trazione sono superiori alla relativa resistenza del conglomerato, in zona tesa insorgono fenomeni fessurativi.\nSe invece si sottopone la trave ad un preventivo sforzo di compressione o pressoflessione, il diagramma finale delle tensioni normali presenter\u00e0, in corrispondenza del lembo inferiore, sforzi di trazione compatibili con il conglomerato o addirittura delle tensioni di compressione (sezione completamente compressa). In ambo i casi la sezione reagente di calcestruzzo coincide con la sezione trasversale effettiva della trave.\nStoria.\nNel 1933, nell'articolo \"Idees et voies nouvelles\" il costruttore Eug\u00e8ne Freyssinet per la prima volta lasci\u00f2 traccia scritta della parola \"precontrainte\", neologismo che definir\u00e0 per tutti gli anni successivi la tecnica della precompressione. I primi tentativi di realizzare opere in calcestruzzo armato precompresso risalgono al 1888, ad opera di Doering. I risultati furono per\u00f2 deludenti, a causa della scarsa resistenza dei materiali adottati. Nel 1907 fu Koenen a riproporre la soluzione per ridurre le sollecitazioni nel calcestruzzo e migliorarne la durabilit\u00e0. Usando, per\u00f2, acciai con una resistenza molto bassa e un tasso di lavoro intorno ai 100\u00a0MPa, la precompressione veniva precocemente annullata dai fenomeni di ritiro e scorrimento viscoso del calcestruzzo.\nI primi risultati soddisfacenti furono ottenuti applicando la presollecitazione nella produzione di tubi in calcestruzzo, ad opera della ditta italiana Vianini, nel 1925. L'intento comune era solamente quello di applicare una precompressione per evitare o ridurre la fessurazione del calcestruzzo, ignorando altri aspetti statici benefici del procedimento. I concetti base della moderna precompressione furono ideati da Freyssinet, che nel 1928 ne deposit\u00f2 il brevetto. Lo stesso ideatore dal 1936 utilizz\u00f2 la tecnica della precompressione per quasi tutte le sue opere.\nLa pi\u00f9 autorevole delle realizzazioni \u00e8 probabilmente il ponte di Luzancy sulla Marna, non lontano da Parigi, costituito da un'unica campata di luce pari a 55 m e con una carreggiata di 6 m di larghezza (pi\u00f9 due marciapiedi di un metro). Nel maggio del 1949 viene creata l'Associazione Scientifica della Precompressione. Nel giugno del 1949 per la prima volta si riunirono a Parigi cinquanta ingegneri da tutto il mondo per studiare e discutere, sotto l'egida dell'Associazione Scientifica della Precompressione, questioni teoriche riguardanti l'applicazione di tale tecnica.\nNell'ottobre del 1950 quattro ingegneri (l'italiano Rinaldi, l'olandese Bruggeling, l'inglese Gooding e lo spagnolo Conde) richiesero ufficialmente la formazione di una specifica federazione internazionale, che venne costituita due anni dopo. Da allora la precompressione ebbe la definitiva affermazione e la debita divulgazione negli ambienti interessati.\nTra i pionieri dell'uso del cemento armato precompresso in Italia e creatore del brevetto Morandi M5 nel 1948 si annovera l'ingegnere Riccardo Morandi, i cui viadotti strallati hanno i tiranti calcestruzzo armato precompresso.\nModalit\u00e0 costruttive.\nI processi industriali per realizzare la precompressione sono sostanzialmente di due tipi, entrambi contemplati nelle norme tecniche:\nSistemi a cavi aderenti (cavi pre-tesi).\nNel sistema di precompressione a cavi aderenti, una volta disposta la cassaforma e l'eventuale armatura lenta, prima che venga eseguito il getto di calcestruzzo, i cavi di precompressione vengono tesi fra due supporti fissi ed esterni. Successivamente viene effettuato il getto di calcestruzzo che avvolge i cavi pretesi. Avvenuta la maturazione del conglomerato in particolari condizioni di temperatura ed umidit\u00e0, il cavo viene svincolato dagli ancoraggi fissi.\nIl conseguente accorciamento elastico del cavo viene contrastato dal calcestruzzo, oramai indurito, al quale viene trasferito, per aderenza, lo sforzo di compressione. In corrispondenza della testata della trave, le estremit\u00e0 delle armature tagliate devono essere protette contro il pericolo della corrosione mediante un ricoprimento di adeguati materiali protettivi o con un getto di calcestruzzo in opera.\nIl sistema a cavi aderenti trova generalmente applicazione nel campo della prefabbricazione di piccoli elementi strutturali, quali travi per impalcati di luce modesta, travetti per solai in laterocemento, ecc. La realizzazione di elementi pretesi in cantiere risulta invece pi\u00f9 difficile e costosa.\nSistemi a cavi scorrevoli (cavi post-tesi).\nNel sistema di precompressione a cavi post-tesi, prima del getto del calcestruzzo nelle casseforme si predispongono l'armatura lenta e gli alloggiamenti (guaine) che dovranno accogliere i cavi di precompressione, i quali portano alle estremit\u00e0 degli speciali ancoraggi. Il getto viene costipato per mezzo di vibratori ad ago o a lamina oppure mediante vibratori esterni, facendo attenzione a non deteriorare le guaine dei cavi. Avvenuta la maturazione del calcestruzzo, si infilano i cavi nelle guaine e si effettua la tesatura, mediante martinetti idraulici, prendendo contrasto in corrispondenza delle testate della trave.\nIn questo modo lo stato di precompressione si stabilisce all'atto stesso dell'operazione di messa in tensione dei cavi. Infine si provvede a riempire i fori di alloggiamento dei cavi mediante iniezione con malta sotto pressione. L'iniezione dei cavi scorrevoli ha uno scopo principale, vale a dire proteggere l'acciaio di precompressione dalla corrosione indotta dagli agenti atmosferici.\nLa solidariet\u00e0 tra cavi e calcestruzzo non modifica lo stato di coazione, poich\u00e9 gli sforzi mutui sono localizzati in corrispondenza delle testate delle travi. Il profilo (la forma) della guaina deve essere studiato in modo tale da consentire il corretto trasferimento delle forze di precompressione dalle armature al calcestruzzo. Questo sistema di precompressione viene utilizzato principalmente per la realizzazione di travi di grande luce, quali ad esempio gli impalcati da ponte.\nCaratteristiche delle guaine.\nLe guaine devono avere forma regolare, preferibilmente cilindrica, e devono avere una sezione idonea a garantire l'infilaggio dei cavi e la successiva iniezione; l'area libera del condotto deve risultare comunque non inferiore a 4\u00a0cm\u00b2. Durante la posa delle guaine si deve prevedere un numero adeguato di punti di fissaggio per evitare un andamento serpeggiante delle stesse. Inoltre bisogna evitare che la guaina abbia brusche deviazioni o cambiamenti di sezione. Per evitare sacche d'aria durante l'iniezione, si devono disporre, nei punti pi\u00f9 alti del cavo, dei dispositivi di sfiato.\nCaratteristiche della malta di iniezione.\nLa malta da utilizzare per l'iniezione dei cavi scorrevoli deve essere sufficientemente fluida, perch\u00e9 si possa correttamente iniettare nei canali, e stabile con minimo ritiro e adeguata resistenza e non deve contenere agenti aggressivi, quali cloruri, solfati, nitrati, ecc. Deve essere composta da cemento, acqua ed eventuali additivi.\nOperazioni di iniezione.\nFino al momento dell'iniezione dei cavi occorre proteggere l'armatura dall'ossidazione. Prima dell'iniezione bisogna:\nSuccessivamente si procede all'iniezione che deve avvenire con continuit\u00e0 senza interruzioni ed entro 15 giorni a partire dalla messa in tensione dei cavi. Di norma l'iniezione si deve effettuare dal pi\u00f9 basso ancoraggio o dal pi\u00f9 basso foro del condotto. La malta che esce dagli sfiati deve essere analoga a quella alla bocca di immissione e non contenere bolle d'aria; una volta chiusi gli sfiati, si mantiene una pressione di 5 atm fin tanto che la pressione permane senza pompare per almeno 1 minuto. Una volta terminata l'iniezione bisogna avere cura di evitare perdite di malta dal cavo. Per condotti di grande diametro pu\u00f2 essere necessario ripetere l'iniezione dopo circa 2 ore. Non \u00e8 ammessa l'iniezione con aria compressa.\nZone di ancoraggio.\nGli apparecchi di ancoraggio, ubicati in corrispondenza delle testate della trave, devono essere protetti contro il pericolo della corrosione mediante un ricoprimento con adeguati materiali protettivi o con un getto di calcestruzzo in opera. In corrispondenza delle testate delle travi, dietro gli apparecchi di ancoraggio si deve disporre una armatura di frettaggio, atta ad assorbire le tensioni di trazione trasversali alle barre di precompressione o \"bursting stresses\" (la cui risultante viene chiamata forza di fenditura o \"splitting force\"), derivanti dalla \"diffusione a bottiglia\" delle forze concentrate di precompressione, ivi comprese le eventuali reazioni vincolari. Poich\u00e9 la zona di ancoraggio \u00e8 una D region questa pu\u00f2 essere studiata mediante un modello tirante - puntone o altre rappresentazioni appropriate.\nAcciai per precompressione.\nGli acciai da precompressione o acciai armonici sono contraddistinti da un comportamento nettamente diverso rispetto a quello degli acciai da cemento armato ordinario (acciai per armatura lenta). Infatti gli acciai armonici sono caratterizzati da una elevata resistenza meccanica (elevato valore del carico di snervamento) e da una deformazione plastica relativamente bassa all'atto della rottura. Comunque, tali acciai devono avere adeguata duttilit\u00e0 all'allungamento. Come si vedr\u00e0 in seguito, non essendo necessario garantire propriet\u00e0 di saldabilit\u00e0, si utilizzano tenori di carbonio pi\u00f9 elevati rispetto agli acciai per cemento armato ordinario.\nProduzione.\nL'elevata resistenza \u00e8 dovuta principalmente alla composizione chimica e precisamente ai seguenti quattro provvedimenti:\nCaratteristiche meccaniche.\nLe caratteristiche meccaniche degli acciai per armature di precompressione possono variare a seconda della tecnologia produttiva, della composizione chimica dell'acciaio, delle dimensioni e della geometria. Di norma le tensioni di rottura sona da 1,9 a 3,3 volte maggiori a quelle fornite da un classico tondino di ferro per armature lente di tipo FeB44k. Indicativamente, con barre di diametro 12 \u00f7 40\u00a0mm si pu\u00f2 ottenere una resistenza a trazione nominale di 900 \u00f7 1400 MPa; con fili trafilati a freddo di diametro 3 \u00f7 12\u00a0mm si ottengono valori di 1500 \u00f7 1800\u00a0MPa; con trefoli a 7 cavi di diametro 7 \u00f7 18\u00a0mm si pu\u00f2 arrivare a 1700 \u00f7 2000\u00a0MPa. Nel sistema di precompressione a cavi aderenti, per migliorare l'aderenza tra acciaio e calcestruzzo, si usano trecce di fili di piccolo diametro, mentre nel sistema di precompressione a cavi scorrevoli sono molto diffusi i cavi costituiti da fili di 5 \u00f7 7\u00a0mm e le barre da 26\u00a0mm.\nCurva tensioni - deformazioni.\nIl diagramma \u03c3 - \u03b5 (tensione - deformazione) di un acciaio armonico \u00e8 sostanzialmente una bilatera. Presenta un secondo tratto incrudente, assenza di snervamento e limitate deformazioni plastiche.\nGli allungamenti percentuali sono, infatti, molto pi\u00f9 bassi di quelli tipici di un acciaio dolce.\nLa tensione di snervamento si determina dal diagramma; essa deve essere compresa tra il 75% e il 95% della corrispondente tensione di rottura.\nSe lo snervamento non \u00e8 chiaramente individuabile, esso \u00e8 sostituito da f(0,2) che rappresenta il valore della tensione a cui corrisponde una deformazione plastica residua dello 0,2% che deve risultare compresa tra l'80% e il 95% della corrispondente tensione di rottura.\nClassificazione.\nSecondo l'Eurocodice 2 gli acciai armonici vengono classificati in base al valore caratteristico della tensione di snervamento allo 0,1%, che si indica con fp(0,1) k.\nLa fp(0,1) k rappresenta il valore della tensione a cui corrisponde una deformazione plastica residua dello 0,1%.\nGli acciai armonici vengono classificati anche in base alla tensione di rottura a trazione (fpk) in base alle dimensioni e caratteristiche superficiali e in base al comportamento a rilassamento.\nIn base a quest'ultima grandezza l'Eurocodice 2 definisce tre classi di rilassamento:\nTipologia delle armature.\nL'armatura per precompressione pu\u00f2 essere fornita sotto forma di:\nUtilizzi.\nL'utilizzo principe delle travi in c.a.p. \u00e8 per i viadotti stradali e ferroviari e per gli acquedotti. Tutti i viadotti dell'A24 - strada dei parchi, per esempio, sono realizzati in c.a.p.\nVi sono esempi di coperture in elementi prefabbricati che uniscono la funzione di trave a quella di copertura, soprattutto per locali che hanno bisogno di grandi luci prive di pilastri (hangar aeroportuali, capannoni di acciaierie o industrie pesanti in genere, capannoni di industrie navali, palestre e piscine olimpiche ecc.).\nIn generale, maggiore \u00e8 la luce da coprire e pi\u00f9 il c.a.p. diventa economicamente conveniente rispetto al calcestruzzo armato tradizionale (che comunque ha dei limiti nelle luci superiori ai 9-10 metri). Un utilizzo ormai comune \u00e8 anche per la costruzione di traversine ferroviarie.\nVantaggi e svantaggi.\nVantaggi.\nIl calcestruzzo armato precompresso si realizza raramente in opera e quasi esclusivamente in officina. Questo permette di controllare in modo attento la composizione del calcestruzzo, la sua omogeneit\u00e0 e la sua qualit\u00e0, in modo da ottenere manufatti adeguati agli standard qualitativi attualmente richiesti dall'edilizia; permette altres\u00ec di ovviare ai problemi relativi alle analisi chimiche di legge sul getto e sull'acciaio, e vi \u00e8 un unico responsabile (la ditta produttrice) di eventuali difetti o mancanze della trave stessa.\nLe strutture in calcestruzzo armato precompresso hanno degli intervalli di manutenzione molto distanziati (grazie sempre ai maggiori e migliori controlli che possono essere realizzati in officina), il che riduce i costi di manutenzione dei complessi edilizi.\nUna trave in calcestruzzo armato precompresso \u00e8 pi\u00f9 leggera di una trave in cemento armato o in acciaio (non trave reticolare) che deve reggere lo stesso peso. Rispetto alle travi reticolari in acciaio, ha una migliore resistenza al fuoco, agli urti, agli eventi straordinari e agli agenti atmosferici, ed ha una minore flessibilit\u00e0 (che questo sia un vantaggio o uno svantaggio dipende dal progetto).\nSvantaggi.\nLa trave in calcestruzzo armato precompresso ha bisogno di essere trasportata in opera: questo pu\u00f2 creare dei seri problemi di logistica del cantiere, perch\u00e9 le travi possono essere lunghe anche 30 m e larghe 4\u20135 m e pesare diverse decine di tonnellate. Significa che un singolo camion pu\u00f2 trasportare una o al massimo due travi per volta: questo aumenta notevolmente i costi di cantiere, anche perch\u00e9 spesso le travi devono fare tragitti di centinaia di chilometri.\nRispetto a una trave reticolare in acciaio, il manufatto \u00e8 pi\u00f9 pesante."}
{"id": "739066", "revid": "3115", "url": "https://it.wikipedia.org/wiki?curid=739066", "title": "Legislazione mineraria italiana", "text": "La legislazione mineraria italiana \u00e8 la disciplina normativa vigente in Italia sulle cave e sulle miniere.\nStoria.\nLe cave di marmo negli \"agri marmiferi comunali\" di Carrara e di Massa, furono regolati da un insieme di leggi emanate tra il 1751 e il 1852 dai duchi di Massa e Carrara e poi dai loro successori duchi di Modena. In parte questo \"sistema\", conosciuto come \"legge estense\", dal nome della famiglia d'Este che era subentrata ai Cybo-Malaspina nel ducato, ha tuttora qualche residua applicazione nel diritto italiano. Un'altra zona italiana in cui la produzione estrattiva ha avuto una importanza secolare - la Sicilia - riusc\u00ec a mantenere dopo l'unificazione legislativa alcune norme peculiari sull'estrazione dello zolfo.\nDopo l'unit\u00e0 d'Italia una disciplina generale venne emanata col Regio Decreto 29 luglio 1927, n. 1443 cui seguirono diversi atti normativi.\nConcetti fondamentali.\nNelle regioni italiane a statuto ordinario i permessi di ricerca e le concessioni di coltivazione sono richiesti ed approvati dal Ministero dello sviluppo economico (ex Ministero delle attivit\u00e0 produttive, gi\u00e0 Ministero dell'industria, del commercio e dell'artigianato), viceversa nelle regioni a statuto speciale queste pratiche sono demandate a competenti uffici regionali. La distinzione tra cava e miniera giuridica, cio\u00e8 decisa in maniera netta e non ambigua dalla legge stessa, che elenca all'articolo 2 le risorse i cui giacimenti devono essere definiti nell'uno e nell'altro modo. \nCave.\nQuesta distinzione \u00e8 molto importante perch\u00e9 \u00abil giacimento oggetto di miniera (ad eccezione delle torbiere) rientra nell'atto del diritto pubblico e appartiene allo Stato, invece il giacimento che \u00e8 oggetto di cava rientra nell'ambito del diritto privato ed \u00e8 di pertinenza del proprietario del fondo\u00bb. L'attivit\u00e0 di ricerca non pu\u00f2 essere svolta senza il necessario permesso e la coltivazione di un giacimento (ovviamente successiva ad una ricerca mineraria che abbia avuto esito positivo per lo sfruttamento) pu\u00f2 essere eseguita solo da chi ne possegga la relativa concessione che \u00e8 prioritariamente il titolare della concessione di ricerca."}
{"id": "739073", "revid": "1226", "url": "https://it.wikipedia.org/wiki?curid=739073", "title": "Mark Klastorin", "text": "\u00c8 noto soprattutto per avere doppiato Desann, uno dei personaggi del videogioco \"\". Mark \u00e8 il fratello di Michael Klastorin."}
{"id": "739075", "revid": "113735268", "url": "https://it.wikipedia.org/wiki?curid=739075", "title": "Ruota libera Campagnolo", "text": "La ruota libera prodotta dalla Campagnolo negli anni ottanta \u00e8 stato uno dei componenti per bici da corsa in cui la casa vicentina ha raggiunto altissimi livelli per quanto riguarda estetica, funzionalit\u00e0 e meccanica.\nSi tratta di una ruota libera per bici da corsa a sei velocit\u00e0, interamente realizzata in alluminio (in particolare la lega denominata commercialmente ergal), dal peso molto inferiore ai componenti fino ad allora utilizzati. Inoltre veniva fornita la possibilit\u00e0 di intercambiare gli ingranggi, personalizzandola per ogni evenienza. Vennero infatti prodotti pignoni di ogni misura dai 12 ai 28 denti.\nTale ruota libera fu la risposta alle innovazioni che la ditta giapponese Shimano aveva introdotto in quel periodo, in particolare al mozzo a cassetta e al sistema SIS, che permetteva una cambiata con un manettino indicizzato e non pi\u00f9 a frizione.\nMentre la casa nipponica si cimentava in sperimentazioni e innovazioni di prodotto che portarono a grossi risultati di mercato, Campagnolo prefer\u00ec lanciare un prodotto che seguiva la tradizione, senza proporre nulla di nuovo, raggiungendo per\u00f2 risultati eccezionali nel campo dello sviluppo dei materiali e della meccanica.\nLa ruota libera Campagnolo \u00e8 oggi un oggetto molto richiesto fra i collezionisti, acquisendo anche un discreto valore economico."}
{"id": "739077", "revid": "1305772", "url": "https://it.wikipedia.org/wiki?curid=739077", "title": "Campo irrotazionale", "text": "In analisi matematica e nel calcolo vettoriale un campo vettoriale formula_1 si dice campo irrotazionale se il suo rotore \u00e8 nullo: \nRicordando che il rotore pu\u00f2 essere espresso come:\ndove il determinante \u00e8 formale (cio\u00e8 sviluppabile con il teorema di Laplace) solo secondo la prima riga, la prima equazione pu\u00f2 essere sviluppata come:\nIl rotore di un campo vettoriale nel piano \u00e8 dato da\npertanto il campo \u00e8 irrotazionale se\nUn campo vettoriale che ha la propriet\u00e0 di essere irrotazionale non \u00e8 necessariamente conservativo. Infatti la condizione di irrotazionalit\u00e0 \u00e8 una condizione necessaria ma non sufficiente per la conservativit\u00e0: bisogna tenere conto anche dell'insieme ove il campo \u00e8 definito tramite il lemma di Poincar\u00e9. Tuttavia un campo irrotazionale definito in un aperto di formula_7 o di formula_8 localmente \u00e8 sempre conservativo perch\u00e9 si pu\u00f2 sempre scegliere un intorno abbastanza piccolo da far parte dell'insieme in cui il campo sia conservativo. Questo \u00e8 vero perch\u00e9 la irrotazionalit\u00e0, come la conservativit\u00e0, sono propriet\u00e0 differenziali e quindi si tratta di vedere per quale approssimazione vale la differenziazione del campo.\nJacobiana.\nUn'altra condizione di irrotazionalit\u00e0 \u00e8 data dalla costruzione della jacobiana del campo vettoriale:\nallora la condizione espressa tramite l'irrotazionalit\u00e0 del campo o la definizione qui data di rotore, significa che la jacobiana del campo vettoriale deve essere simmetrica."}
{"id": "739081", "revid": "79968", "url": "https://it.wikipedia.org/wiki?curid=739081", "title": "Interessen-Gemeinschaft Farbenindustrie AG", "text": ""}
{"id": "739083", "revid": "131962", "url": "https://it.wikipedia.org/wiki?curid=739083", "title": "Giuseppe Guarneri", "text": ""}
{"id": "739084", "revid": "1132229", "url": "https://it.wikipedia.org/wiki?curid=739084", "title": "Ren\u00e9 L\u00e9vesque", "text": "Biografia.\nInizi.\nNato a Campbellton, Nuovo Brunswick, ma cresciuto a New Carlisle, in Qu\u00e9bec, intraprese gli studi di legge all'Universit\u00e0 Laval di Citt\u00e0 del Qu\u00e9bec, ma li abbandon\u00f2 nel 1943. Successivamente lavor\u00f2 come annunciatore e giornalista per \"CHNC\", una radio locale di New Carlisle, quindi come sostituito annunciatore per la radio \"CHRC\" nel 1941 e 1942, e quindi per l'emittente radiofonica \"CBV\" di Citt\u00e0 del Qu\u00e9bec.\nNegli anni 1944-1945, lavora come corrispondente di guerra da Londra per l'US Army in Europa, avanzando poi con le truppe alleate una volta che esse sconfissero i nazisti in Francia e Germania. Fu parte del primo gruppo di americani a raggiungere il campo di concentramento di Dachau, esperienza che lo colp\u00ec molto.\nNel 1947, spos\u00f2 Louise L'Heureux, con cui avrebbe poi avuto tre figli, due maschi ed una femmina. L\u00e9vesque divenne giornalista per il settore francofono della Canadian Broadcasting Corporation nel suo servizio internazionale. Lavor\u00f2 ancora come corrispondente di guerra per la CBC in occasione della Guerra di Corea del 1952. Dopo la guerra, ricevette un'offerta giornalista presso gli Stati Uniti, ma scelse di rimanere in Qu\u00e9bec.\nFigura pubblica.\nDal 1956 al 1959, L\u00e9vesque divenne famoso in Qu\u00e9bec come conduttore di un programma settimanale di approfondimento per Radio-Canada, la sezione in lingua francese della CBC, chiamato \"Point de Mire\" (Punto di vista). Fu quindi coinvolto nel 1958 in uno sciopero di 68 giorni alla CBC, che si concluse con l'arresto di 30 impiegati, L\u00e9vesque compreso. R\u00e9n\u00e9 L\u00e9vesque riecevette il sostegno di Pierre Trudeau, che poi si riveler\u00e0 uno dei suoi maggiori avversari politici.\nCarriera politica.\nNel 1960, L\u00e9vesque entr\u00f2 in politica come membro eletto all'Assemblea Legislativa del Qu\u00e9bec per il Partito Liberale. Fu quindi ministro provinciale per i lavori pubblici e le risorse idroelettriche dal 1960 al 1961, e ministro delle risorse naturali dal 1961 al 1965; durante la sua esperienza ministeriale, ebbe un ruolo importante nella nazionalizzazione delle compagnie elettriche, in particolare nell'espansione di \"Hydro-Qu\u00e9bec\", una riforma che fu parte della cosiddetta rivoluzione tranquilla.\nDal 1965 al 1966 fu ministro per la famiglia e il welfare, fino alla sconfitta elettorale del 1966 dei liberali a scapito dell\"'Union Nationale\".\nPartito del Qu\u00e9bec.\nIl 14 ottobre 1967 Ren\u00e9 L\u00e9vesque annunci\u00f2 il suo addio al partito liberale dopo che i suoi membri rifiutarono di discutere l'idea di un Qu\u00e9b\u00e9c indipendente durante il congresso. Fond\u00f2 quindi il \"Mouvement Souverainet\u00e9-Association\" (Movimento Sovranit\u00e0-Associazione), che successivamente si fuse con il \"Ralliement National\" (Riunione Nazionale), un altro movimento indipendentista, per dar luce al Parti Qu\u00e9b\u00e9cois nel 1968. Nelle elezioni del 1970 e nel 1973 L\u00e9vesque non riusc\u00ec ad entrare nell'assemblea provinciale; ma nel 1976, il \"Parti Qu\u00e9b\u00e9cois\" vinse le elezioni indette quell'anno, scalzando dal potere i liberali. Ren\u00e9 L\u00e9vesque fu nominato premier del Qu\u00e9bec quello stesso anno.\nIl 6 febbraio 1977, L\u00e9vesque invest\u00ec fatalmente un clochard, Edgar Trottier. Si specul\u00f2 sul fatto che L\u00e9vesque potesse essere ubriaco alla guida della sua auto; l'incidente caus\u00f2 ulteriore speculazione quando fu poi rivelato che egli era alla guida della sua auto con una segretaria chiamata Corinne C\u00f4t\u00e9. Il matrimonio di L\u00e9vesque fin\u00ec con un divorzio e, nell'april 1979, egli spos\u00f2 C\u00f4t\u00e9.\nIl governo di L\u00e9vesque, nel frattempo, approv\u00f2 una Carta della Lingua Francese che prevedeva l'obiettivo di fare del francese \"la lingua normale e quotidiana di lavoro, istruzione, comunicazione, commercio e business.\" Originariamente essa prevedeva anche l'accesso riservato alle scuole pubbliche di lingua inglese solamente ai bambini i cui genitori avevano studiato a loro volta in scuole di lingua inglese in Qu\u00e9bec, mentre tutti gli altri bambini erano obbligati ad iscriversi a scuole di lingua francese in modo da incoraggiare gli immigrati ad integrarsi nella cultura francofona. Le politiche sociali di L\u00e9vesque si basarono invece su principi di socialdemocrazia.\nIl 20 maggio 1980, il Parti Qu\u00e9b\u00e9cois tenne, come promesso prima delle elezioni, un referendum sull'indipendenza dal Canada. Il risultato fu a favore degli unionisti, che vinsero col 60% di voti rispetto al 40% di voti a favore della secessione, con un'affluenza alle urne dell'86%. L\u00e9vesque ammise la sconfitta nel referendum, ma incoraggi\u00f2 gli indipendentisti a provarci ancora con le parole: \"\u00c0 la prochaine fois!\" (alla prossima volta).\nL\u00e9vesque vinse anche le elezioni provinciali del 1981, guadagnando consenso dal 41% al 49%. Un obiettivo principale del suo secondo mandato fu la revisione della carta costituzionale canadese. L\u00e9vesque lasci\u00f2 nel 1985, dimettendosi sia da leader del partito sia, alcuni mesi dopo, da primo ministro, in seguito a divisioni all'interno del partito riguardo all'enfasi da dare al problema della sovranit\u00e0 del Qu\u00e9bec.\nL\u00e9vesque fu ucciso nel 1987, all'et\u00e0 di 65 anni, da un infarto del miocardio.\nEredit\u00e0 politica.\nA dispetto di una percepita debolezza del suo impegno negli ultimi anni di governo provinciale, L\u00e9vesque conferm\u00f2 il suo credo della necessit\u00e0 dell'indipendentista del Qu\u00e9bec sia agli amici che lo circondavano sia in alcune occasioni pubbliche, compreso in un incontro con gli studenti dell'Universit\u00e9 Laval (nella quale aveva studiato in passato) appena pochi mesi prima di morire.\nIl suo funerale di Stato e la susseguente processione videro la partecipazione di 100.000 quebecchesi. Durante l'uscita della bara dalla chiesa, la folla inizi\u00f2 spontaneamente ad applaudire e cantare l'inno non ufficiale del Qu\u00e9bec \"Gens du pays\", cambiando il primo verso \"Mon cher ami\" (mio caro amico) con \"Mon cher Ren\u00e9\" (mio caro Ren\u00e9), come \u00e8 uso quando questa canzone viene adattata per celebrare una persona. Due importanti strade a Montr\u00e9al e Citt\u00e0 del Qu\u00e9bec portano il nome di L\u00e9vesque.\nIl 3 giugno 1999, un monumento in suo onore fu inaugurato nel \"Ren\u00e9-L\u00e9vesque Boulevard\" appena fuori dall'edificio del parlamento di Citt\u00e0 del Qu\u00e9bec. Tale statua, successivamente trasferita a New Carlisle e rimpiazzata con una di dimensioni maggiori, \u00e8 piuttosto popolare tra i turisti.\nL\u00e9vesque \u00e8 spesso considerato il padre spirituale dell'indipendentismo quebecchese. Dopo la sua morte, persino parecchi fra coloro che discordavano con le sue idee politiche, compreso l'indipendenza del Qu\u00e9bec, ne riconoscono l'importanza storica.\nTra le cose che egli ha lasciato in eredit\u00e0, alcune delle pi\u00f9 memorabili e ancora robuste sono la nazionalizzazione dell'industria elettrica mediante \"Hydro-Qu\u00e9bec\", la Carta della Lingua Francese, la legge che limitava il finanziamento ai partiti da parte di individuali a non pi\u00f9 di 3.000 dollari canadesi, ed ovviamente il \"Parti Qu\u00e9b\u00e9cois\". Il suo governo fu il primo nel Canada a proibire la discriminazione in base all'orientamento sessuale nella cosiddetta \"Charte des droits de la personne\" (Carta dei diritti della persona). Egli prosegu\u00ec inoltre il lavoro del governo Lesage in direzione del miglioramento dei servizi sociali, facendo in modo che i bisogni sociali minimi fossero garantiti a livello pubblico, anzich\u00e9 a livello privato, da singoli o dalla chiesa cattolica, come invece avveniva nell'era precedente di Maurice Duplessis.\nPersonalit\u00e0.\nL\u00e9vesque fu un uomo di grande tatto e fascino, ma anche determinato e intransigente nel difendere i suoi ideali e i suoi principi morali, nonch\u00e9 in situazioni di poco rispetto nei suoi confronti, come per esempio quando fu snobbato da Fran\u00e7ois Mitterrand durante il loro primo incontro.\nConsiderato oggi come un difensore della gente del Qu\u00e9bec, L\u00e9vesque fu tuttavia prima degli anni 1960 pi\u00f9 interessato agli affari internazionali che a quelli locali. L'immagine pi\u00f9 popolare di L\u00e9vesque lo vede con la sua sempre presente sigaretta e la sua bassa statura, nonch\u00e9 la pettinatura a riporto che gli fece guadagnare il soprannome di \"Ti-Poil\". L\u00e9vesque fu caratterizzato anche per le sue doti da oratore passionale ed emotivo.\nSebbene molti intellettuali quebecchesi, in particolare se indipendentisti, siano sempre stati molti ispirati dalla cultura e dalla filosofia francesi, L\u00e9vesque fu un rinomato sostenitore degli Stati Uniti d'America; fu tale amore a portarlo ad unirsi agli americani durante la seconda guerra mondiale. Durante il suo soggiorno a Londra, in lui crebbe anche un'ammirazione per la Gran Bretagna per via di quello che lui percep\u00ec come ammirabile coraggio di fronte ai bombardamenti tedeschi. Fu anche un lettore fedele del \"New York Times\", ed era solito andare in vacanza annualmente nel New England. Egli dichiar\u00f2 anche che, se avesse dovuto scegliere un modello politico per lui, questi sarebbe stato il presidente statunitense Franklin Delano Roosevelt. Ci\u00f2 \u00e8 in qualche modo ironico, in quanto una lettera di Roosevelt scritta nel 1942 al primo ministro canadese William Lyon Mackenzie King di fatto mostrava poca simpatia da parte dell'autore nei confronti della questione quebecchese e della popolazione del Qu\u00e9bec stesso.\nL\u00e9vesque fu deluso da quella che fu definita dagli storici come una fredda risposta dell'\u00e9lite economica statunitense al suo primo discorso come premier del Qu\u00e9bec a New York City, nel quale lui confront\u00f2 la marcia quebecchese verso l'indipendenza alla rivoluzione americana. Il suo primo discorso in Francia ebbe invece ben pi\u00f9 successo, portandolo ad un maggiore apprezzamento della classe politica e della cultura francesi."}
{"id": "739088", "revid": "1543377", "url": "https://it.wikipedia.org/wiki?curid=739088", "title": "Maria Santissima di Siponto", "text": "Maria Santissima di Siponto detta anche Madonna di Siponto \u00e8 la santa patrona di Manfredonia insieme a san Filippo Neri e san Lorenzo Maiorano. La sua memoria viene festeggiata il 30 agosto.\nDal 1973 l'icona della Vergine di Siponto \u00e8 custodita in una cappella laterale della chiesa cattedrale di Manfredonia. Si calcola che ogni anno la processione del 31 agosto raccoglie pi\u00f9 di 20.000 fedeli.\nTecnica di realizzazione dell'icona.\nSi tratta di una Madonna Odigitria, dipinta su di una tavola di 129 \u00d7 81 cm, su di cui \u00e8 stata attaccata della tela di lino con colla di coniglio (o di pesce), secondo una tecnica antica. Di stile bizantino, presenza uno sfondo dorato suddiviso in un reticolo di riquadri romboidali concentrici.\nI colori utilizzati sono pigmenti naturali ottenuti con la tecnica detta \"tempera all'uovo\" (polveri colorate stemperate con il rosso dell'uovo e mescolate con aceto). I colori sono utilizzati secondo la tecnica \"dell'illuminazione\", con graduale passaggio dai colori scuri a quelli chiari.\nStoria dell'icona.\nDatata dagli storici al XI secolo, le prime notizie storiche certe sull'icona si hanno a partite dal 1327, anno in cui la sede arcivescovile passa da Siponto a Manfredonia.\nCi sono tuttavia diverse leggende su come inizi\u00f2 la venerazione della Vergine a Siponto. Si vuole che l'icona venne dipinta da un pittore anonimo a Costantinopoli, nel V secolo e venne esposta in una delle chiese pi\u00f9 importanti della citt\u00e0. La prima ipotesi vuole che l'icona sia giunta a Siponto per mano di San Lorenzo Maiorano, futuro vescovo della citt\u00e0 alla morte del suo predecessore Felice I. La seconda, invece, vuole che sempre nel V secolo, incominci\u00f2 la venerazione al tempo del primo vescovo Felice I, il quale, oltre ad essersi adoperato a diffondere il culto della Vergine nella sua diocesi, dopo il Concilio di Roma, per rendere devoto omaggio alla Vergine Madre, eresse in suo onore un oratorio dove i fedeli sipontini potessero venerarla in modo particolare. Agli inizi del VI secolo, sempre secondo questa versione, il nuovo vescovo Lorenzo Maiorano sostituisce l'oratorio di Felice con una grande basilica che va sotto il nome di Santa Maria Maggiore di Siponto. \nAnche dopo il trasferimento nel 1327 del Capitolo Metropolitano Sipontino presso la Cattedrale di Manfredonia i fedeli hanno sempre continuato a venerarla.\nIl 30 agosto 1872 l'icona rimase danneggiata da un incendio sviluppatosi in cattedrale a causa dei ceri devozionali accesi nel periodo della festa patronale, e ridusse in cenere la parte inferiore del quadro. Venne restaurata segretamente una prima volta solo nel 1896; il secondo restauro avvenne nel 1927 dal laboratorio di restauri della Citt\u00e0 del Vaticano.\nIl 28 agosto 1955 il patriarca di Venezia Angelo Giuseppe Roncalli (futuro papa Giovanni XXIII), delegato di Papa Pio XII incoron\u00f2 la Madonna e il Bambin Ges\u00f9 in una cerimonia a cui parteciparono 20.000 persone in Piazza Duomo. Celebre \u00e8 rimasta la frase:\nNel 1964 l'icona sub\u00ec un ulteriore restauro da parte dell'artista sipontino Aronne Del Vecchio. I diversi restauri causarono una totale ridipintura e pertanto lo schema iconografico si presenta diverso da quello originale.\nNel 2002 l'icona necessita di un ulteriore restauro e per questo non venne pi\u00f9 portata in processione, sostituita da una copia realizzata dall'artista Aronne Del Vecchio.\nIl 31 agosto 2008 dopo la processione dell'Icona l'arcivescovo Domenico Umberto D'Ambrosio annunci\u00f2 che la copia originale dell'Icona sarebbe stata restaurata nell'arco dell'anno, ma questo non avvenne.\nIl 1\u00ba settembre 2010, dopo la messa officiata dall'arcivescovo Michele Castoro, la Sacra Icona fu trasportata a Bari, presa in consegna dalla Soprintendenza per i Beni Storici e Artistici della Puglia, per sottoporla a una delicata operazione di restauro. Con la Sacra icona fu restaurata anche l'antica statua lignea della \"Sipontina\" (V secolo). I restauri furono interamente finanziati della Banca di Credito Cooperativo di San Giovanni Rotondo.\nIl 31 maggio 2011 Manfredonia festeggi\u00f2 il ritorno della Sacra Icona, i restauratori presentarono in Cattedrale i particolari del lavoro dei restauri evidenziando che i precedenti restauri furono compiuti da artisti e mai da tecnici specializzati, il sacro tavolo era pesantemente danneggiato e compromesso. Successivamente l'Icona venne portata in processione in Piazza Beato Giovanni XXIII per la celebrazione eucaristica, dopo che da 9 anni era sostituita dalla copia del 2002.\nOgni anno, il 31 agosto, si svolge la processione dell'icona della Beata Vergine, che percorre le strade della citt\u00e0 di Manfredonia accompagnata da oltre 20.000 persone, a testimonianza della venerazione del popolo sipontino. Dal 2002, in processione, viene portata una copia, anche dopo il restauro del 2011, per non danneggiare la Sacra Tavola."}
{"id": "739089", "revid": "125410983", "url": "https://it.wikipedia.org/wiki?curid=739089", "title": "Barnsley Football Club", "text": "Il Barnsley Football Club, meglio noto come Barnsley \u00e8 una societ\u00e0 calcistica inglese con sede nella citt\u00e0 di Barnsley, nel South Yorkshire.\nMilita attualmente nella Football League Championship, la seconda divisione del campionato inglese, della quale, considerando globalmente tutte le stagioni disputate, detiene il record di partecipazioni (77 al 2020-2021).\nStoria.\nFondato nel 1887 come \"Barnsley St. Peters\", il club partecip\u00f2 per la prima volta ad una competizione nazionale nel 1894, quando venne eliminato dal al primo turno di FA Cup. Ammesso nella Football League nel 1898, riusc\u00ec a consolidarsi nella Second Division inglese arrivando al top della propria storia nel 1912, vincendo la FA Cup contro il pur militando in una serie inferiore rispetto alla First Division (dopo aver raggiunto per la prima volta la finale nel 1910, sconfitto dal ). Alla ripresa dei campionati dopo il periodo bellico, il Barnsley si trov\u00f2 nuovamente iscritto alla seconda divisione nazionale; nella stagione 1921-22 fu solo una differenza reti sfavorevole nei confronti dello a negare alla squadra la prima storica promozione in massima categoria.\nDopo pi\u00f9 di un decennio trascorso in seconda divisione, nel 1932 la squadra venne retrocessa per la prima volta in \"Third Division North\", riconquistando la promozione due stagioni dopo. Riprese le competizioni calcistiche dal termine della Seconda guerra mondiale, la compagine biancorossa visse alcuni anni difficili, prima di subire nel 1952-53 una seconda retrocessione. Riconquistata la seconda categoria nel 1954-55, non riusc\u00ec tuttavia a consolidarvi la propria permanenza, scendendo nuovamente in \"Third Division\" nel 1959.\nSi apr\u00ec cos\u00ec un periodo difficile per il club, che per pi\u00f9 di vent'anni peregrin\u00f2 fra la terza e la quarta divisione (dove scese per la prima volta nel 1965. La risalita in \"Second Division\" sar\u00e0 completata solo con la promozione del 1981, che inaugur\u00f2 un periodo di relativa stabilit\u00e0 per la compagine bianco-rossa.\nNel 1997 il raggiungimento del secondo posto in campionato condusse il Barnsley alla prima storica promozione in Premier League. Guidata da Danny Wilson, la squadra non riusc\u00ec tuttavia a salvarsi, venendo subito retrocessa dopo il 19\u00ba posto in campionato. Da segnalare in questa stagione rimasero le vittorie contro il , la prima ottenuta nella massima serie, ed una storica vittoria per 1-0 in casa del .\nDopo aver sfiorato una nuova promozione nella stagione 1999-2000, con la finale dei play-off persa contro l', il club si stabilizz\u00f2 nella parte destra della classifica della seconda divisione nazionale, venendo occasionalmente retrocesso ma riuscendo in breve tempo a recuperare la categoria. Nell'edizione 2007-08 della FA Cup, il Barnsley \u00e8 riuscito nell'impresa di eliminare agli ottavi di finale il , detentore del titolo (vittoria per 2-1 ad Anfield Road), e il ai quarti (vittoria per 1-0). Il 6 aprile 2008 \u00e8 stato poi sconfitto dal in semifinale, ottenendo cos\u00ec il miglior risultato nella competizione dal 1912, anno dell'unica vittoria.\nNel 2016 il Barnsley si aggiudic\u00f2 per la prima volta lo \"English Football League Trophy\", superando in finale l' per 3-2. Nella stagione 2017-18 \u00e8 retrocesso in Football League One, ma gi\u00e0 l'anno successivo ha conquistato la promozione in Football League Championship, serie nella quale milita attualmente.\nTifoseria.\nGemellaggi e rivalit\u00e0.\nSecondo un sondaggio commissionato nel 2019, i tifosi del Barnsley considerano le squadre della vicina citt\u00e0 di Sheffield, lo e lo , come i principali rivali in ambito sportivo, seguite dalle tifoserie del , dell' e del .\nOrganico.\nRosa 2021-2022.\n\"Aggiornata al 16 dicembre 2021.\"\nRosa 2020-2021.\n\"Aggiornata al 19 febbraio 2021.\"\n "}
{"id": "739090", "revid": "120909224", "url": "https://it.wikipedia.org/wiki?curid=739090", "title": "Strage della circonvallazione", "text": "La strage della circonvallazione fu un attentato mafioso messo in atto il 16 giugno 1982 sulla circonvallazione di Palermo nel tratto denominato via Ugo La Malfa.\nObiettivo dell'attentato era il boss catanese Alfio Ferlito, che veniva trasferito da Enna al carcere di Trapani e che mor\u00ec nell'agguato insieme ai tre carabinieri della scorta, Salvatore Raiti, Silvano Franzolin e Luigi Di Barca, e al ventisettenne Giuseppe Di Lavore, autista della ditta privata che aveva in appalto il trasporto dei detenuti, il quale aveva sostituito il padre e che venne poi insignito della medaglia d'oro al valor civile. Uno dei principali mandanti fu il boss catanese Benedetto \"Nitto\" Santapaola, il quale da alcuni anni combatteva contro Ferlito una guerra per il predominio sul territorio etneo.\nLa strage.\nIntorno alle ore 10:00 del 16 giugno 1982 una Mercedes proveniente da Enna, guidata dall'autista civile Giuseppe Di Lavore e con a bordo i carabinieri Silvano Franzolin, Salvatore Raiti e Luigi Di Barca nonch\u00e9 il detenuto Alfio Ferlito, si trovava a percorrere la circonvallazione di Palermo e stava per imboccare lo svincolo per l'autostrada Palermo-Mazara del Vallo, quando venne raggiunta da una BMW 520 e da un'Alfetta 2000 i cui occupanti aprirono il fuoco con fucili AK-47 e calibro 12; l'autista Di Lavore rimase ucciso sul colpo e, per questo motivo, la Mercedes sband\u00f2, andando ad invadere la corsia di marcia opposta e scontrandosi violentemente contro una Fiat 500 che passava di l\u00ec per caso, la cui occupante, Nunzia Pecorella, rimase ferita. Franzolin, seduto sul sedile posteriore, riusc\u00ec ad uscire dall'auto impugnando la pistola nel tentativo di rispondere al fuoco, ma venne freddato all'istante. I killer si avvicinarono poi alla Mercedes e crivellarono di colpi gli occupanti rimasti, dandosi poi alla fuga.\nSul luogo della strage arriv\u00f2 il prefetto Carlo Alberto dalla Chiesa, insediatosi da circa un mese, il quale trattenne a stento le lacrime di fronte ai carabinieri massacrati.\nIndagini e processi.\nLa strage della circonvallazione all'interno del Maxiprocesso di Palermo.\nLe prime indagini sulla strage partirono dalle dichiarazioni di un pregiudicato siracusano, Armando Di Natale, il quale si era approppriato di met\u00e0 del carico di hashish destinato al suo \"compare\" Nunzio Salafia, pericoloso boss che operava nella provincia di Siracusa, e, temendo poi l'inevitabile vendetta di quest'ultimo, aveva deciso di presentarsi presso gli uffici della Squadra mobile di Palermo, dove aveva iniziato a rendere dichiarazioni, ed aveva condotto gli uomini del commissario Beppe Montana presso il covo di Salafia a Lentini; dopo alcuni giorni, Di Natale si rese irreperibile e l'11 ottobre 1982 venne assassinato in un agguato presso Alessandria mentre tentava di fuggire in Francia. Di Natale affermava che i siracusani Nunzio Salafia, Salvatore Genovese e Antonino Ragona avevano compiuto la strage della circonvallazione su ordine del boss catanese Benedetto Santapaola e, per questi motivi, il 7 ottobre 1982 il giudice istruttore Giovanni Falcone emise mandati di cattura nei loro confronti per il reato di omicidio, cui seguirono l'anno successivo quelli contro altri pregiudicati siracusani (Michele Marotta, Salvatore Di Stefano, Giuseppe Di Benedetto e Gaetano Garro) a seguito delle accuse del loro compagno di cella Francesco Greco, che sosteneva di aver saputo di un loro coinvolgimento nella strage in quanto membri della banda Salafia.\nL'8 novembre 1985 l'ordinanza-sentenza del procedimento \"Abbate Giovanni + 706\" (il cosiddetto \"Maxiprocesso di Palermo\") rinviava a giudizio per la strage della circonvallazione i fratelli Salvatore e Michele Greco, Salvatore Riina, Rosario Riccobono, Filippo Marchese, Pietro Vernengo, Bernardo Provenzano, Bernardo Brusca, Salvatore Scaglione, Antonino Geraci, Giuseppe Cal\u00f2, Giovanni Scaduto, Ignazio Motisi, Andrea Di Carlo, Leonardo Greco e Benedetto Santapaola come mandanti (sulla base del cosiddetto \"teorema Buscetta\", secondo cui tutti i \"delitti eccellenti\" sono ordinati dalla \"Commissione\" di Cosa Nostra), Giuseppe Greco (detto \"Scarpuzzedda\") e Mario Prestifilippo in qualit\u00e0 di esecutori materiali (poich\u00e9 le perizie balistiche avevano dimostrato che il mitragliatore kalashnikov impiegato nella strage era gi\u00e0 stato utilizzato in altri delitti di mafia); Nunzio Salafia, Antonino Ragona e Salvatore Genovese vennero prosciolti in istruttoria per insufficienza di prove mentre Carmelo Zanca, Tommaso Spadaro, Michele Marotta, Salvatore Di Stefano, Giuseppe Di Benedetto e Gaetano Garro per \"non aver commesso il fatto\".\nAl Maxiprocesso, si costituirono parti civili anche le vedove e i figli dei carabinieri Raiti, Di Barca e Franzolin nonch\u00e9 quelli dell'autista Di Lavore. Il 16 dicembre 1987 venne pronunciata la sentenza di primo grado del Maxiprocesso, che condannava all'ergastolo per la strage della circonvallazione Salvatore Riina, Bernardo Provenzano, Francesco Madonia, Michele Greco, Giuseppe Greco e Benedetto Santapaola mentre Mario Prestifilippo venne dichiarato non pi\u00f9 perseguibile perch\u00e9 ucciso qualche mese prima; vennero invece assolti per insufficienza di prove Rosario Riccobono, Bernardo Brusca, Salvatore Scaglione, Giuseppe Cal\u00f2 e Antonino Geraci e con formula piena Salvatore Greco, Filippo Marchese, Pietro Vernengo, Giovanni Scaduto, Ignazio Motisi e Andrea Di Carlo.\nIl 22 febbraio 1989 si apr\u00ec il giudizio d'appello del Maxiprocesso, che si concluse il 10 dicembre dell'anno successivo: la Corte d'assise d'appello, presieduta da Vincenzo Palmegiano, ribalt\u00f2 completamente la sentenza di primo grado e conferm\u00f2 soltanto la condanna di Santapaola mentre assolse gli altri imputati, con la motivazione che la strage non era imputabile ai membri della \"Commissione\" ma sarebbe stata opera di singoli gruppi mafiosi (in particolare il clan di Rosario Riccobono, il quale controllava il territorio in cui avvenne il massacro ed era alleato dei Santapaola nel commercio di eroina) che, disponendo di illimitata autonomia decisionale in vicende relative al traffico di stupefacenti, volevano vendicare uno \"sgarro\" compiuto da Alfio Ferlito in un affare di droga.\nIl 30 gennaio 1992 la prima sezione penale della Cassazione, presieduta da Arnaldo Valente, annull\u00f2 le assoluzioni d'appello poich\u00e9 ritenne illogiche le motivazioni addotte e dispose un nuovo giudizio per gli imputati. Il processo di rinvio venne celebrato tra il 1993 e il 1995 davanti alla Corte d'appello presieduta da Rosario Gino: il 18 marzo 1995 vennero condannati come mandanti all'ergastolo Salvatore Riina, Bernardo Provenzano, Michele Greco, Francesco Madonia, Giuseppe Cal\u00f2, Bernardo Brusca e Antonino Geraci.\nIl nuovo processo.\nNel 1996 le dichiarazioni dei collaboratori di giustizia Calogero Ganci, Francesco Paolo Anzelmo, Giovanni Brusca e Salvatore Cucuzza, che si autoaccusavano di aver compiuto la strage, indussero gli inquirenti a riaprire le indagini: nel 2003 vennero rinviati a giudizio, oltre Ganci, Anzelmo, Brusca e Cucuzza, anche Raffaele Ganci (padre di Calogero), Antonino Madonia e Giuseppe Lucchese mentre Michelangelo La Barbera, Mariano Tullio Troia e Salvatore Montalto scelsero il rito abbreviato; Giuseppe Greco \"Scarpuzzedda\" non pot\u00e9 essere giudicato in quanto dichiarato morto da diversi anni.\nDurante il processo, l'imputato Antonino Madonia chiam\u00f2 \u00abmascalzoni\u00bb il presidente della Corte Salvatore Di Vitale e il pubblico ministero Domenico Gozzo (gi\u00e0 raggiunto da una lettera di minaccia di Madonia) e cerc\u00f2 di ricusare la Corte, senza successo. Tuttavia il 2 febbraio 2005 il gup Fabio Licata condann\u00f2 all'ergastolo La Barbera, Tullio Troia e Montalto mentre il 14 ottobre dello stesso anno la Corte d'assise di Palermo, presieduta da Salvatore Di Vitale, pronunci\u00f2 la condanna all'ergastolo per Raffaele Ganci, Antonino Madonia e Giuseppe Lucchese e dichiar\u00f2 prescritto il reato per Calogero Ganci, Francesco Paolo Anzelmo, Giovanni Brusca e Salvatore Cucuzza. Nel 2006 la sentenza venne confermata in appello."}
{"id": "739091", "revid": "363629", "url": "https://it.wikipedia.org/wiki?curid=739091", "title": "Istituto di astrofisica spaziale e fisica cosmica", "text": "L'Istituto di astrofisica spaziale e fisica cosmica di Bologna \u00e8 uno degli istituti gi\u00e0 parte del Consiglio Nazionale delle Ricerche oggi parte dell'Istituto nazionale di astrofisica.\nI progetti principali dell'Istituto riguardano l'osservazione dell'universo nelle bande a microonde, infrarosso, ottico, raggi X e raggi gamma. L'attivit\u00e0 dell'Istituto comprende la progettazione e la realizzazione di telescopi, rivelatori, elettronica e software, nonch\u00e9 l'interpretazione dei dati ottenuti dalle osservazioni.\nTra i progetti spaziali nei quali i ricercatori dell'Istituto sono coinvolti:"}
{"id": "739094", "revid": "90227", "url": "https://it.wikipedia.org/wiki?curid=739094", "title": "Maria SS di Siponto", "text": ""}
{"id": "739095", "revid": "125389928", "url": "https://it.wikipedia.org/wiki?curid=739095", "title": "Burnley Football Club", "text": "Il Burnley Football Club, noto semplicemente come Burnley, \u00e8 una societ\u00e0 calcistica inglese con sede nella citt\u00e0 di Burnley, nella contea del Lancashire, militante in Premier League (prima divisione inglese). Costituito nel 1882, il club fu uno dei membri fondatori della Football League nel 1888. Dal 1883 disputa le proprie partite interne allo stadio Turf Moor.\nIl Burnley ha vinto due volte il campionato inglese (1920-1921 e 1959-1960), una volta la FA Cup (1913-1914) e due volte il Charity Shield (1960 e 1973). Insieme al ed al , \u00e8 una delle sole tre squadre ad aver vinto almeno una volta tutte le prime quattro maggiori divisioni calcistiche professionistiche inglesi. A livello internazionale, il club ha raggiunto come suo miglior risultato i quarti di finale della Coppa dei Campioni nella stagione 1960-1961.\nIl Burnley ha trascorso la maggior parte della propria storia tra la prima e la seconda divisione inglese, ma \u00e8 rimasta fuori dalla massima serie dal 1976 al 2009. Dal 1985 al 1992 ha militato per alcuni anni nella divisione minore della Football League, evitando per poco la retrocessione nella Conference nel 1987.\nStoria.\nI primi anni (1882\u20131912).\nFondata originariamente come squadra di rugby, nel maggio del 1882 pass\u00f2 al calcio. Indossando nei suoi primi anni diverse divise bianche e blu, il club disput\u00f2 la sua prima partita ufficiale nell'ottobre 1882, allorch\u00e9 fu sconfitta per 8-0 dall'Astley Bridge in \"Lancashire Challenge Cup\". Nel 1883 il club si trasfer\u00ec a Turf Moor.\nIl Burnley debutt\u00f2 in FA Cup nella stagione 1885\u201386 ma furono eliminati con un netto 11\u20130 anche perch\u00e9 le restrizioni dei giocatori convocabili costrinse il club a schierare in pratica la loro squadra riserve contro il Darwen (nei pressi di Blackburn).\nQuando fu fondata la The Football League nella stagione 1888\u201389, il Burnley fu tra i 12 membri fondatori della competizione. Il Burnley, ora noto come 'The Turfites', 'Moorites' o 'The Royalites', termin\u00f2 al nono posto la prima edizione del campionato ma nel campionato successivo si piazz\u00f2 solo penultimo a causa di una serie negativa di 17 partite senza vittorie avvenuta all'inizio della stagione. In quella stagione, tuttavia, il Burnley si aggiudic\u00f2 il suo primo trofeo, conquistando la \"Lancashire Cup\" battendo per 2\u20130 il .\nRetrocessa in \"Second Division\" nella stagione 1896\u201397, ritornarono in massima serie gi\u00e0 la stagione successiva, perdendo solo 2 delle 30 partite disputate tra i cadetti e ottenendo la promozione tramite i play-off, all'epoca noti con la denominazione di 'Test Matches'. Il Burnley e lo Stoke City si scontrarono tra di loro nell'ultimo turno degli spareggi, che avrebbe deciso chi si sarebbe qualificata alla massima serie della stagione successiva (nel caso del Burnley sarebbe stata promozione essendo una squadra cadetta, nel caso dello Stoke sarebbe stata una salvezza essendo una squadra di massima serie). La partita termin\u00f2 0\u20130, divenendo nota come 'The Match without a shot at goal' (\"la partita senza un tiro in porta\") e la Lega immediatamente elimin\u00f2 il sistema dei \"Test Match\" (ovvero gli spareggi interdivisionali tra le peggiori squadre di massima serie e le migliori cadette) in favore di un sistema di promozione e retrocessioni dirette. Ironicamente, la Lega decise inoltre di allargare la massima serie ammettendo altre due squadre cadette e rendendo inutile lo spareggio tra Burnley e Stoke.\nIl Burnley fu di nuovo retrocesso nel 1899\u20131900 e si trov\u00f2 al centro di una controversia quando il loro portiere, Jack Hillman, tent\u00f2 di corrompere gli avversari dell'ultima giornata della stagione (il Nottingham Forest), determinando la sua squalifica per il resto della stagione successiva. Nel corso del primo decennio del XX secolo, il Burnley continu\u00f2 a militare nella seconda divisione, finendo in una stagione persino all'ultimo posto, anche se poi si riprese e nella stagione 1911\u201312 solo una sconfitta all'ultima giornata gli neg\u00f2 la promozione in massima serie.\nI successi dei Clarets' (1912\u20131930).\nIl Burnley cambi\u00f2 i colori dal verde al bordeaux e al blu cielo tipico anche dell', il club pi\u00f9 vittorioso del calcio inglese dell'epoca, a partire dalla stagione 1910\u201311. Nella stagione 1912\u201313 conquist\u00f2 la promozione in \"First Division\", e raggiunse addirittura le semifinali di FA Cup, dove venne eliminato dal . Nella stagione successiva conquist\u00f2 il suo primo trofeo importante, la FA Cup, battendo per 1\u20130 nella finale decisiva, disputata a Crystal Palace, il . La coppa fu consegnata al capitano della squadra da Re Giorgio V, che divenne il primo re d'Inghilterra a premiare i vincitori della FA Cup. La I Guerra Mondiale sospese i campionati al termine della stagione 1914\u201315, nella quale il Burnley chiuse 4\u00b0 in \"First Division\".\nQuando i campionati ripresero nel 1919\u201320, il Burnley termin\u00f2 al secondo posto in \"First Division\" dietro soltanto al West Brom; nella stagione successiva, il Burnley conquist\u00f2 il titolo sfiorato l'anno precedente divenendo campione d'Inghilterra per la prima volta (1920\u201321). Quel campionato fu vinto dal Burnley, nonostante la squadra avesse subito tre sconfitte nei primi tre incontri, grazie a una serie di 30 partite senza subire sconfitte, che gli permise di risalire la classifica fino a balzare in testa alla classifica e mantenerla per tutta la stagione, conquistando uno storico titolo. La serie di 30 partite senza subire sconfitte fu un record rimasto imbattuto fino al 2003-04, quando fu battuto dall'. Nella stagione successiva il Burnley chiuse al terzo posto, ma nelle stagioni successive le prestazioni della squadra peggiorarono al punto che, a parte il 5\u00ba posto raggiunto nella stagione 1926\u201327, il club sfior\u00f2 pi\u00f9 volte la retrocessione, che arriv\u00f2 infine nel 1929\u201330.\nIl declino (1930\u20131945).\nAnche tra i cadetti il Burnley disput\u00f2 stagioni non proprio esaltanti, rischiando addirittura la retrocessione in terza divisione nel 1931\u201332 ed evitandola per soli due punti. Nel resto degli anni trenta, a parte una semifinale di FA Cup raggiunta nella stagione 1934\u201335, il Barnley non ottenne risultati di rilievo, non riuscendo mai a competere per la promozione. Dopo la sospensione dei campionati nel 1940 dovuta allo scoppio della II Guerra Mondiale, i campionati ripresero solo nella stagione 1946\u201347.\nGli anni d'oro (1946\u20131976).\nNel primo campionato del dopoguerra, il Burnley, ormai ripresosi dalla crisi di risultati, centr\u00f2 la promozione in massima serie con il secondo posto in seconda divisione. Nella stessa stagione, il club giunse in finale di FA Cup, eliminando Aston Villa, Coventry, Luton Town, e Liverpool prima di essere sconfitti nella finale di Wembley dal Charlton Athletic per 1\u20130 dopo i tempi supplementari. Nella sua prima stagione in massima serie dopo un'assenza di diversi anni, il Burnley ottenne un onorevole terzo posto nella stagione 1947\u201348 e negli anni successivi il club cominci\u00f2 a rinforzare la squadra in modo da renderla sufficientemente competitiva per lottare per un trofeo. Nella stagione 1956\u201357 il club ottenne una vittoria record per 9\u20130 sul New Brighton nella FA Cup\u2014nonostante aver sbagliato un rigore\u2014e nella stagione successiva l'ex giocatore Harry Potts venne ingaggiato come allenatore della squadra.\nLa squadra degli anni cinquanta era costruita intorno alla coppia di centrocampo, composta da Jimmy Adamson e Jimmy McIlroy, e questi due furono i giocatori chiave della squadra che vinse il campionato nella stagione 1959\u20131960 condotta da Potts. Dopo una lotta intensa a tre per il titolo con Spurs e Wolves, il Burnley conquist\u00f2 la vittoria del campionato al Maine Road di Manchester con una vittoria ottenuta per 2\u20131 il 2 maggio 1960 grazie alle reti di Brian Pilkington e Trevor Meredith. Sebbene in lotta per il titolo per tutta la stagione, il Burnley non era mai stato in testa alla classifica fino all'ultima giornata. Nella stagione successiva il Burnley disput\u00f2 la Coppa dei Campioni per la prima volta, eliminando ai sedicesimi i Reims ma venendo poi a sua volta eliminata nel turno successivo dall'Amburgo, mentre in FA Cup fu eliminata in semifinale e in campionato si classific\u00f2 solo quarta. Nella stagione 1961\u201362 torn\u00f2 a lottare per il titolo chiudendo secondo, mentre perse la finale di FA Cup contro gli Spurs, finale in cui un gol di Jimmy Robson fu l'unica risposta del Burnley alle tre reti siglate dagli Spurs. Nel frattempo il Burnley forn\u00ec in quegli anni diversi giocatori alle nazionali britanniche, come Ray Pointer (3 presenze nella nazionale inglese), Colin MacDonald (8 presenze nella nazionale inglese), e John Connelly (20 presenze nella nazionale inglese e partecipazione ai vittoriosi mondiali 1966), Jimmy McIlroy (55 presenze nella nazionale nordirlandese) e Adam Blacklaw (3 presenze nella nazionale scozzese).\nLa partenza di McIlroy allo Stoke City e il ritiro di Adamson coincise con un declino delle prestazioni del club, che, rimasto privo dei suoi due giocatori pi\u00f9 importanti, nella maggior parte degli anni sessanta disput\u00f2 campionati da squadra di met\u00e0 classifica. Nonostante tutto riusc\u00ec a mantenere il posto in massima serie per tutti gli anni sessanta, ottenendo in qualche rara occasione anche risultati di prestigio come il 3\u00ba posto nel 1966 e la qualificazione alle semifinali della League Cup nella stagione 1968\u201369. In Coppa delle Fiere, il club raggiunse i quarti di finale nella stagione 1966\u201367, dove fu eliminato dall'Eintracht Frankfurt.\nNemmeno il cambio di allenatore, con la sostituzione di Potts con Adamson avvenuta nel 1970, riusc\u00ec a far tornare in alto il club, anzi al termine della stagione 1970\u201371 arriv\u00f2 la retrocessione in cadetteria. Il Burnley vinse la \"Second Division\" nella stagione 1972\u201373 sempre sotto la guida di Adamson. In \"First Division\", condotto dall'elegante regista Martin Dobson, la squadra si classific\u00f2 sesta nel 1974 raggiungendo un'altra semifinale di FA Cup, dove fu eliminata dal . Nella stagione successiva, malgrado la cessione di Dobson all' all'inizio della stagione, il club classific\u00f2 decimo, ma furono eliminati a sorpresa in FA Cup da una squadra proveniente dalle serie minori, il , che, malgrado la militanza in Southern League, riusc\u00ec nell'impresa di battere il Burnley per 1\u20130 al Turf Moor. La retrocessione in Second Division nel 1975\u201376 segn\u00f2 la fine dell'esperienza di Adamson come allenatore della squadra.\nDeclino (1976\u20131987).\nDopo tre stagioni in \"Second Division\", il club precipit\u00f2 addirittura in \"Third Division\" nella stagione 1979\u201380, a causa di una stagione disastrosa nella quale, delle 42 partite disputate, non ne riusc\u00ec a vincere nemmeno una. Due stagioni dopo, sotto la conduzione dell'allenatore Brian Miller, vinse il campionato di terza divisione, ritornando tra i cadetti. Tuttavia, il ritorno in cadetteria dur\u00f2 solo un anno, malgrado in quella stagione la squadra avesse raggiunto i quarti di finale della FA Cup e le semifinali della League Cup, registrando vittorie ai danni degli Spurs e del , anche se la vittoria per 1\u20130 sul Liverpool nella semifinale di League Cup non bast\u00f2 a garantire l'accesso alla finale, dato che all'andata il Burnley aveva perso per 3\u20130.\nMalgrado l'avvicendamento di diversi allenatori, il Burnley non riusc\u00ec a risalire la china, venendo addirittura retrocessa per la prima volta in quarta divisione alla fine della stagione 1984\u201385. Il club non riusc\u00ec a riprendersi dalla crisi e nella stagione 1986\u201387 evit\u00f2 per un niente addirittura la retrocessione al quinto livello. Per la stagione 1986\u201387, infatti la Lega aveva deciso di introdurre un meccanismo di promozioni e retrocessioni dirette tra la \"Fourth Division\" e la \"Conference league\". Dopo una stagione disastrosa (in cui furono eliminati al primo turno della FA Cup per 3\u20130 dal Telford, squadra nemmeno professionistica), il Burnley necessitava di vincere all'ultima giornata contro il Leyton Orient per evitare un'ignominiosa retrocessione tra i non professionisti. Una vittoria per 2\u20131, grazie alle reti di Neil Grewcock e Ian Britton, fu sufficiente per salvarsi dalla retrocessione, anche se questo risultato dipendeva anche da una sconfitta del Lincoln City all'ultima giornata.\nRecupero (1987\u20132000).\nNel maggio 1988, il Burnley disput\u00f2 a Wembley contro i Wolves la finale del Football League Trophy, perdendola per 2-0. Nella stagione 1991\u201392, il Burnley vinse il campionato di \"Fourth Division\" nell'ultima stagione prima della riorganizzazione dei campionati, e due anni dopo vinse i playoff del campionato di terza serie (ora denominata \"Division Two\") conquistando la promozione tra i cadetti (campionato di \"Division One\"). Nella stagione successiva ritorn\u00f2 tuttavia in \"Division Two\" e nella stagione 1997\u201398 solo una vittoria all'ultima giornata per 2\u20131 contro il Plymouth Argyle evit\u00f2 al club una possibile retrocessione in \"Division Three\". In quella stagione l'allenatore della squadra era Chris Waddle, ma la sua partenza e l'ingaggio al suo posto di Stan Ternent nella stessa estate aiut\u00f2 il club a risalire la china. Nel 1999\u20132000 terminarono il campionato di \"Division Two\" al secondo posto, ritornando in \"Division One\".\nChampionship e Premier League (2000-oggi).\nNella stagione 2008-2009 ha ottenuto il quinto posto in classifica, qualificandosi per i play-off. Nelle semifinali ha agevolmente superato il Reading vincendo entrambe le partite. Il 25 maggio 2009, a 33 anni dalla sua ultima partecipazione, il club \u00e8 tornato in Premier League battendo per 1-0 a Wembley nella finale dei play-off lo Sheffield United.\nNella stagione successiva \u00e8 retrocesso immediatamente dalla Premier, anche in seguito alle dimissioni di Owen Coyle che ha lasciato il Burnley per accasarsi al Bolton e all'ingaggio di Brian Laws: con Coyle la partenza in Premier \u00e8 stata molto buona, soprattutto al Turf Moor, dove i Clarets hanno battuto perfino i campioni d'Inghilterra del Manchester United, mentre la gestione Laws \u00e8 stata piuttosto deficitaria, con 14 sconfitte nelle sue prime 17 partite. D'altra parte la dirigenza ha successivamente ammesso che Laws \u00e8 stato scelto, fra gli allenatori di Championship, per il suo pi\u00f9 elevato rapporto tra punti conquistati e sterline spese come manager.\nNell'aprile del 2014 il Burnley, giunto matematicamente secondo in campionato dopo il Leicester, ha nuovamente guadagnato la promozione in Premier League. \nIl 9 maggio 2015 \u00e8 retrocesso matematicamente dalla Premier League alla Championship con due giornate d'anticipo, nonostante il successo per 1-0 ottenuto sul campo dell'Hull City.\nRiconquista immediatamente la promozione in Premier League il 2 maggio 2016, in seguito alla vittoria casalinga per 1-0 contro il QPR, arrivata dopo i pareggi di e Brighton, che lanciano i Clarets in testa alla classifica con due punti di vantaggio sulle inseguitrici, che dovranno affrontarsi all'ultima giornata. Il 7 maggio arriva anche l'ufficialit\u00e0 del primo posto, per cui i Clarets solleveranno al cielo il trofeo della Championship.\nDopo una tranquilla salvezza nella Premier League 2016-2017, l\u2019anno seguente si piazzano addirittura 7\u00ba in classifica, aprendosi le porte per le qualificazioni per un posto in Europa League 2018-2019. Il primo avversario \u00e8 l\u2019Aberdeen: le due partite finiscono entrambe 1-1, ma ai supplementari gli inglesi si impongono con altre due reti vincendo per 3-1. Nel turno seguente il Burnley si sbarazza del Basaksehir in una doppia sfida regnata dall\u2019equilibrio: 0-0 in Turchia e 0-0 in Inghilterra. Ci vogliono di nuovo i tempi supplementari per sbloccare il risultato sull\u20191-0. L\u2019ultimo avversario prima dei gironi \u00e8 l\u2019Olympiakos, ma i greci, vincenti per 3-1 all\u2019andata tra le mura amiche, ne escono imbattuti dal campo del Burnley con un pareggio (1-1). Si conclude ad un passo dalla qualificazione ai gironi di Europa League il cammino europeo del 2018.\nIl 31 dicembre 2020 la societ\u00e0 statunitense ALK annuncia l'acquisto dell'84% delle quote del Burnley. Alan Pace diventa il nuovo presidente dei Clarets, subentrando a Mike Garlick.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nTifoseria.\nIl Burnley pu\u00f2 vantare una delle tifoserie pi\u00f9 accese ed affezionate d'Inghilterra. Tuttavia, sin dagli anni '70, quando la citt\u00e0 era gi\u00e0 provata da fenomeni quali la disoccupazione e la riconversione di molte fabbriche, si svilupp\u00f2 un accannito gruppo hooligans, noto nel paese col nome di \"Suicide Squad\". Diversi membri di questa \"firm\", caratterizzata da un orientamento politico neonazista, si sono resi responsabili di gravissimi fatti di cronaca. Nel 2002 un gruppo di tifosi del Nottingham Forest venne attaccato nel centro di Burnley dalla Suicide Squad ed un tifoso ospite diciassettenne venne accoltellato a morte. Il colpevole venne successivamente condannato a sette anni, ma dopo solo quattro venne rilasciato. Nonostante il problema degli hooligans sia stato tenacemente combattuto in tutta l'Inghilterra, Burnley si pu\u00f2 considerare una delle loro ultime \"roccaforti\", data la diffusa disoccupazione giovanile e la difficile situazione economica della zona. Le principali rivalit\u00e0 sono le tifoserie di , Preston North End, Leeds United, Blackpool Football Club e Bolton Wanderers.\nOrganico.\nRosa 2021-2022.\n\"Rosa e numerazione aggiornate al 30 Agosto 2021.\"\nStaff.\n\"Staff aggiornato al 30 giugno 2020.\""}
{"id": "739100", "revid": "90227", "url": "https://it.wikipedia.org/wiki?curid=739100", "title": "Vescovo Andrea Cesarano", "text": ""}
{"id": "739101", "revid": "120779158", "url": "https://it.wikipedia.org/wiki?curid=739101", "title": "Da Varano", "text": "I Da Varano furono un'importante famiglia nobile, estinta nel 1882 con Rodolfo, del ramo di Ferrara. Era originaria del ducato di Spoleto e govern\u00f2 per quasi 300 anni la citt\u00e0 di Camerino ed il suo territorio.\nStoria.\nOrigini.\nLe prime notizie risalgono al XIII secolo e riguardano un certo Prontaguerra da Varano, castello del territorio camerte, potente capo di parte guelfa come sempre fortemente guelfa sar\u00e0 la sua discendenza. Infatti dopo di lui conosciamo un suo pronipote di nome Gentile il quale era capo dei Guelfi a Camerino che vide la citt\u00e0 distrutta dal re Manfredi, ma lui stesso la far\u00e0 ricostruire una volta divenuto capo del governo camerte, dopo la battaglia di Benevento.\nLa notizia della nomina di Gentile nel 1282 \"a conte di Campagna\", cio\u00e8 a capo della provincia pontificia di Campagna e Marittima (Lazio meridionale), da parte di Martino IV, \u00e8 stata smentita dagli ultimi studi. Morto nel 1284 lasci\u00f2 due figli: Rodolfo e Berardo.\nRodolfo divent\u00f2 l'erede ed anche a lui venne conferito il titolo di \"conte della Campagna Romana\" e capitano del Popolo di Lucca. Nel frattempo il fratello Berardo continuava nell'opera di ampliare il prestigio della famiglia che in questo periodo storico stava emergendo.\nNel 1314 Rodolfo mor\u00ec e Berardo nel 1316 divent\u00f2 il signore di Camerino e nel 1319 fu nominato dal papa Giovanni XXII \"marchese di Ancona\". Ci troviamo nel periodo del Papato di Avignone e Berardo rappresentava il personaggio fidato del pontefice per conservare i possedimenti dello Stato della Chiesa. Nel 1322 conquist\u00f2 Urbino, Fano, Osimo e Recanati.\nGentile II.\nMorto Berardo I nel 1329, gli succedette il figlio Gentile II, il quale ebbe il ruolo di estendere l'influenza della famiglia conquistando Tolentino, Gualdo Tadino e San Ginesio. Fu anch'egli un fervente guelfo, cosa che lo port\u00f2 a combattere per molto tempo contro i ghibellini. Nel 1332 divent\u00f2 vicario pontificio, ma dovette assistere alla morte improvvisa del figlio Berardo che lasci\u00f2 comunque quattro eredi: tale evento, per\u00f2, poteva nuocere all'ascesa sociale che la famiglia stava ormai da alcuni decenni compiendo. La sua politica a quel punto si bas\u00f2 sul compiacere il pi\u00f9 possibile il papa Innocenzo VI e il cardinale Albornoz.\nRodolfo II.\nIl maggiore dei suoi nipoti, Rodolfo II, gli succedette alla sua morte avvenuta nel 1355 e, al di l\u00e0 delle aspettative del nonno, si rivel\u00f2 un capace stratega politico per Camerino. Continu\u00f2 a sostenere il cardinale Albornoz il quale stava cercando di riconquistare le numerose signorie marchigiane e romagnole che si erano ribellate alla Chiesa e, nominato dal papa Innocenzo IV gonfaloniere di Santa Romana Chiesa, riport\u00f2 grandi vittorie anche contro la lega degli Ordelaffi e dei Malatesta. Rimasto a capo delle forze pontificie fino al 1359, divent\u00f2 poi comandante dell'esercito dei fiorentini e combatt\u00e9 contro Bernab\u00f2 Visconti.\nRodolfo II non lasci\u00f2 eredi maschi e, al momento della sua morte, nel 1384, divent\u00f2 capo del piccolo stato di Camerino il fratello Giovanni che mor\u00ec nel 1385 anch'egli senza discendenza: il governo spett\u00f2 all'ultimo dei quattro fratelli, Gentile III che prosegu\u00ec la tradizionale politica papalina della famiglia che gli permise di essere nominato senatore di Roma nel 1362.\nRodolfo III.\nNel 1393 gli succedette il figlio Rodolfo III che, grazie alla sua abilit\u00e0 di condottiero, ricevette in dono dal papa Civitanova. Appoggi\u00f2 la scalata al trono di Napoli di Ladislao I d'Angi\u00f2. Nel 1418 Nicolina di Rodolfo III Varano spos\u00f2, in seconde nozze, Braccio da Montone, da cui nacque nel 1419 Carlo Fortebraccio. Nel 1421 il fratello Berardo Da Varano scamp\u00f2 miracolosamente alla strage di Nocera ove trovarono la morte Niccolo' e Bartolomeo Trinci. Il matrimonio del primo figlio di Braccio, Oddo, con Elisabetta Trinci, figlia di Niccol\u00f2, (1418) suggell\u00f2 l'alleanza tra le famiglie Fortebraccio, Varano, Trinci. La sconfitta e la morte di Braccio (1424) segnarono il declino delle famiglie.\nCon la sua scomparsa incominci\u00f2 il declino del potere della famiglia, dilaniata da lotte interne di potere. Infatti fu designato, come successore di Rodolfo III, il figlio Giovanni II, ma il padre aveva avuto figli da due mogli: Elisabetta Malatesta e Costanza Smeducci.\nLe norme di successione stabilite del padre furono contestate dai figli e si verific\u00f2 una furibonda lotta dinastica che fu sedata dall'intervento del cardinale Vitelleschi inviato (1433) dal papa Eugenio IV. Questi prov\u00f2 a calmare la grave disputa con la decapitazione del pi\u00f9 acceso fra i fratelli, Piergentile, ma gli altri complottarono ed assassinarono Giovanni II. A questo punto la lotta per la successione si trasform\u00f2 in una rivolta popolare in cui saranno uccisi i rimanenti due fratelli, Berardo e Gentil Pandolfo (eccidio dei Varano).\nA questo punto rimasero superstiti dei Varano Rodolfo IV, figlio di Piergentile, che durante le lotte dinastiche si rifugi\u00f2 a Rimini dai Malatesta, e Giulio Cesare, figlio di Giovanni II, mentre Camerino sar\u00e0 sotto la protezione di Francesco Sforza.\nRodolfo IV.\nFu cos\u00ec che nel 1444 Rodolfo IV riconquist\u00f2 la citt\u00e0, ma dovette cedere, tuttavia, Tolentino allo Stato Pontificio. Mor\u00ec nel 1464.\nGiulio Cesare.\nGli succedette Giulio Cesare, un grande guerriero e mecenate che combatt\u00e9 a servizio del papa, di Firenze, Milano e Venezia, ma nulla pot\u00e9 contro le forze di Cesare Borgia che, nel 1502, conquist\u00f2 la citt\u00e0 e lo uccise assieme a tre suoi figli. Portato nella fortezza di Pergola, \"fu scannato\" da Michelotto Corella, uno dei condottieri del Borgia, mentre i suoi figli Annibale, Venanzio e Pirro furono rinchiusi nella fortezza di Cattolica; Micheletto, raggiunta Cattolica, strangol\u00f2 Annibale e Venanzio, mentre Pirro, portato a Pesaro, fu assassinato di fronte alla chiesa di San Francesco. Giovanni Maria riusc\u00ec a fuggire insieme al cugino Ercole, figlio di Rodolfo IV; entrambi si salvarono dalla furia del \"Duca Valentino\" riparando prima a L'Aquila e poi a Venezia. La sorella Camilla da Varano, ossia suor Battista, monaca clarissa, fugg\u00ec pure da Camerino e cerc\u00f2 ospitalit\u00e0 dalle Clarisse di Fermo, le quali per timore di rivendicazioni non l'accolsero, cos\u00ec fu costretta a ripiegare ad Atri presso le clarisse, nel regno di Napoli.\nGiovanni Maria.\nMorto Alessandro VI e caduti i Borgia, fu eletto papa Giulio II che, riconquistati i possedimenti pontifici, ridiede Camerino a Giovanni Maria (1481-1527), il quale, scoperta a Cagli la presenza di Micheletto da Valenza, lo imprigion\u00f2 e lo fece morire tagliandolo a pezzi. Il papa Leone X, nel 1515, lo cre\u00f2 duca con una cerimonia solenne presieduta, in quanto delegato pontificio, dal cardinale Innocenzo Cybo, suo nipote, e dal vescovo di Nocera come Commissario Apostolico, il camerte Varino Favorino, umanista e maestro per la lingua greca di papa Leone, e dal vescovo di Camerino Antongiacomo Bongiovanni. Alla sua morte nel 1527, senza discendenza maschile, il ducato di Camerino fu unito a quello di Urbino, perch\u00e9 la figlia Giulia, unica erede, and\u00f2 in sposa al duca di Urbino Guidobaldo II Della Rovere. Giulia, sotto reggenza della madre Caterina Cybo, cedette poi i propri diritti a Paolo III nel 1539.\nErcole.\nA questo punto della famiglia rimaneva Ercole, figlio di Rodolfo IV, che viveva a Ferrara. Tent\u00f2 di riconquistare Camerino ma fu catturato ed imprigionato e successivamente pure il figlio Mattia fu cacciato dalla citt\u00e0 marchigiana dopo averla ripresa per un breve periodo. Intervenne ad aiutare Ercole il papa Paolo III che gli confer\u00ec il titolo di Duca di Camerino ma, non riuscendo a rientrare negli aviti territori, rimase a Ferrara. Infine anche il nipote Piergentile, nel 1549, riprov\u00f2 infruttuosamente a riconquistare la citt\u00e0."}
{"id": "739102", "revid": "8660", "url": "https://it.wikipedia.org/wiki?curid=739102", "title": "Luton", "text": "Luton \u00e8 una citt\u00e0 con status di borough ed autorit\u00e0 unitaria del Bedfordshire (contea cerimoniale), Inghilterra, Regno Unito.\nGeografia fisica.\nSituata a 51\u00a0km a nord di Londra, pur ancora legata per le cerimonie alla contea di Bedfordshire, \u00e8 amministrata in maniera indipendente dalla contea stessa.\nCollocata nella regione dell'Est dell'Inghilterra, \u00e8 tuttavia ancora considerata parte del Sud-Est. Forma con i centri di Dunstable e Houghton Regis una conurbazione di oltre 230.000 abitanti.\nStoria.\nFra il 1905 e il 2002 l'azienda automobilistica Vauxhall Motors (sussidiaria della General Motors), ebbe qui il suo maggior stabilimento. Ancora oggi il quartier generale dell'azienda si trova in citt\u00e0.\nSport.\nLa societ\u00e0 calcistica locale, il Luton Town F.C., milita attualmente nella Football League Championship.\nMusica.\n\u00c8 la citt\u00e0 natale del musicista jazz Peter White, chitarrista e polistrumentista britannico (20 settembre 1974).\nCitazioni.\nLa citt\u00e0 \u00e8 comparsa nel videogame "}
{"id": "739106", "revid": "712828", "url": "https://it.wikipedia.org/wiki?curid=739106", "title": "Satal Keto", "text": ""}
{"id": "739107", "revid": "125059800", "url": "https://it.wikipedia.org/wiki?curid=739107", "title": "Gola del Furlo", "text": "La gola o passo del Furlo \u00e8 una gola situata tra il monte Pietralata (889\u00a0m) e il monte Paganuccio (976\u00a0m), creata dalla forza erosiva del fiume Candigliano, affluente del Metauro. Nei millenni ha raggiunto una notevole profondit\u00e0, che tuttavia attualmente non \u00e8 pi\u00f9 visibile a causa della diga, costruita nel 1922, che ha ridotto l'impetuoso corso d'acqua a un placido lago. Si trova in provincia di Pesaro-Urbino nel territorio dei comuni di Fermignano, Fossombrone, Cagli e Acqualagna. La gola \u00e8 percorsa dal tracciato originario della via Flaminia.\nGeologia.\nGeologicamente la vallata del Furlo ha grande interesse. Qui affiorano le rocce calcaree di origine marina della successione meso-cenozoica umbro-marchigiana: Calcare Massiccio, Corniola, Rosso Ammonitico, Calcari del Bugarone (Giurassico); Maiolica, Marne a Fucoidi e Scaglie, Bianca e Rossa (Cretaceo). Nella parte alta della Scaglia Bianca \u00e8 riconoscibile il livello Bonarelli, nero, bituminoso, che segna il limite tra Cenomaniano e Turoniano e rappresenta un orizzonte guida per tutta l'area umbro-marchigiana.&lt;br&gt;\nMolte di queste formazioni hanno fornito fossili a cavatori del luogo e collezionisti. Ad es. nella \"Corniola\" micritica e spatica sono stati trovati negli anni 2000-2007 vari campioni di ammoniti molto interessanti appartenenti a generi e specie nuovi per la Scienza (Furlites, Pelingoceras, Claviceras, Paramorphites e altri) provenienti da una vallata vicino alla cava grande (Grilli). \nCon Decreto del Ministero dell'Ambiente del 6 febbraio 2001 pubblicato sulla Gazzetta Ufficiale del 12 giugno 2001, Serie Generale n.134, \u00e8 stata istituita la Riserva naturale statale Gola del Furlo.\nLa galleria.\nPer consentire un pi\u00f9 agevole passaggio di persone e veicoli, fu fatta scavare, dall'imperatore Vespasiano, una galleria nel punto pi\u00f9 stretto della gola che fu detta \"petra pertusa\" o \"forulum\" (piccolo foro), da cui \"Furlo\"; accanto a essa si trova un precedente varco di epoca etrusca, lungo 8\u00a0m, largo 3,30\u00a0m e alto 4,45\u00a0m, e una piccola chiesetta, detta della Botte, un tempo abitata da un eremita.\nAl disopra dell'ingresso nord-orientale \u00e8 ancora visibile l'iscrizione, che stabilisce il compimento dell'opera tra il 76 e il 77:\nLa galleria \u00e8 lunga 38,30\u00a0m, larga al massimo 5,47\u00a0m, alta 5,95\u00a0m; \u00e8 tutta scavata nel calcare compatto mediante scalpello, di cui si vedono i tagli a gradina, ed \u00e8 senza rivestimento.\nDagli anni ottanta del Novecento il Passo del Furlo \u00e8 solcato dalla superstrada, con due nuove gallerie lunghe 3391\u00a0m, e ci\u00f2 ha permesso di liberare dal traffico veloce il vecchio tracciato stradale.\nStoria.\nDi qui pass\u00f2 l'imperatore romano Onorio nel 404, dopo la vittoria sui Visigoti di Alarico, per recarsi al trionfo di Roma. Vitige nel 538, in piena guerra gotica, fortific\u00f2 il passo, fece chiudere i due accessi alla galleria e vi pose un presidio di 400 Ostrogoti, che furono poi vinti dai soldati di Belisario facendo precipitare dall'alto grossi macigni. In seguito occupato da Totila, fu potentemente fortificato, ma nel 553 lo conquist\u00f2 Narsete. Tra il 570 e 578, il passo venne preso dai Longobardi che ne distrussero le fortificazioni.\nNei secoli seguenti pare che la via Flaminia fosse stata quasi abbandonata: vi passarono nel 1502 Lucrezia Borgia recandosi a Ferrara e nel 1506, con difficolt\u00e0, Giulio II che andava all'impresa di Bologna. Ancora nel principio del \u2018700 il transito era difficile e pericoloso, e solo nel 1776 il passo e la strada vennero riattati. Tra il 23 maggio e il 12 giugno 1849 i soldati della Repubblica Romana, comandati dal colonnello L. Pianciani, opposero resistenza all'esercito austriaco.\nNegli anni trenta la Guardia Forestale locale, con un'opera di scavi e costruzione di muretti, riprodusse sulle pendici del monte Pietralata, a ridosso della gola, il profilo di Benito Mussolini, che attraversava spesso la gola nei suoi spostamenti tra Roma e il nord Italia, alloggiando in uno storico hotel del posto. Il monumento, che fu minato e distrutto dai partigiani durante la guerra, \u00e8 soltanto parzialmente riconoscibile.\nDurante la seconda guerra mondiale, il Furlo visse momenti di tensione, ma non fu teatro di feroci scontri. Gli anni settanta furono invece anni devastanti, soprattutto per il paesaggio, rovinato dall'attivit\u00e0 delle cave di pietra."}
{"id": "739109", "revid": "1318658", "url": "https://it.wikipedia.org/wiki?curid=739109", "title": "Autolinee Chianti Valdarno", "text": "Autolinee Chianti Valdarno s.c.a.r.l. era una societ\u00e0 consortile a responsabilit\u00e0 limitata, nata nel marzo 2005 e cessata nell\u2019ottobre 2021, che gestiva il trasporto pubblico locale nella provincia di Firenze, limitatamente a Chianti e Valdarno.\nEsercizio.\nAutolinee Chianti Valdarno s.c.a.r.l. gestiva, dal 1\u00ba Aprile 2005 al 31 ottobre 2021, il trasporto pubblico extraurbano nella provincia di Firenze, limitatamente al Chianti e al Valdarno.\nDal 1\u00ba Gennaio 2018 al 31 dicembre 2019 operava in virt\u00f9 del \u201cContratto Ponte\u201d stipulato in data 29.12.2017 (avente appunto durata dal 01.01.2018 al 31.12.2019) fra la Regione Toscana e la societ\u00e0 ONE scarl, di cui la stessa faceva parte.\nDal 1\u00ba gennaio 2020 al 31 ottobre 2021 operava in virt\u00f9 di atti d\u2019obbligo mensili emanati dalla Regione Toscana.\nSoci.\nI soci consortili erano:\nLa Societ\u00e0 svolgeva la propria attivit\u00e0 avvalendosi del parco mezzi, del personale e del coordinamento delle strutture aziendali dei soci.\nParco aziendale.\nNel 2006, la flotta era costituita da 98 autobus interurbani, scesi a 93 nel 2012."}
{"id": "739115", "revid": "1265497", "url": "https://it.wikipedia.org/wiki?curid=739115", "title": "Autolinee Mugello Valdisieve", "text": "Autolinee Mugello Valdisieve s.c.a.r.l. era una societ\u00e0 consortile a responsabilit\u00e0 limitata, nata nel marzo 2005 \u00e8 cessata nell\u2019ottobre 2021, che gestiva il trasporto pubblico locale nella provincia di Firenze, limitatamente al Mugello e alla Val di Sieve.\nEsercizio.\nAutolinee Mugello Valdisieve s.c.a.r.l. gestiva, dal 1\u00ba Aprile 2005 al 31 ottobre 2021, il trasporto pubblico extraurbano nella provincia di Firenze, limitatamente a Mugello e Val di Sieve.\nDal 1\u00ba Gennaio 2018 al 31 dicembre 2019 operava in virt\u00f9 del \u201cContratto Ponte\u201d stipulato in data 29.12.2017 (avente appunto durata dal 01.01.2018 al 31.12.2019) fra la Regione Toscana e la societ\u00e0 ONE scarl, di cui la stessa faceva parte.\nDal 1\u00ba gennaio 2020 al 31 ottobre 2021 operava in virt\u00f9 di atti d\u2019obbligo mensili emanati dalla Regione Toscana.\nSoci.\nI soci consortili erano:\nLa Societ\u00e0 svolgeva la propria attivit\u00e0 avvalendosi del parco mezzi, del personale e del coordinamento delle strutture aziendali dei soci.\nParco aziendale.\nNel 2006, la flotta era costituita da 116 autobus interurbani."}
{"id": "739120", "revid": "400694", "url": "https://it.wikipedia.org/wiki?curid=739120", "title": "Amv", "text": ""}
{"id": "739123", "revid": "1305772", "url": "https://it.wikipedia.org/wiki?curid=739123", "title": "Acv", "text": ""}
{"id": "739141", "revid": "1494169", "url": "https://it.wikipedia.org/wiki?curid=739141", "title": "Buona novella", "text": ""}
{"id": "739145", "revid": "46931", "url": "https://it.wikipedia.org/wiki?curid=739145", "title": "Madonna di Siponto", "text": ""}
{"id": "739148", "revid": "2184720", "url": "https://it.wikipedia.org/wiki?curid=739148", "title": "Oops!... I Did It Again (singolo)", "text": "Oops!... I Did It Again \u00e8 un singolo dance-pop della cantante statunitense Britney Spears, La canzone \u00e8 stata prodotta da Max Martin e da Rami Yacoub.\n\u00c8 il primo singolo estratto dall'album \"Oops!... I Did It Again\" pubblicato negli USA il 25 aprile 2000 ed \u00e8 stato pubblicato anche nel Regno Unito il 1\u00ba maggio dello stesso anno.\nLa canzone ha avuto un ottimo successo in tutto il mondo, raggiungendo la prima posizione in molte classifiche a livello internazionale: il singolo ha infatti venduto in tutto il mondo quasi 6.000.000 di copie.\nDescrizione.\nLa canzone racconta di una ragazza che vede l'amore come un gioco e illude un ragazzo innamorato di lei, giocando con i suoi sentimenti. Nel \"bridge\", la Spears ha un dialogo parlato dove fa riferimento al film \"Titanic\" (1997). Dopo il grande successo ottenuto con l'album di debutto \"...Baby One More Time\" (1999) e i singoli \"...Baby One More Time\", \"Sometimes\", \"(You Drive Me) Crazy\", \"Born to Make You Happy\" e \"From the Bottom of My Broken Heart\", Britney Spears registr\u00f2 la maggior parte del suo prossimo disco, \"Oops!... I Did It Again\" (2000), nel novembre 1999 ai Cheiron Studios di Stoccolma, Svezia. La title track venne composta e prodotta da Max Martin e Rami Yacoub, mentre i cori di sottofondo furono forniti da Martin e Nana Hedin. La traccia fu pubblicata il 27 marzo 2000, dalla JIVE Records come primo singolo estratto dall'album.\nVideo musicale.\nIl video \u00e8 stato diretto da Nigel Dick ed \u00e8 stato girato in California. Nella clip la cantante indossa una tutina in lattice rosso ed \u00e8 ambientato sul pianeta Marte.\nHa ottenuto la certificazione \"Vevo\" per aver raggiunto 100.000.000 visualizzazioni il 16 giugno 2016. Agli MTV Video Music Awards del 2000, il video di \"Oops!... I Did It Again\" ricevette quattro nomination nelle categorie Best Female Video, Best Dance Video, Best Pop Video e Viewer's Choice. Tuttavia, non vinse alcun premio.\nPromozione.\nTra le molte esibizioni, si ricorda quella agli MTV Video Music Awards del 2000, insieme ad una cover di \"(I Can't Get No) Satisfaction\" dei Rolling Stones.\nTracce.\nUK CD Single \nUK Cassette Single \nEurope/Australia/Japan CD Single \nEurope 2-Track CD \nEurope Remixes CD \nU.S. Promo 12\" Vinyl \nRemix e altre versioni.\nNon ufficialmente pubblicati:"}
{"id": "739150", "revid": "256896", "url": "https://it.wikipedia.org/wiki?curid=739150", "title": "Accademia Vaganova", "text": ""}
{"id": "739160", "revid": "125935", "url": "https://it.wikipedia.org/wiki?curid=739160", "title": "Soana (torrente)", "text": "Il Soana \u00e8 un torrente del Piemonte, principale affluente dell'Orco. Il perimetro del suo bacino \u00e8 di 70\u00a0km.\nPercorso.\nIl Soana si forma all'altezza di Piamprato, frazione di Valprato Soana, dall'unione di vari torrentelli, il principale di essi sgorga dalle pendici della Rosa dei Banchi, percorre la valle omonima e termina nell'Orco all'altezza di Pont Canavese a 445\u00a0m di quota."}
{"id": "739165", "revid": "15756", "url": "https://it.wikipedia.org/wiki?curid=739165", "title": "Storia dell'Iraq", "text": "La storia dell'Iraq \u00e8 molto antica e brani della sua fase pi\u00f9 remota coincidono con passaggi della storia di importanti civilt\u00e0 che ebbero sede nel suo attuale territorio. Pi\u00f9 in generale, la storia antica dell'Occidente, come quella recente, ruota spesso intorno a questo.\nGli albori della civilt\u00e0.\nIn et\u00e0 preistorica l'insediamento umano \u00e8 testimoniato dal ritrovamento di resti di Uomo di Neandertal nella caverna di Shanidar, databili a circa 60.000 anni fa.\nIl medio corso dell'Eufrate divenne prestissimo una parte importante del cosiddetto \"corridoio levantino\", rotta primaria del traffico commerciale di ossidiana.\nLa Mesopotamia.\nDove oggi c'\u00e8 l'Iraq anticamente c'era la Mesopotamia, (da Mesos Potamos, che significa, \"\"fra due fiumi\"), che era una pianura di origine alluvionale e si estende fra i fiumi Tigri ed Eufrate (in arabo: Dijla e Fur\u0101t). Oggi viene indicato come parte della cosiddetta Mezzaluna Fertile, l'area in cui, secondo ricostruzioni sempre pi\u00f9 accreditate, avrebbe avuto origine il primo sviluppo dell'agricoltura.\nLa piana ha sedimentato nel tempo, estendendo la superficie emersa: nel IV millennio a.C. la citt\u00e0 di Ur era un porto sul mare, poi la costa del Golfo Persico avanz\u00f2 verso Sud-Est.\nI Sumeri.\nLa Mesopotamia, inizialmente percorsa dalle trib\u00f9 nomadi degli Ubaidiani, della civilt\u00e0 di Ubaid, ospit\u00f2 lo sviluppo della civilt\u00e0 sumera, ritenuta la prima civilt\u00e0 umana sedentaria, che sorse intorno al IV millennio a.C.; secondo la leggenda sumera, il primo insediamento sarebbe stato a Eridu.\nI Sumeri, che chiamavano il loro popolo \"sag-gi-ga\" (la gente dalla testa nera), e che chiamavano la loro terra \"\"Ki-en-gi\"\" (luogo dei signori civilizzati), vi trascorsero un periodo di circa due millenni nei quali svilupparono arti e conoscenze in molti campi, oltre che una loro cospicua mitologia in cui spicca la figura di Gilgamesh, cui poi sarebbe stata dedicata la nota Epopea.\nNotevole, sotto molti punti di vista, lo sviluppo di sistemi giuridici, con raccolte di leggi di gi\u00e0 densa strutturazione, a partire dal codice di Ur-Nammu, cui seguirono quello di Lipit-I\u0161tar e raccolte successive della serie ana itti\u0161u. I codici raccoglievano disposizioni generali, ma il diritto aveva avuto un suo sviluppo anche nella forma dell'amministrazione della giustizia da parte dei sovrani.\nLe successioni delle dinastie dei re sumeri sono convenzionalmente prese a riferimento per una suddivisione in fasi della loro storia. Un'altra distinzione riparte i re del periodo antidiluviano e postdiluviano, con riferimento al Diluvio universale narrato nella Bibbia ed oggi oggetto di alcuni studi che ne proverebbero l'effettiva verificazione; dopo questa grande alluvione, con il re Etana di Kish, che avrebbe regnato fra il 3000 a.C. ed il 2700 a.C., la vita della civilt\u00e0 dei sumeri sarebbe ripresa per la sua fase finale, concludendosi intorno al 2000 a.C. (o al 1730 a.C. secondo alcune fonti), passando per l'impero accadico.\nGli Accadi e i Gutei.\nIntorno al 2300 a.C., infatti, i Sumeri erano stati sottomessi dagli Accadi, che avevano conquistato il sistema delle citt\u00e0-stato riunite da Lugalzagesi in un impero.\nFu Sargon di Akkad (che regn\u00f2 dal 2334 a.C. al 2279 a.C.) a identificare Akkad capitale di un dominio vastissimo, via via accresciuto da nuove conquiste e accompagnato dalla nascita della lingua accadica. E fu l'eponimo di una dinastia che ebbe nel nipote Naram-Sin il rappresentante della sua massima espansione.\nLa dinastia non dur\u00f2 a lungo, dopo soli due secoli di esistenza fu infatti abbattuta dai Gutei nel 2175 a.C., popoli ex-nomadi che sfruttarono conflittualit\u00e0 interne alla corte di Akkad per impadronirsi del vasto impero. Anch'essi per\u00f2 non ebbero che 21 re, dominanti la Mesopotamia settentrionale, mentre al sud Uruk, Ur e Lagash vivevano fasi di rinascita, con la notevole vicenda del periodo di Gudea (regnante in Lagash dal 2144 al 2124 a.C.).\nFu con la reviviscenza di queste dinastie decentrate che ebbe vita la fase neo-sumerica della storia mesopotamica: Ur-Nammu re di Ur (dal 2113 al 2095 a.C.) sottomise Uruk e Lagash, iniziando la terza dinastia di Ur, mentre i Gutei si estinguevano con la morte, forse criminosa, di Utuhengal, loro ultimo re.\nLa fine della terza dinastia di Ur, favorita da un'insurrezione interna, coincise con la fine dell'epoca sumera. Le citt\u00e0-stato si posero in reciproca competizione, disgregando i resti dell'impero e favorendone la conquista da parte di Babilonia, una citt\u00e0 fondata intorno al 2200 a.C. sulle sponde dell'Eufrate.\nI Babilonesi.\nLa dominazione babilonese si trasform\u00f2 presto in un nuovo impero, che ebbe in Hammurabi (regnante dal 1792 al 1750 avanti Cristo) il suo massimo esponente. Si protrasse per ben 10 dinastie che dal secondo millennio a.C. regnarono sino al 539 a.C.\nIn quest'epoca l'antico territorio, oggi iracheno, pass\u00f2 attraverso il succedersi di eventi, veri o leggendari, di grande notoriet\u00e0; non ultimo il mito della Torre di Babele in cui si sarebbe verificata la proverbiale confusione delle lingue. La crescita e lo sviluppo della citt\u00e0, che San Giovanni avrebbe in seguito definito \"la grande meretrice\" (Apocalisse), furono buon sedimento per l'evoluzione di arti, religioni, lavori pubblici ed interventi organizzativi. Il Codice di Hammurabi - da taluni identificato come lo strumento di definitiva affermazione della legge del taglione - rimane come uno dei primi notevoli esempi della sistematica del diritto e, secondo pi\u00f9 d'uno studioso, anche come modello letterario ed ovviamente giuridico. La societ\u00e0 si divideva, con precipuo riferimento alla propriet\u00e0 fondiaria, in tre classi di schiavi, semi-schiavi ed uomini liberi (cui si affiancava una sottoclasse borghese che raccoglieva i \"professionisti\").\nDopo la presa del potere da parte della dinastia dei Caldei (624 a.C.) da parte di Nabopolassar, il suo successore Nabucodonosor II, re dal 624 a.C. al 562 a.C., fu l'artefice della ristrutturazione di Babilonia che superato il milione di abitanti era divenuta la prima metropoli della storia e che fu ornata dei giardini pensili, una delle sette meraviglie del mondo.\nBabilonia fu attaccata e conquistata dai Cassiti, che vi regnarono dal 1595 (profittando del sacco di Babilonia compiuto dall'ittita Mursili I) al 1155 a.C. Nel nord della Mesopotamia si svilupp\u00f2 l'ancora in parte misterioso regno dei Mitanni (Hanigalbat), che raggrupparono alcune citt\u00e0-stato del precedente impero sotto il comando delle trib\u00f9 guerriere degli Hurriti; questo regno fu poi abbattuto ed il suo territorio annesso al proprio dagli Assiri.\nLe dominazioni.\nLa Persia, Ciro il Grande, Alessandro Magno, i Seleucidi.\nSuccessivamente, Ciro il Grande, della dinastia achemenide, (secondo la leggenda) sottomise Babilonia con uno stratagemma, annettendola al suo impero di rapida espansione, di cui fu una delle cinque capitali e una satrapia. Per molto tempo la satrapia avrebbe condiviso le sorti dell'impero.\nCon la conquista dell'impero persiano, infatti, Alessandro Magno estese il suo dominio anche sui territori dell'attuale Iraq, ed altrettanto accadde quando i diadochi, alla morte di questi, si spartirono i domini; fra questi, Seleuco, satrapo di Babilonia, diede origine alla dinastia dei Seleucidi, che vi avrebbe regnato sino al 140 a.C. quando furono sconfitti dai Parti.\nI Parti.\nI Parti, cio\u00e8 i seguaci di Arsace, condottiero dahai, si scontrarono con Demetrio II \"Nicator\", che cercava di ricostruire l'impero seleucide gi\u00e0 in decadenza, lo sconfissero e si impossessarono di ci\u00f2 che di quell'impero restava; Babilonia divenne una loro provincia. Anche Antioco VII \"Everg\u00e8te Sid\u00e9t\u00e8s\" prov\u00f2 un'ultima offensiva nel tentativo di ristabilire i domini seleucidi, ma dopo alcuni successi iniziali fu sconfitto definitivamente da Fraate II nei pressi di Ecbatana.\nI domini dei Parti furono notevolmente accresciuti da Mitridate I, che si trov\u00f2 a fronteggiare ben presto uno scomodo vicino, l'altrettanto espansivo impero romano con cui confinava. Con Roma stabil\u00ec un patto di non aggressione, per il quale il confine fra i due imperi veniva fissato nel fiume Eufrate.\nLa Mesopotamia, per\u00f2, era nel frattempo divenuta importante crocevia commerciale, punto di incontro delle rotte che dalla Cina portavano alla penisola italica, attraverso il Mediterraneo, oppure verso l'Egitto e l'Africa settentrionale, attraverso il Mar Rosso. Ed il controllo sull'area mesopotamica consentiva il controllo sulla Via Reale di Persia, importantissimo canale di comunicazione commerciale e strategica. Non tardarono quindi i Romani ad interessarsene ed a programmare azioni contro i Parti. Nel 53 a.C. una spedizione condotta da Marco Licinio Crasso affront\u00f2 i Parti nella assai nota battaglia di Carre e si concluse con la disastrosa sconfitta ad opera del generale (\"spahbod\") Surena.\nPer altri tre secoli Romani e Parti si sarebbero battuti per il possesso della Mesopotamia e delle altre aree controllate da questi, con una situazione pressoch\u00e9 di perenne stallo dovuta alle differenze tecniche e tattiche di schieramento delle rispettive armate.\nL'impero dei Parti pian piano si volse verso un ordinamento a strutturazione feudale, nel quale ebbe agio di consolidarsi un progressivo accrescimento della classe nobile, al punto che la dinastia regnante, quella degli Arsacidi, perse prestigio e potenza finch\u00e9 nel 224 un vassallo persiano, Ardashir I, si ribell\u00f2 e due anni dopo cattur\u00f2 Ctesifonte, mettendo fine alla storia dei Parti e instaurando il regno dei Sasanidi.\nI Sasanidi.\nArdashir I sal\u00ec al trono dopo aver sconfitto Artabano IV, Gran Re dell'impero parto; dopo essersi guadagnato l'obbedienza della classe nobile, si proclam\u00f2 sh\u0101hansh\u0101h, ossia \"Re dei Re\" col nome di Dariardashir (Dario Ardashir). La scelta del nome evidenziava l'intento di far nuovamente rifulgere il prestigio degli Achemenidi, di restaurare perci\u00f2 un ordinamento precedente a quello di Alessandro Magno e subito si mise al lavoro per ripristinare un'organizzazione fortemente centralizzata e imporre di nuovo l'adozione dello Zoroastrismo quale religione di Stato.\nLa Mesopotamia fu terreno di scontro con i Romani, e particolarmente travagliate furono le vicende delle citt\u00e0 di Nisibi e Carre, vinte e riperse; nel 238, approfittando della guerra civile scoppiata a Roma, Ardashir invase ancora quei territori con l'aiuto del figlio Sapore I, e fu guerra con Roma.\nFu ad Edessa che Sapore I, nel 260, fece addirittura prigioniero l'imperatore romano Valeriano, salvo poi registrare diverse successive sconfitte ad opera di Odenato, Caro e infine Diocleziano i quali si ripresero la Mesopotamia e lo costrinsero a siglare una pace nel 298.\nI Romani e i Lakhmidi.\nI Romani sottomisero la Mesopotamia con Diocleziano, nel 298, e questa divenne parte dell'impero.\nCon i romani si ebbe la cristianizzazione dell'area, in cui furono insediate alcune diocesi.\nParallelamente all'alternanza delle dominazioni dei due imperi concorrenti, si svilupp\u00f2 localmente (Iraq meridionale) il regno dei Lakhmidi, arabi cristiani della trib\u00f9 dei Ban\u016b Lakhm, i quali dal 266 elessero a loro capitale al-\u1e24\u012bra, da molti cantori liricamente considerata un Paradiso in terra. Il regno, in realt\u00e0, viveva anche di qualche velleit\u00e0 di espansione, di commerci e di piccole razzie e i Sasanidi nel 325 intrapresero una campagna per neutralizzare i Lakhmidi e altri piccoli regni arabi.\nIl re dei Lakhmidi Imru l-Qays chiam\u00f2 allora in soccorso i Romani, ma i Persiani ebbero la meglio e raggiunsero al-\u1e24\u012bra, in cui operarono uno sterminio punitivo. La citt\u00e0 fu assegnata all'imperio di Aws ibn Qallam, che la detenne come stato cuscinetto. Caduto in battaglia l'imperatore Giuliano, nel 363 il suo successore Gioviano sottoscrisse un trattato di pace con la Persia di Sapore II nel quale Roma rinunzi\u00f2 all'area della Mesopotamia.\nGli Arabi.\nNel 634 l'area dell'attuale Iraq fu, come altre, conquistata da Kh\u0101lid b. al-Wal\u012bd e Sa\u02bfd b. Ab\u012b Waqq\u0101\u1e63 (meccani), e da al-Muthanna b. \u1e24\u0101ritha (capo beduino dei Ban\u016b Bakr ibn W\u0101\u02beil).\nLa regione mesopotamica divenne dopo la conquista una \"wil\u0101ya\", un governatorato cio\u00e8 del dominio califfale, ed assunse il nome attuale \"\u02bfIr\u0101q\". Gli arabi conservarono memoria dell'etimo allogeno, tanto che seguitarono a lungo a distinguere fa un \"\u02bfIr\u0101q \u02bfarab\u012b\", ossia \"arabo\", ed uno \"persiano\" ( \"\u02bfIr\u0101q \u02bfajam\u012b\" ).\nCon l'arrivo degli arabi, il territorio fu islamizzato. Ai primi califfi \"ortodossi\" successero gli Omayyadi di Damasco e, dal 750, gli Abbasidi di Baghdad e S\u0101marr\u0101\u02be (entrambe citt\u00e0 dell'Iraq).\nIl califfo abbaside al-Man\u1e63\u016br ordin\u00f2 la fondazione di una nuova citt\u00e0, che ricevette il nome persiano di Baghdad, ma che fu spesso ottimisticamente chiamata anche Mad\u012bnat al-Sal\u0101m, \"Citt\u00e0 della pace\". Doveva essere situata alla stessa latitudine di Damasco (33,33\u00ba), e per questo ne fu fatto individuare il sito da un astronomo persiano e da uno della Giudea. Ultimatane la realizzazione in due anni, nel 762 Baghd\u0101d divenne la capitale del califfato ed ebbe uno sviluppo fiorentissimo.\nI califfati abbasidi furono di notevole importanza per lo sviluppo delle scienze (in questa fase si svilupp\u00f2 l'algebra) e delle arti. La munificenza e lo splendore della capitale la resero luogo privilegiato delle storie narrate in diversi racconti de \"Le mille e una notte\", in cui si celebra spesso la generosit\u00e0 e il senso di giustizia di H\u0101r\u016bn al-Rash\u012bd (786-809), il califfo cui si dovette la realizzazione della \"Casa della sapienza\" (talvolta \"casa della saggezza\") ( Bayt al-\u1e24ikma ), il primo abbozzo della grande biblioteca di Baghdad, e della prima universit\u00e0 pubblica del mondo islamico.\nCon il IX secolo la compattezza del dominio abbaside venne ad affievolirsi e la perdita di notevoli territori, a causa dell'accentuarsi delle spinte particolaristiche e periferiche, oltre alle lotte interne fra i Selgiuchidi (sunniti turchi) e Buwayhidi (sciiti iranici) ed alle rivendicazioni indipendentistiche dei Curdi del settentrione iracheno e iranico, ruppero l'unit\u00e0 della regione, mettendo fine a un periodo nel quale l'Iraq era stato al centro politico e culturale dell'Islam. Tra le tante rivolte, vi fu quella in Egitto di A\u1e25mad ibn \u1e6c\u016bl\u016bn, autoproclamatosi Sultano, inaugurando la breve dinastia dei Tulunidi, il quale nell'877 aveva anche occupato parte della Palestina e Siria. Morto nell'884, gli succedette il figlio Khumarawayh, contro il quale gli Abbasidi inviarono nell'892 un'imponente formazione militare, che riusc\u00ec ad invadere la Palestina, finendo per\u00f2 sconfitti nella battaglia di Abu Futrus che li costrinse in pratica a rinunciare alla riconquista di quanto sfuggito al loro controllo almeno sino al 904 e alla morte di Khumarawayh.\nIl clero crebbe intanto di importanza sino a monopolizzare, o poco meno, il potere politico e quello amministrativo; a cavallo del millennio, ad esempio, il geniale scienziato Alhazen, che nutriva qualche scetticismo in materia di fede, dovette rinunciare alla sua carica di visir della provincia di Bassora ed emigrare verso l'Egitto.\nGli Abbasidi restarono a governare il solo Iraq sino al 1055, quando il selgiuchide Tughril Beg ottenne di essere nominato sultano dal califfo di Baghdad al-Q\u0101\u02beim, posto sotto un sostanziale protettorato da parte dei Selgiuchidi che ridussero il califfo a un puro simbolo di un'unit\u00e0 politica della \"Umma\" (ormai perduta) e religiosa (ormai inattuabile), vista la concomitante esistenza di un califfato fatimide sciita-ismailita.\nSolo sotto il califfato di al-N\u0101\u1e63ir (1180-1225) si ebbe una qualche ripresa di vigore da parte abbaside, ma nel 1258 H\u00fcleg\u00fc Khan mise fine a questo \"canto del cigno\", conquistando Baghdad e imponendo il dominio mongolo su tutta la regione irachena, saccheggiando la \"Citt\u00e0 della pace\" e sterminando quasi tutta la famiglia califfale.\nI Mongoli.\nLa conquista di Baghdad (anche chiamata \"marcia su Baghdad\") fu un'impresa militare di notevole imponenza, probabilmente la pi\u00f9 impegnativa della storia dell'esercito mongolo, che H\u00fcleg\u00fc intraprese col pretesto di non aver avuto soddisfazione dal califfo al-Musta\u02bf\u1e63im circa una sua richiesta di truppe, al fine di conquistare la regione iranica del Luristan.\nL'impresa fu preannunciata da un'inquietante espressiva minaccia che H\u00fcleg\u00fc invi\u00f2 al califfo:\nI Mongoli con il solo terrore ispirato dalla loro ben nota ferocia avevano sgominato gli Assassini senza bisogno di combattere, essendosi questi precipitosamente consegnati al loro avversario ad Alam\u016bt pur di essere risparmiati dalla loro furia. Il califfo abbaside invece, forte di 500.000 uomini, decise di resistere e Baghdad fu per questo assediata.\nDopo 12 giorni Baghdad fu presa e subito dopo ne cominci\u00f2 il saccheggio. In questa occasione fu devastata la Grande Biblioteca di Baghdad, insieme a un grandissimo numero di moschee. Furono distrutte diverse opere architettoniche che ricordavano le grandezze, sia quelle remote sia quelle recenti, del califfato.\nParte dei resoconti della presa di Baghdad ci viene da Marco Polo e da un noto brano de \"Il Milione\" in cui egli narr\u00f2 di come \u00ab\"negli anni Domini MCCLV lo Gran Tartero, ch'aveva nome Alau, fratello del signore che in quel tempo regnava \"\", ragun\u00f2 grande oste, e venne sopra lo califfo in Baudac, e presela per forza\"\u00bb. L'impresa \u00e8 definita \"grande fatto\", sia poich\u00e9 in Baghdad vi sarebbero stati \u00ab\"centomilia cavalieri sanza li pedoni\"\u00bb, sia perch\u00e9 il bottino sarebbe stato memorabile: una torre d'oro e d'argento ed un altro tesoro \u00ab\"tanto che giammai non se ne trov\u00f2 tanto insieme\"\u00bb. Nel racconto, per come esso giunse in Oriente e poi fu riferito dall'italiano, si afferma che \"Alau\" si sarebbe sorpreso che il signore locale non si fosse munito di pi\u00f9 numerosi soldati e che avesse raccolto tanti tesori: \u00ab\"Califfo, da che tu ami tanto l'avere, io te ne voglio dare a mangiare\"\u00bb e lo fece rinchiudere nella torre senza acqua e senza viveri (\u00ab\"Ora ti satolla del tuo tesoro\"\u00bb), ove sarebbe morto dopo quattro giorni.\nIl racconto de \"Il Milione\" \u00e8 ovviamente da prendere con le dovute cautele, ma il libro contiene altri interessanti riferimenti riguardanti l'Iraq, piccoli cenni che valsero per gli europei una sia pur minima conoscenza di questo paese. Si racconta ad esempio di una Baghdad importante e dedita ai commerci in quel Golfo Persico che probabilmente era considerato alla stregua di un grande fiume che conduceva al \"Mare d'India\", cos\u00ec come in un lontano passato era avvenuto ai Sasanidi. La capitale ospitava \u00ab'o califfo di tutti li saracini del mondo\u00bb e vi si producevano \u00ablavori di seta e d'oro in drappi a bestie e uccelli\u00bb. Di Basra (Bassora), si nota che vi nascevano i migliori datteri del mondo, mentre a Mosul \u00e8 dedicato un piccolo capitolo, il XVIII (\"Del reame di Mosul\"), col quale il lettore \u00e8 introdotto a un'approssimativa conoscenza dell'Islam e del rapporto fra le religioni, nonch\u00e9 a un equivoco che godr\u00e0 di un discreto quanto ingiustificato successo, quando afferma: \u00abv'ha una gente che si chiamano Arabi, che adorano Malcometto. Un'altra gente v'ha che tengono la legge cristiana, ma non come comanda la Chiesa di Roma, ma fallono in pi\u00f9 cose. Egli sono chiamati nestorini e iacopini\u00bb. E \"Il Milione\" svela che i panni di seta e d'oro erano chiamati \"mosolin\" (cos\u00ec come i \"mercatanti\" che li vendevano) provenivano da questo reame.\nPoco dopo la presa di Baghdad, la guerra civile avrebbe cominciato a minare l'impero mongolo e l'Iraq sarebbe presto entrato nell'orbita dello Stato ilkhanide creato da H\u00fcleg\u00fc e che dur\u00f2 fino alla prima met\u00e0 del XIV secolo, passando poi sotto il brevissimo controllo jalayride, quindi della confederazione turcomanna dei \"Montoni Bianchi\" (Ak Koyunlu), l'effimera parentesi dei Timuridi, discendenti di Tamerlano (seconda met\u00e0 del XIV secolo) e dei Kara Koyunlu (\"Montoni Neri\").\nFu quindi il turno assai breve dei Safavidi (1508-1534), sotto i quali si ebbe la prima spartizione del Kurdistan (1514) per effetto della battaglia di \u010caldiran, finch\u00e9 nel 1534 il sultano ottomano Solimano il Magnifico prese infine Baghdad che, tuttavia, non torn\u00f2 mai pi\u00f9 ad essere la metropoli che era stata in periodo abbaside, riducendosi a citt\u00e0 periferica della provincia ottomana dell'Iraq.\nGli Ottomani.\nSotto gli Ottomani l'Iraq fu un distretto amministrativo retto da un pasci\u00e0, nominato dal governo centrale di Istanbul.\nDecadde l'antico splendore del territorio, oscurato da una decadenza cui le continue guerre fra Turchi e Persiani contribuivano negativamente, anche con temporanee riconquiste come quella persiana durata dal 1623 al 1638. Il confine fra Persia ed Iraq ottomano fu fissato nel 1639, con il trattato di Qasr-e Shirin (\"o di Zuhab\") e rimase sostanzialmente invariato sino ad oggi.\nLa conflittualit\u00e0 si estese ai rapporti fra sciiti e sunniti. Si dovette attendere l'Ottocento perch\u00e9 qualche segnale di attenzione giungesse da Istanbul.\nNel XIX secolo infatti l'autonomia lasciata ai pasci\u00e0 (sempre pi\u00f9 legati ai Mamelucchi) aveva consentito il formarsi di poteri significativi dei \"leader\" di comunit\u00e0 tribali, che nelle rispettive conflittuali frammentazioni a loro volta consentivano l'affermarsi degli emiri curdi nell'Iraq settentrionale.\nL'alluvione di Baghdad del 1831 pose fine al pascialato mamelucco di Dawud (1816-1831) e a una stagione di riforme, investimenti e iniziative di riordino che questo pasci\u00e0 aveva intrapreso: il disastro richiam\u00f2 Mahmud II, sultano ottomano, che vi impose governi di pi\u00f9 diretto controllo, sebbene caratterizzati da estrema instabilit\u00e0.\nL'epoca coloniale.\nMidhat, l'ultimo pasci\u00e0.\nNel 1869 fu nominato pasci\u00e0 Midhat, che si applic\u00f2 in un disegno di modernizzazione in senso occidentale dell'area irachena. Il suo impegnativo programma di riforme (\"tanzimat\") tendeva alla riorganizzazione dell'esercito, alla secolarizzazione della scuola, all'aggiornamento degli ordinamenti giuridici ed al risanamento delle strutture amministrative. Inoltre, promosse l'insediamento stabile delle trib\u00f9 nomadi, attraverso una cessione di favore di alcuni territori ai rispettivi \"shuy\u016bkh\".\nContrastate dal gran visir Mahmud Nedim, le grandi iniziative si tradussero nel sorgere presso la popolazione di un forte sentimento nazionalista arabo, in qualche misura alimentato dalle influenze coloniali di alcune potenze europee fra le quali la Germania (che aveva interessi economici nella realizzazione di industrie e ferrovie nel paese), la Francia e la Gran Bretagna.\nUna colonia in palio.\nFu soprattutto fra tedeschi e britannici che si condusse lo scontro per l'economia dell'Iraq, e pass\u00f2 attraverso la gara all'acquisizione delle commesse ferroviarie e delle concessioni petrolifere. Per i britannici l'area assumeva anche un grande rilievo strategico, trovandosi sul corso della via delle Indie, ci\u00f2 che rendeva il Golfo Persico di vitale importanza. Il 27 luglio 1914 britannici e tedeschi sottoscrissero un accordo con il quale i tedeschi si riservavano il controllo delle ferrovie, mentre i britannici guadagnavano l'esclusiva sul controllo del traffico navale nelle acque del Golfo Persico.\nAllo scoppio della prima guerra mondiale l'Impero ottomano si schier\u00f2 con la Germania; l'Iraq divenne strategicamente importante. Il 22 novembre 1914 le truppe anglo-indiane sbarcarono a Bassora con la \u00abMesopotamia Expeditionary Force\u00bb (MEF), un corpo creato \"ad hoc\" con unit\u00e0 provenienti dalle forze stanziate in India e con sede a Mumbai.\nLe truppe avanzarono con obiettivo Baghdad, ma la loro offensiva fu bloccata prima di arrivare alla citt\u00e0 sul Tigri. Una parte di esse, al comando del maggiore-generale Charles Townshend, fu messa sotto assedio a Kut al-'Amara (1915) e fu costretta a capitolare (aprile 1916). L'esercito britannico sub\u00ec 23.000 tra morti e feriti.\nIl 16 maggio 1916, il britannico Sir Mark Sykes e il francese Fran\u00e7ois Georges-Picot siglarono in segreto gli accordi Sykes-Picot con i quali le due potenze si spartivano gli interessi sulla regione; Parigi avrebbe avuto mano libera sulla Siria e sul \"vilayet\" di Mosul, Londra invece sul resto dell'Iraq. Pochi mesi dopo riprendeva l'offensiva inglese su Bagdad. Le truppe britanniche, guidate dal generale Stanley Maude, l'11 marzo 1917 conquistarono Bagdad. Nel Regno Unito, le questioni relative all'Iraq, allora chiamato \"Turkish Arabia\", furono delegate al governo coloniale indiano sino al febbraio 1921.\nNel frattempo si ebbe la Grande rivolta araba (1916), guidata dallo Sceriffo hascemita di Mecca al-Husayn b. \u02bfAl\u012b e fomentata da Londra. Con la promessa dell'indipendenza in caso di successo, gruppi arabi indirizzati dal generale inglese Edmund Allenby e coordinati da Lawrence d'Arabia mossero insieme alle truppe britanniche contro i Turchi, la cui fanteria fu facilmente sbaragliata e scacciata dai territori dell'Arabia.\nNel 1918, il 30 ottobre, gli Ottomani siglarono con la Gran Bretagna l'armistizio di Mudros dopo il quale i britannici mossero a nord verso Mosul, che presero ai francesi, ottenendo in pratica il dominio su tutto l'Iraq. In una dichiarazione congiunta Francia e Gran Bretagna auspicarono l'indipendenza delle nazioni gi\u00e0 schiave dell'impero ottomano.\nDopo la fine della guerra, nel 1919, i destini dell'area sarebbero stati definiti negli accordi di Londra fra David Lloyd George e Georges Clemenceau. Emerse il veto degli Stati Uniti di Woodrow Wilson e fu rilevante l'ostilit\u00e0 popolare per frenare la manovra inglese per rendere direttamente l'Iraq una colonia. Perci\u00f2 alla Conferenza di pace di Parigi si decise di considerare l'Iraq oggetto di un mandato di \"classe A\".\nUlteriori precisazioni del mandato si definirono nella Conferenza Internazionale degli Stretti, che si tenne in Italia, a Sanremo, dal 19 al 26 aprile 1920 e nel Trattato di S\u00e8vres del 10 agosto dello stesso anno, che raccoglieva anche gli esiti della rivolta araba. Sensibile fu il malcontento dell'Italia, parte dell'alleanza vincitrice della guerra, per l'esclusione dai meccanismi di controllo geopolitico, in quanto la parte germanica fu attribuita alla Francia. Nell'estate si ebbe anche una rivolta, a capo della quale vi erano teologi sciiti e sceriffiani; la rivolta fu domata a fatica dai britannici in autunno.\nOrigini della questione curda.\nIl Kurdistan, regione etnica il cui territorio risultava diviso fra diversi Stati, avrebbe dovuto ottenere l'indipendenza; rappresentanti delle popolazioni curde avevano richiesto alle potenze vincitrici il loro appoggio per le loro istanze indipendentistiche subito dopo la cessazione del conflitto mondiale, e gi\u00e0 il 1\u00ba dicembre 1918 il colonnello britannico Arnold Wilson aveva incontrato a Sulaym\u0101niyya esponenti curdi, promettendo loro sostegno. I rapporti con i curdi restavano per\u00f2 tesi e lo \"shaykh\" Mahm\u016bd Barzanj\u012b (in lingua araba B\u0101rz\u0101n\u012b), a capo di alcuni gruppi curdi, organizz\u00f2 azioni militari contro i britannici, i quali fecero intervenire la Royal Air Force per sedare le rivolte con i bombardamenti.\nMandato in esilio in India Mahm\u016bd Barzanj\u012b, pi\u00f9 di 60 leader curdi presentarono la richiesta di uno Stato curdo indipendente sotto mandato britannico. Nel 1922 Barzanji fu rimpatriato, gli fu assegnato un potere di rappresentanza dei curdi, ma ben presto proclam\u00f2 il regno del Kurdistan e se ne pose a monarca. Londra accett\u00f2 il fatto, nella convinzione di potere, attraverso il nuovo Kurdistan, installare uno Stato cuscinetto fra la Turchia e l'Iraq, che si avviavano a dominare. Tuttavia, l'affermazione di uno Stato curdo non incontrava i loro interessi, nel timore di spinte emulative in altre regioni irachene in fermento, come Baghdad e Bassora.\nNel frattempo, era in corso la guerra greco-turca (1919-1922), conclusasi malamente per la Grecia e chiusa con il Trattato di Losanna (24 luglio 1923) che riconosceva alcune istanze turche; in particolare, consolid\u00f2 il possesso turco su una parte del Kurdistan, impedendone quindi l'unificazione.\nMandato britannico e Regno dell'Iraq.\nNascita del Regno dell'Iraq.\nNell'agosto del 1921, nell'Iraq ormai in mani britanniche, fu istituito il Regno dell'Iraq, e ne fu posto a capo lo h\u0101shemita Faysal ibn al-\u1e24usayn. La decisione era effetto della conferenza del Cairo, cui aveva partecipato anche Churchill, ministro delle Colonie britannico, e nella quale si opt\u00f2 per un colonialismo indiretto, coperto da un apparato arabo.\nIl nuovo sovrano, in giovent\u00f9 esponente di \"al-Fat\u0101h\" (La giovane), e nel 1919 capo della delegazione araba alla Conferenza di pace, era gi\u00e0 stato per un brevissimo tempo re della Siria, sino a che l'applicazione dei trattati di pace non rese la Siria alla Francia che, dovendola comunque prendere militarmente, invi\u00f2 Faysal in esilio dopo la Battaglia di Maysalun. Fu scelto principalmente in quanto figlio di al-\u1e24usayn ibn \u02bfAl\u012b, Sceriffo di Mecca ed al tempo re del Hij\u0101z, autore principale della rivolta araba del 1916. Formalmente la nomina avvenne a seguito di un plebiscito gestito ed organizzato dal Colonial Office britannico.\nIl regno di Faysal, subito bisognoso di consolidare il consenso, si avvi\u00f2 con grandi aperture verso le gerarchie militari (che sino ad allora avevano servito nell'esercito ottomano) e verso i sunniti (che esercitavano una \"leadership\" su importanti centri come Bassora, Baghdad e Mosul). Ai sunniti delle regioni centro-settentrionali, agli sciiti e ai curdi and\u00f2 incontro consentendo, su licenza britannica, un certo grado di autonomia politica, amministrativa e fiscale. I rapporti di forza videro consolidarsi un'influenza sunnita (e in parte curda) su governo ed esercito, e una prevalenza sciita (e in minor misura sunnita) sul parlamento.\nI ceti bassi si trovarono senza significativa rappresentanza, e fra questi prese a distinguersi la classe degli \"efendiyya\" (da \"Efendi\", \"Signore\"), che si componeva anche di un proletariato urbano in via di occidentalizzazione. Ma tanto gli \"efendiyya\" quanto le altre componenti sociali, si trovavano unite nel perseguire con entusiasmo gli ideali del Panarabismo.\nIl regno pat\u00ec spinte secessionistiche nelle regioni sciite dell'Eufrate, oltre che al nord fra le trib\u00f9 curde. Queste ultime spingevano per ricondurre Mosul verso la Turchia, le cui forze armate appoggiarono i curdi in alcuni scontri antibritannici. Faysal oper\u00f2 perch\u00e9 il mandato britannico fosse convertito in un trattato di amicizia o di alleanza fra i due paesi.\nIl trattato anelato avrebbe previsto che il re garantisse gli interessi britannici nella regione e che ad alcuni pubblici uffici fossero assegnati funzionari britannici. In cambio Londra avrebbe garantito assistenza militare ed altre provvidenze, tra le quali l'ausilio tecnico nella formazione di un esercito iracheno (che fu concepito e sarebbe poi stato sfruttato come un cruciale strumento di controllo del paese).\nNel 1924 fu riunita un'assemblea costituente i cui lavori produssero una costituzione per la quale il re poteva sciogliere il parlamento, convocare i comizi per le elezioni e nominare il Primo ministro. Nel 1925, mentre Mosul veniva riguadagnata all'Iraq, si tennero le prime elezioni; nello stesso anno furono elargite le prime concessioni per la ricerca e l'estrazione del petrolio a una compagnia straniera, e riguardavano zone prossime a Baghdad e a Mosul. Le ricerche sarebbero iniziate nel 1927. Faysal inoltr\u00f2 al governo britannico ripetute pressioni perch\u00e9 il Regno Unito appoggiasse la richiesta irachena di ammissione alla Societ\u00e0 delle Nazioni.\nIl petrolio fu trovato poco dopo a Baba Gurgur, nei pressi di Kirkuk. Le richieste di Faysal per l'ammissione alla S.d.N. non furono considerate dai britannici se non nel 1930, che era anche l'anno di scadenza del mandato. L'atteso trattato anglo-iracheno fu siglato il 30 giugno ed in questo era compresa la sostituzione dell'Alto Commissario con un ambasciatore. Formalmente l'Iraq raggiungeva quindi il rango di Stato libero ed indipendente. L'ammissione alla S.d.N. sarebbe stata concessa nell'ottobre del 1932 ma Londra conservava basi militari esclusive nel paese.\nGh\u0101z\u012b.\nQuantunque sotto una forte influenza britannica di fatto, il regno di Faysal mosse i primi timidi passi come stato sovrano, ma il re mor\u00ec l'8 settembre 1933 e gli successe il figlio Gh\u0101z\u012b I.\nGh\u0101z\u012b, che era stato per lungo tempo la persona pi\u00f9 vicina al nonno al-\u1e24usayn ibn \u02bfAl\u012b, il grande \"Shar\u012bf\" di Mecca, era discretamente favorevole al panarabismo e sognava, come il padre, l'unit\u00e0 del mondo arabo (magari sotto la sua guida, cio\u00e8 di un hascemita). Individu\u00f2 per i suoi fini l'esercito come l'unico strumento possibile per acquisire - grazie alla preparazione tecnologica acquisita proprio in Gran Bretagna - la piena indipendenza del paese (che aveva una sovranit\u00e0 sostanzialmente limitata) e per avviare una politica di riforme \"all'occidentale\", non esente da forme di autoritarismo.\nAppena inizi\u00f2 a regnare, le spinte panarabe si fecero pi\u00f9 intense e nelle forze armate cominci\u00f2 a prendere forma e consistenza un gruppo di potere denominato \"Quadrato d'oro\" (\"al-Tarb\u012b\u02bfa al-dhahabiyya\"). Londra disponeva ancora di un'ingente presenza militare nel paese, ufficialmente per garantire la sicurezza della \"via delle Indie\", in realt\u00e0 per mantenere un controllo efficace sugli interessi petroliferi; ottenuta l'indipendenza, le forze armate irachene vennero a trovarsi in naturale disagio per la compresenza dei \"colleghi\" europei e la reazione ostile fu pressoch\u00e9 fisiologica.\nNel 1936 il generale curdo Bakr \u1e62idq\u012b, comandante in capo dell'esercito, mise in atto un tentativo di imprimere una svolta politica in senso nazionalistico all'Iraq, ponendosi in contrasto con il primo ministro Y\u0101s\u012bn al-H\u0101shim\u012b; il golpe prevedeva la sostituzione di al-H\u0101shim\u012b col turcomanno Hikmet Suleym\u0101n. Gh\u0101z\u012b I fu l'ispiratore di questo golpe e foraggi\u00f2 il \"Quadrato d'oro\", che vedeva come perfetto esecutore delle sue idee nazionalistiche panarabe e perfino riformistiche (nel senso di \"tecnologicamente\" riformistiche, non tanto \"politicamente\" riformistiche). Favor\u00ec pertanto il \"pronunciamento\" militare di Bakr \u1e62idq\u012b, ma questi lo deluse, non tanto perch\u00e9 curdo, ma perch\u00e9 si dimostr\u00f2 assai poco propenso al nazionalismo panarabo e, semmai, pi\u00f9 favorevole a un puro nazionalismo iracheno, sulla falsariga di quanto poi sarebbe accaduto nel 1958 con \u02bfAbd al-Kar\u012bm Q\u0101sem.\nIl potere di \u1e62idq\u012b dur\u00f2 sino al 12 agosto 1937, quando fu assassinato. Senza pi\u00f9 il suo protettore, Suleym\u0101n si dimise, venendo sostituito dal monarchico Jam\u012bl al-Midf\u0101\u02bf\u012b, al suo terzo incarico.\nPoco prima dell'omicidio di \u1e62idq\u012b, l'8 luglio, l'Iran, la Turchia, l'Iraq e l'Afghanistan avevano firmato il trattato di Sa\u02bfd\u0101b\u0101d che tra l'altro prevedeva un coordinamento della lotta alla \"sovversione\" dei curdi.\nNel febbraio-marzo del 1939, l'Iraq prese parte, insieme alla conferenza della tavola rotonda di Londra. La conferenza, sollecitata dalla Gran Bretagna, mirava al raggiungimento di un accordo che potesse risolvere la grave crisi che riguardava la Palestina, in cui si contrapponevano sionisti ed arabi. Oltre alla Gran Bretagna, che esercitava il mandato, ed oltre a sionisti ed arabi palestinesi, erano stati invitati Iraq, Arabia Saudita, Egitto, Transgiordania e Yemen. La conferenza si sciolse peraltro con un nulla di fatto, non raggiungendosi alcuna mediazione sulla Palestina, ma la circostanza della convocazione di questi paesi \"esterni\" diede adito a diverse interpretazioni, delle quali quella preferita dai panarabi era proprio quella di un riconoscimento di fatto della \"grande nazione araba\", presto o tardi destinata all'unificazione. Data l'imminenza della guerra in Europa, l'implicito riconoscimento avrebbe anche ottenuto l'effetto collaterale di attrarre il movimento panarabo verso un rapporto privilegiato con il Regno Unito, anzich\u00e9 verso la Germania; aperture britanniche in questo senso furono in seguito ribadite (1941) dal responsabile del Foreign Office Anthony Eden, che parl\u00f2 di \"pieno gradimento\" di un progetto di unit\u00e0 degli arabi.\nRe Gh\u0101z\u012b, che nel frattempo aveva aperto radio Qa\u1e63r al-Zuh\u016br (Palazzo dei Fiori) a fini di propaganda, avanz\u00f2 delle rivendicazioni sul gi\u00e0 promettente Kuwait che, secondo alcuni precedenti amministrativi ottomani, sarebbe dipeso dal \"vilayet\" di Bassora e, quindi, dall'Iraq. Il giovane re mor\u00ec in un incidente stradale, il 4 aprile 1939. L'incidente diede adito a diverse congetture tendenti a considerarlo un omicidio politico, molte delle quali convergenti sulla ipotesi che il Kuwait potesse esserne il movente ed il potente filo-britannico N\u016br\u012b al-Sa\u02bf\u012bd (gi\u00e0 ispiratore del governo deposto da al-\u1e62idq\u012b) l'eventuale mandante, anche se al di l\u00e0 di insistenti voci, nulla di storicamente dimostrabile pu\u00f2 essere invocato in sostegno d'una tesi di questo genere.\nDel re si era anche detto, da fonti inglesi, che fosse filo-nazista; di certo l'Iraq aveva dovuto, nel settembre dello stesso anno, rompere le relazioni con la Germania di Hitler, in forza del trattato anglo-iracheno anche se - al pari di tutti i nazionalisti arabi che vivevano sotto la sovranit\u00e0 diretta o indiretta britannica - il \"nemico\" di Londra non poteva che essere visto come \"amico\".\nA succedere a Gh\u0101z\u012b fu un principe ereditario, Faysal II, di appena quattro anni, e si dovette ricorrere alla reggenza dello zio \u02bfAbd al-Il\u0101h, figlio di \u02bfAl\u012b b. al-Husayn.\nInfluenze britanniche.\nAllo scoppio della seconda guerra mondiale, il primo ministro era N\u016br\u012b al-Sa\u02bf\u012bd, che dirigeva un gabinetto apertamente filobritannico. L'uccisione l'8 gennaio del 1940 di Rustem \u1e24aydar, ministro delle finanze e amico intimo del primo ministro, fu un grave segnale del montante sentimento anti-britannico. Il 31 marzo del 1940 N\u016br\u012b al-Sa\u02bf\u012bd fu sostituito con il leader del Partito della Fratellanza Nazionale Rash\u012bd \u02bfAl\u012b al-Kayl\u0101n\u012b (al suo secondo incarico), il quale volse la politica irachena a un atteggiamento non collaborativo verso il Regno Unito. Mise in atto manovre ostruzionistiche militari in danno dell'esercito inglese, e rifiut\u00f2 di rompere le relazioni con l'Italia, che nel frattempo era entrata in guerra. al-Kayl\u0101n\u012b ricerc\u00f2 anzi il contatto con la Germania per guadagnarne il sostegno al suo governo.\nBaghdad prometteva a Berlino l'esclusiva delle concessioni petrolifere in cambio del sostegno dell'Asse sui diritti all'indipendenza e all'unit\u00e0 politica degli Stati arabi, come pure del diritto ad affrontare il problema degli ebrei che vivevano nei territori arabi. Londra impose sanzioni economiche sull'Iraq. Il consenso di cui godeva in patria al-Kayl\u0101n\u012b cominci\u00f2 a scemare, sia a causa delle sanzioni, sia perch\u00e9 le vittorie inglesi sulle truppe italiane in Nord Africa destavano incertezze sulle nuove alleanze che si andavano coltivando.\nIl reggente, sotto pressione dei britannici, sollecit\u00f2 ed ottenne le dimissioni di al-Kayl\u0101n\u012b, nel gennaio del 1941. L'incarico fu quindi attribuito al generale \u1e6c\u0101h\u0101 al-H\u0101shim\u012b, ma dopo pochi mesi, il 2 aprile, l'esercito coordinato dal Quadrato d'oro mise a segno un colpo di Stato con il quale destitu\u00ec il reggente, sostituito dall'emiro Sharaf, e richiam\u00f2 al governo al-Kayl\u0101n\u012b. Il golpe ebbe l'appoggio esterno della Siria collaborazionista del generale Dentz che mise a disposizione armi e, su richiesta di P\u00e9tain e dell'ammiraglio Darlan, apr\u00ec una base aerea per la Luftwaffe.\nLa guerra anglo-irachena.\nPreso il potere, il Quadrato d'oro invi\u00f2 l'artiglieria sulla base aerea della RAF ad al-Habb\u0101niya. Immediatamente dopo, il 18 aprile, truppe britanniche sbarcarono a Bassora. La guerra anglo-irachena ebbe inizio.\nL'Iraq era strategicamente importantissimo per la Gran Bretagna e per i suoi alleati, essendo la principale risorsa per l'approvvigionamento di petrolio, oltre che trovarsi proprio criticamente fra Egitto ed India. Churchill diede quindi molto peso all'intervento e diede ordine al generale Archibald Wavell di proteggere la base di al-Habb\u0101niya e poi muovere verso Baghdad. Le forze dell'Asse non intervennero, almeno significativamente, lasciando soli gli iracheni contro avversari numerosi e ben armati. Il 13 maggio giunsero 30 aerei tedeschi, transitati per la Siria, in appoggio agli iracheni, ma il 19 furono abbattuti dai britannici che espugnarono anche Fall\u016bja.\nIn circa un mese di lotta disperata gli iracheni provarono a fermare senza successo l'avanzata britannica (anche facendo saltare delle dighe), ed alla fine al-Kayl\u0101n\u012b dovette riparare a Berlino. Con l'armistizio seguitone il 31 maggio, l'Iraq fu sottoposto ad un rigido controllo del console britannico, mentre a Baghdad venivano reinsediati il Reggente e un nuovo governo di N\u016br\u012b al-Sa\u02bf\u012bd (1\u00ba giugno). Tutti i generali del Quadrato d'Oro furono ricercati, arrestati e condannati a morte. La polizia fu disarmata, fu imposta la censura e fu vietata la costituzione di partiti politici.\nGuerra, dopoguerra e nuove guerre....\nDopo la \"normalizzazione\" britannica, l'Iraq riprese a fornire petrolio per le forze dell'alleanza angloamericana e funse da base di collegamento per gli scambi di armi con l'URSS nonch\u00e9 da trampolino per l'attacco alla Siria, in appoggio delle formazioni di Francia Libera. Inglobato nell'alleanza, l'Iraq dichiar\u00f2 guerra alla Germania il 17 gennaio 1943.\nConcluso il conflitto mondiale, si ebbero nuovamente dei disordini nella regione curda, e si disse che fossero stati alimentati dall'Unione Sovietica; i britannici inviarono truppe a presidio del paese. Nel 1947 prese corpo un'iniziativa della Federazione degli Stati Arabi che tendeva all'unificazione dell'Iraq con la Transgiordania; N\u016br\u012b al-Sa\u02bf\u012bd appoggi\u00f2 l'iniziativa ed iniziarono trattative che condussero nel mese di aprile alla firma di un trattato di alleanza diplomatico-militare col re della Transgiordania \u02bfAbd All\u0101h b. al-Husayn. Dopo le elezioni, tenutesi nel mese di marzo, il premier si dimise ed al suo posto fu incaricato S\u0101lih Jabr, il primo premier sciita.\nNel 1948, dopo la sigla il 15 gennaio del trattato di Portsmouth, l'Iraq ader\u00ec alla Lega araba. In Palestina, il 14 maggio dello stesso anno, Israele si autoproclam\u00f2 stato indipendente, lo stesso giorno gli eserciti di Egitto, Siria, Libano, Iraq e Transgiordania, lo attaccarono militarmente, dando il via alla terza fase della guerra arabo-israeliana. Il neonato esercito israeliano, lo Tsahal, costrinse le forze arabe ad arretrare. La guerra termin\u00f2 poi con la sconfitta araba nel maggio del 1949 e produsse circa 700.000 profughi arabi; in direzione contraria, la maggior parte degli 80.000 ebrei della Mesopotamia in breve tempo si trasferirono in Israele.\nNegoziato un armistizio tramite la Transgiordania, l'Iraq fu poi, con la Lega araba, impegnato nel boicottaggio economico di Israele, per il quale il petrolio serv\u00ec di potente strumento di pressione.\nNel 1952 Fay\u1e63al II raggiunse la maggiore et\u00e0 e cominci\u00f2 a regnare autonomamente, congedando il reggente. Nello stesso anno venne rinegoziato l'accordo di concessione alla Iraq Petroleum Company, vantaggiosamente per lo stato, il quale ottenne maggiori \"royalties\" e una quota del prodotto. L'anno si concluse con un'altra violenta protesta che nel 1953 avrebbe costretto a due mesi di legge marziale, con l'impiego dell'esercito in funzioni di ordine pubblico.\nNel frattempo si svilupp\u00f2 l'Agenzia per lo Sviluppo, ente governativo insediato nel 1950, uno dei cui principali progetti era la protezione dalle inondazioni della depressione di W\u0101d\u012b al-Tharthar; per questa importante opera di ingegneria idraulica, comprendente la derivazione di acque del Tigri verso S\u0101marr\u0101\u02be, aveva ricevuto un prestito dedicato della Banca Mondiale per 12,8 milioni di dollari. Dai proventi del petrolio (per il 70%) e da altri capitoli di bilancio, furono finanziate altre opere come lo sbarramento dell'Eufrate a Ram\u0101d\u012b, con il quale si poteva riempire il bacino naturale di al-Habb\u0101niyya.\nIl patto di Baghdad.\nNel febbraio 1955 l'Iraq strinse con la Turchia il cosiddetto \"patto di Baghdad\", ispirato dagli Stati Uniti e che prevedeva la creazione di un'alleanza di difesa per il Vicino e Medio Oriente; il patto in pochi mesi avrebbe visto l'adesione della Gran Bretagna, dell'Iran e del Pakistan e le cinque nazioni avrebbero poi dato vita alla Organizzazione del Trattato del Medio Oriente. Col patto l'Iraq si schier\u00f2 definitivamente con l'Occidente, chiudendo la strada a possibili alleanze con l'URSS e con l'Egitto di Gam\u0101l \u02bfAbd al-N\u0101\u1e63er. Quest'ultimo era entrato a pie' pari nella politica internazionale del periodo quando con il golpe del 1952 aveva portato l'Egitto verso obiettivi nazionalistici e di indipendenza, sviluppando diversi fronti di contrasto con le potenze coloniali europee specialmente in riferimento al Canale di Suez. Intorno al canale, in particolare dopo l'apertura del porto israeliano di Eilat, si era sviluppato un conflitto pressoch\u00e9 permanente di piccole scaramucce. Al crescere del livello dello scontro, si era dunque accresciuta la pericolosit\u00e0, in ottica occidentale, di nuovi sostegni al Cairo; la adesione dell'Iraq al patto era stata perci\u00f2 veduta come cruciale. Proprio contemporaneamente, infatti, con il raid di Gaza del 28 febbraio 1955, Egitto ed Israele avrebbero portato le loro relazioni ad uno dei punti pi\u00f9 bassi delle rispettive storie ed avrebbero di l\u00ec in poi condizionato buona parte degli interessi e della politica vicino-orientale.\nScoppiata la crisi di Suez, l'Iraq divenne insieme ad Aden una delle basi militari pi\u00f9 importanti per la Gran Bretagna, che in occasione del conflitto fra Egitto ed Israele aveva cercato di rafforzare la sua non dipendenza da Stati Uniti e NATO; questi per\u00f2, includendo nel conflitto riflessioni correlate alla guerra fredda, avevano imposto ai britannici ed ai francesi di de Gaulle la cosiddetta \"dottrina Eisenhower\".\nIl 18 maggio 1957, per\u00f2, N\u016br\u012b al-Sa\u02c1\u012bd schier\u00f2 l'Iraq a fianco dell'Egitto, contro Israele; al tempo stesso lanci\u00f2 una campagna anticomunista ed accus\u00f2 la Russia di fomentare i disordini nel Medio Oriente. Il successivo 5 settembre ricevette armi dagli Stati Uniti, che moltiplicarono la loro presenza militare nell'area. Il 21 gennaio 1958, mentre USA ed alleati cercavano di estendere il patto di Baghdad e ne ipotizzavano un avvicinamento anche formale all'Alleanza Atlantica, da Mosca fu inviato un appello ai paesi arabi: facendo riferimento alla supposta installazione di basi nucleari in prossimit\u00e0 di luoghi sacri dell'Islam, espressamente si scongiuravano Libano e Giordania di non aderire al patto onde non contribuire alla \"politica di aggressione imperialistica\" americana.\nIl successivo 27 gennaio, ad Ankara, la riunione del patto vide una presa di distanze dell'Iraq e del Pakistan, che censurarono la condotta francese ed israeliana in Palestina; il Pakistan propose anzi una mediazione fra le parti ed addirittura la pacificazione dell'area come obiettivo permanente del patto, ma la proposta fu immediatamente rigettata dagli Stati Uniti. Pochi giorni ancora ed il 1\u00ba febbraio Egitto e Siria si unirono a costituire la Repubblica Araba Unita (RAU), cui risposero il 14 febbraio Iraq e Giordania, che costituirono l'Unione araba.\nL'et\u00e0 dei golpe.\nIl golpe del '58.\nIl 14 luglio 1958 il generale \u02bfAbd al-Kar\u012bm Q\u0101sim, leader delle fazioni anti-britanniche delle forze armate, organizz\u00f2 un colpo di Stato mentre una quota rilevante dell'esercito era impegnata in manovre militari. Acquisito il controllo di Baghdad alla testa della sua XIX Brigata corazzata (nominalmente agli ordini della II Divisione del gen. Gh\u0101z\u012b D\u0101ghest\u0101n\u012b), \u02bfAbd al-Kar\u012bm Q\u0101sim occup\u00f2 la radio ed i palazzi del potere. Morirono re Faysal II, lo zio e precedente Reggente \u02bfAbd al-Il\u0101h, nonch\u00e9 N\u016br\u012b al-Sa\u02bf\u012bd. La monarchia fu abolita, fu proclamata la repubblica; fu consentita la creazione di partiti politici e sindacati. Alla testa dello Stato fu posto un \"Consiglio del Comando della Rivoluzione\" (\"Majlis al-qiy\u0101da al-thawra\").\nIl 26 luglio fu adottata una Costituzione Provvisoria che proclamava l'uguaglianza di tutti i cittadini iracheni davanti alla legge e garantiva loro libert\u00e0 a prescindere dalla razza, nazionalit\u00e0, lingua o religione. Il governo liber\u00f2 i prigionieri politici ed assicur\u00f2 un'amnistia ai Curdi che avevano partecipato alle insurrezioni in Kurdistan fra il 1943 e il 1945. I Curdi esiliati tornarono nelle loro case.\nQ\u0101sim assunse l'incarico di primo ministro e di ministro della Difesa, mentre il colonnello \u02bfAbd al-Sal\u0101m \u02bf\u0100ref fu il suo vice-premier e ministro dell'Interno. Tra i primi atti politici vi fu l'uscita dal patto di Baghdad, dall'alleanza con la Giordania e dal trattato anglo-iracheno. Si dichiar\u00f2 sciolta l'Unione araba e poco dopo furono avviate relazioni amichevoli e commerciali con l'Unione Sovietica e, conseguentemente, con Cecoslovacchia, la Germania est e la Jugoslavia.\nNasser, fiducioso che l'Iraq volesse aderire alla RAU, proclam\u00f2 intanto che qualunque aggressione eventualmente subita dall'Iraq sarebbe stata considerata un'aggressione alla RAU.\nIl nuovo ordinamento per\u00f2 non privilegi\u00f2 le relazioni con l'Egitto, sebbene molti potessero essere i punti di contatto con il leader della RAU; mentre risultava gradito il consenso dei comunisti, le componenti filo-nasseriane in Iraq furono anzi contrastate, ed il loro maggior esponente \u02c1\u0100rif, destituito da ministro dell'interno in ottobre, venne incarcerato. Nondimeno, il paese condivise con l'Egitto anche una posizione di ideale equidistanza dai due blocchi: Q\u0101sim fece affermare al suo ministro degli esteri \u02bfAbd al-Jabb\u0101r Jomard che l'Iraq avrebbe potuto prendere parte ad un patto solo se questo avesse raccolto tutti i paesi del mondo.\nLa nuova repubblica irachena fu riconosciuta fra i primi dall'Italia il 31 luglio, mentre negli Stati Uniti fu aperta un'inchiesta per verificare eventuali errori o colpe della CIA.\nL'opposizione al nuovo regime era rappresentata principalmente dal partito Ba\u02bfth; in pi\u00f9 occasioni i generali al potere denunciarono complotti ed altri tentativi di sovversione, sinch\u00e9 l'8 marzo 1959 scoppi\u00f2 a Mosul una sommossa fomentata dai filo-nasseriani e guidata dal comandante della 5\u00aa Brigata, \u02bfAbd al-Ra\u1e25m\u0101n al-Shaww\u0101f. Sedata nel sangue, la sommossa termin\u00f2 con l'impiccagione di al-Shaww\u0101f e con la macabra esposizione per diverso tempo della sua salma.\nIl 30 maggio 1959, l'ultimo dei soldati britannici e degli ufficiali di Sua Maest\u00e0 abbandon\u00f2 la base aerea di al-\u1e24abb\u0101niyya.\nBenzina sul fuoco.\nIl 14 settembre 1960 a Baghdad si riunirono rappresentanti dell'Iraq, dell'Arabia Saudita, dell'Iran e del Venezuela per fondare l'OPEC, organizzazione dei paesi esportatori di petrolio. Il periodo, per il settore petrolifero, era gi\u00e0 dei pi\u00f9 infiammati: l'italiano Enrico Mattei stava mettendo in subbuglio le sette sorelle stipulando accordi di natura innovativa con molti paesi, proponendo ed in qualche caso suggerendo strategie capaci di attentare all'oligopolio dominante su questo specifico mercato. Fra le riflessioni scaturite in occasione della creazione dell'organizzazione vi fu certamente anche la prospettiva di contrapporre a quello delle sette sorelle un cartello arabo capace di regolamentare l'offerta, e questa era stata una delle note \"scandalose\" intuizioni di Mattei, che poco prima aveva incontrato lo sci\u00e0 di Persia Mohammad Reza Pahlavi.\nMa il 1960 era anche l'anno nel quale la Esso aveva unilateralmente ridotto i prezzi del greggio manifestandosi gravi fattori di sovrapproduzione e di concorrenza per l'ingresso nel mercato del petrolio russo; l'attivit\u00e0 di Mattei, che avrebbe potuto rompere la barriera politico-strategica dei paesi occidentali verso il greggio di Mosca, in realt\u00e0 poneva le condizioni per l'opportunit\u00e0, come per l'inderogabilit\u00e0 di un'azione congiunta dei produttori arabi a difesa del loro prodotto.\nIl Kuwait, le cui ricchezze petrolifere erano ormai note e sul quale il mandato britannico era scaduto nel giugno del 1960, ancora una volta venne nelle mire irachene, e Q\u0101sim ne propose l'annessione. Nel luglio successivo il Kuwait fu riempito di truppe britanniche a fini di dissuasione, raggiungendo lo scopo. Ed anche la politica estera di Q\u0101sim con l'Iran si rivel\u00f2 non meno esplosiva. Oltre ad alcune rivendicazioni territoriali, il premier appoggi\u00f2 alcuni movimenti secessionisti del Kh\u016bzist\u0101n, dando la stura a una serie di piccoli sgarbi e non palesi trame che avrebbero minato gravemente i rapporti con lo stato vicinante.\nNel dicembre 1961, dopo aver portato alla rottura delle trattative con la Iraq Petroleum Company, dalla quale pretendeva \"royalties\" pi\u00f9 cospicue, Q\u0101sim fece emanare la \"legge 80\", con cui si vietava il rilascio di nuove concessioni petrolifere a compagnie straniere, si sottraevano alle concessioni in essere le terre non ancora effettivamente adibite a sondaggi o ad estrazione, e si imponeva il controllo centralizzato delle attivit\u00e0 estrattive delegato alla neocostituita Iraq National Oil Company (INOC).\nAll'interno, dopo aver definito il Kurdistan \"una delle due nazioni dell'Iraq\", non seppe gestire il crescere del malcontento seguito al precedente tentativo di insurrezione e Mu\u1e63\u1e6daf\u0101 al-B\u0101rz\u0101n\u012b, gi\u00e0 rappresentante dei curdi (ormai il 19% della popolazione) nei rapporti col governo, promosse la rivolta al grido di \u00abautonomia per il Kurdistan, democrazia per l'Iraq\u00bb.\nIl golpe del '63.\nL'8 febbraio 1963 Q\u0101sim fu deposto da un colpo di Stato organizzato da esponenti del partito Ba\u02bfth. Gi\u00e0 nel 1959 ve n'era stato un confuso tentativo condotto da elementi panarabi (incluso Saddam Hussein), ma l'episodio, peraltro rimasto oscuro, non aveva sortito effetti. Stavolta invece \u02bfAbd al-Sal\u0101m \u02bf\u0100rif prese il potere e Q\u0101sim fu ucciso il giorno successivo. A pi\u00f9 riprese si \u00e8 considerato probabile che il colpo sia stato favorito da un intervento non meglio precisabile della statunitense CIA nell'organizzazione e nell'esecuzione del complotto; fu in ogni caso un golpe discretamente cruento, che caus\u00f2 qualche migliaio di morti. \u02c1\u0100rif divenne presidente provvisorio, fu confermato formalmente il successivo 20 novembre.\nInsieme al presidente egiziano Gam\u0101l \u02bfAbd al-N\u0101\u1e63er, fra il 13 ed il 16 gennaio 1964 \u02bf\u0100rif sottoscrisse al Cairo un risoluzione che dava una sorta di via libera ad al-Fath, organizzazione che la Siria aveva gi\u00e0 impiegato per azioni di sabotaggio.\nSuperato indenne un tentativo di golpe nel 1965, \u02bfAbd al-Sal\u0101m \u02bf\u0100ref mor\u00ec nel 1966 in un incidente di elicottero nell'Iraq meridionale e fu sostituito dal fratello \u02bfAbd al-Rahm\u0101n \u02bf\u0100ref. La sua breve presidenza si svolse fra grandi contrasti e tensioni interne, mentre poco distante dalle frontiere era esplosa la guerra dei sei giorni, che coinvolgeva il partito Ba\u02bfth poich\u00e9 al potere in Siria.\nIl golpe del '68.\nIl 16 luglio 1968 \u02bfAbd al-Rahm\u0101n \u02bf\u0100ref fu spodestato da un complotto in cui figuravano diversi suoi collaboratori. \u02bf\u0100rif, colto nel sonno, non fu ucciso, ma fu esiliato e si rifugi\u00f2 in Turchia. Al potere sal\u00ec il sunnita Ahmad Hasan al-Bakr, leader dell'ala militare del partito Ba\u02bfth e gi\u00e0 primo ministro (per dieci mesi) nel 1963, durante le prime fasi della presidenza di \u02bfAbd al-Sal\u0101m \u02bf\u0100ref. Saddam Hussein, un parente di al-Bakr, gi\u00e0 coinvolto in precedenti azioni eversive e che insieme a lui era stato incarcerato nel 1964, fu il suo collaboratore pi\u00f9 stretto, come rappresentante dell'ala civile del Ba\u02bfth.\nA capo del governo fu chiamato \u02bfAbd al-Razz\u0101q al-N\u0101yef, gi\u00e0 capo dei servizi segreti. Tra gli altri esponenti di rilievo, parteciparono alla presa di potere Ibr\u0101h\u012bm \u02bfAbd al-Rahm\u0101n al-D\u0101\u02be\u016bd, capo della Guardia Repubblicana (nominato ministro della difesa), Sa\u02bfd\u016bn Ghayd\u0101n e \u1e24amm\u0101d Shih\u0101b: tutti colonnelli.\nBen presto i ba\u02bfthisti entrarono in contrasto con i sostenitori di al-N\u0101yef e di Ibr\u0101h\u012bm \u02bfAbd al-Rahm\u0101n al-D\u0101\u02be\u016bd, ed il 30 luglio Saddam Hussein mise agli arresti il premier al-N\u0101yif, poi \"semi-esiliato\" come ambasciatore in Marocco; al-D\u0101\u02be\u016bd, che era all'estero, evit\u00f2 di rimpatriare.\nIl 21 settembre fu emanata una costituzione provvisoria.\nL'et\u00e0 del petrolio.\nGli anni settanta si svilupparono essenzialmente su due fronti di pari delicatezza: all'interno si ebbe il problema curdo, che sarebbe sfociato nella guerra curda, mentre all'estero l'Iraq si trov\u00f2 a gestire una ricchezza derivante dal petrolio, presto divenuto importante strumento politico.\nIl petrolio di Stato e le tensioni in Vicino Oriente.\nUno degli atti pi\u00f9 importanti di Ahmad Hasan al-Bakr fu la nazionalizzazione della Iraq Petroleum Company. La decisione, cui pervenne dopo qualche anno, rispondeva a una diffusa istanza popolare di \"ritorsione\" nei confronti delle potenze occidentali per l'appoggio prestato ad Israele nella guerra dei sei giorni, conclusasi con la sconfitta della coalizione araba. Sotto il predecessore si era avuta un'interruzione delle forniture al Mediterraneo, al-Bakr si dedic\u00f2 invece alla revisione del sistema delle concessioni, interrompendo peraltro le relazioni diplomatiche con Stati Uniti e Gran Bretagna. Un importante accordo commerciale fu siglato con l'Unione Sovietica nel giugno 1969, utile ad entrambe le parti per evidenziare da una parte la capacit\u00e0 tecnologica sovietica, dall'altra la non dipendenza irachena dai cartelli occidentali.\nNel frattempo i curdi, con l'appoggio dell'Iran, iniziarono nell'ultima parte del '68 proteste sempre pi\u00f9 violente, sinch\u00e9 non aprirono un vero e proprio conflitto con i ba\u02c1thisti e con l'esercito. L'11 marzo 1970 i curdi, rappresentati da Mustafa al-B\u0101rz\u0101n\u012b sottoscrissero un accordo con il governo, che riconosceva la \"nazionalit\u00e0\" curda ed il diritto di questo popolo a un'almeno parziale autonomia. L'accordo avrebbe avuto applicazione nel 1974, sulla base degli esiti di un censimento da effettuarsi per registrare in quali zone i curdi detenessero la maggioranza etnica.\nRestando centrale il problema dei rapporti fra paesi arabi ed Israele, si fece teso anche il rapporto con la Giordania, che si era posta in una posizione fredda nei confronti dei fedayn e dei guerriglieri palestinesi, e l'Iraq ne chiese l'espulsione dalla Lega araba.\nIl 9 aprile 1972 l'Iraq firm\u00f2 un pi\u00f9 ampio trattato di amicizia con l'Unione Sovietica, la quale invi\u00f2 armamenti; sul fronte interno si ebbe una riconciliazione con i comunisti. Nacque il Fronte Nazionale Progressista, formazione politica lungamente ponderata e faticosamente elaborata di riferimento formale dei ba\u02c1thisti, ma aperta all'adesione dei partiti; fra i primi aderenti ci furono partiti rappresentativi dei curdi. L'apertura ai comunisti determin\u00f2 la costituzione di Azione Nazionale, una sorta di \"meeting-point\" politico che permise di varare il Fronte nel 1973.\nSempre nel 1972, oltre ad accordi commerciali con altri paesi, fu istituita la Iraqi Oil Tankers Company (IPTC), la cui funzione era di provvedere alle concessionarie il supporto tecnologico e logistico per l'estrazione del petrolio, con l'obiettivo di rendere l'Iraq capace di vendere direttamente il prodotto finito. La IPC produceva allora tutto il petrolio iracheno, e nel 1971 si era avuto un picco della produzione; la IPC per\u00f2 continuava a non essere nazionalizzata, e le trattative per la rinegoziazione dei costi della concessione andavano avanti senza esiti, prorogando il regime concessionario corrente. Il 1\u00ba giugno 1972 la IPC fu infine nazionalizzata, ma cos\u00ec non fu per le sue controllate BPC e MPC, che continuarono quindi a produrre; in pratica, l'Iraq riacquis\u00ec le concessioni di Kirk\u016bk, il cui prodotto era quello destinato al Mediterraneo, e requis\u00ec le relative installazioni. Lo stesso giorno un'analoga nazionalizzazione riguard\u00f2 in Siria gli oleodotti e le installazioni della stessa IPC, provocando una reazione politica della Gran Bretagna, con cui nessuno dei due paesi aveva pi\u00f9 relazioni diplomatiche, che chiese a gran voce indennizzi per la IPC.\nAvallata dall'OPEC, la nazionalizzazione, soprattutto nella forma in cui fu attuata, fu in effetti essenzialmente anti-britannica. La produzione petrolifera dell'Iraq era importantissima per l'Europa, ma diveniva quasi cruciale per la Francia, che ne importava il 14% del suo greggio. Il governo tenne un occhio di riguardo per i francesi, le cui compagnie ELF e CFP ricevettero dal 12 al 19 giugno una delegazione governativa con la quale si convenne un accordo decennale che in sostanza le compensava delle perdute rendite della IPC. L'atteggiamento preferenziale di Baghdad tendeva ad avvantaggiare una potenza alternativa al cartello anglo-americano, nella prospettiva di vederla crescere, ed allo stesso tempo salvaguardando un importante canale di vendita. Altri accordi furono di l\u00ec a poco sottoscritti con aziende italiane e brasiliane. Nel 1973 segu\u00ec un perfezionamento della nazionalizzazione, colpendo stavolta le statunitensi Exxon e Mobil e l'olandese Royal Dutch Oil Company, che per mezzo di Shell Oil Company detenevano capitali della BPC. Altri interessi stranieri sarebbero stati colpiti sino al 1975.\nLe manovre irachene svolsero un ruolo di una certa rilevanza nella crisi economica generale che afflisse l'Occidente in quegli anni e contribuirono a far ascendere l'OPEC ad un ruolo di prima grandezza nella politica economica internazionale, principalmente attraverso la regolazione dei prezzi di vendita. La reazione occidentale consistette in un drastico abbattimento del fabbisogno energetico e nella ricerca delle cosiddette energie alternative, mandando perci\u00f2 i paesi dell'OPEC in sovrapproduzione; l'Iraq, in controtendenza, aument\u00f2 ulteriormente la produzione, ma dovette significativamente rivedere i prezzi. La decisione di Baghdad era indotta dalla necessit\u00e0 di far fronte alla dispendiosa guerra curda ed a premunirsi contro le eventuali conseguenze negative delle tensioni con la Siria e con l'Iran.\nLa tensione con la Siria si era fatta pi\u00f9 acuta dopo la guerra del Kippur, al principio della quale gli iracheni rifiutarono di prendere parte all'offensiva iniziale, anche per la mancanza di frontiere con Israele e l'indisponibilit\u00e0 di Siria e Giordania ad aprire le loro. L'Iraq stavolta era coinvolto non solo in quanto facente parte della Lega araba, ma anche poich\u00e9 tributario di armamenti sovietici, e Mosca partecipava dall'esterno al conflitto avendo armato altri paesi, a partire dall'Egitto, mentre gli Stati Uniti avevano rinforzato Israele; Baghdad mand\u00f2 una forza di spedizione sul Golan, formata da 30.000 uomini, 500 carri e 700 APC (trasporto truppe).\nLa guerra curda.\nI rapporti con i curdi si erano guastati presto, e al-B\u0101rz\u0101n\u012b aveva aperto un nuovo contrasto sia per la mancata effettuazione del promesso censimento, sia per l'esclusione di Kirk\u016bk, ricca di petrolio, dal territorio che i ba\u02c1thisti intendevano assegnare alla costituenda provincia autonoma curda. L'11 marzo 1974, alla scadenza prevista dal trattato del 1970, grazie alla collaborazione di fazioni curde antagonistiche rispetto al Partito Democratico del Kurdistan di al-B\u0101rz\u0101n\u012b, fu costituita la provincia e fu insediato un consiglio regionale. Poco dopo inizi\u00f2 la guerra curda.\nTempi moderni.\nL'ultimo quarto del Novecento vide l'Iraq immerso in crescenti tensioni interne ed esterne, su fronti diversi eppure non ben separabili l'un dall'altro.\nNel 1975 Saddam Hussein, dopo aver concluso un accordo con l'Iran in materia di confini, parlando agli ambasciatori iracheni in paesi occidentali e Giappone segnal\u00f2 le manovre degli Stati Uniti per sostituirsi progressivamente ai paesi occidentali nella gestione unica degli affari petroliferi, e diede loro istruzione di operare per il contrasto alla politica espansionistica di Washington, definita contraria alla volont\u00e0 popolare della Nazione araba. Poco tempo dopo, in un'intervista alla giornalista egiziana Sak\u012bna al-S\u0101d\u0101t, esplicit\u00f2 pubblicamente l'opposizione antiamericana precisando che l'interesse statunitense nel controllo del Vicino Oriente non era solo economico e strategico, ma direttamente politico, legato alla pesante influenza politica che gli Stati Uniti avrebbero potuto insinuare sull'Europa e sul Giappone in quanto militarmente ed economicamente \"difensori\" dei loro interessi. Aggiunse che un'eventuale indipendenza del petrolio arabo e diretti approvvigionamenti europei e giapponesi, avrebbero potuto indebolire la corrente influenza statunitense sui quei paesi industrializzati.\nQueste dichiarazioni identificano parte dei problemi che si evidenziarono nel periodo, ed ai quali vanno aggiunti i rapporti fra i gruppi etnici e religiosi, nonch\u00e9 le relazioni con gli altri paesi arabi.\nLa presa di potere di Saddam Hussein.\nNel 1977 iniziarono manovre di riavvicinamento fra Egitto ed Israele e la Lega araba reag\u00ec richiedendo una maggiore coesione fra i paesi membri. L'Iraq di al-Bakr e la Siria di \u1e24\u0101fi\u1e93 al-Asad (anch'egli del partito Ba\u02bfth) cominciarono a prospettare una loro maggiore sintonia, malgrado in entrambi i paesi stessero consolidandosi forti opposizioni dei gruppi fondamentalisti religiosi, come i Fratelli musulmani.\nDopo gli incontri dell'ottobre 1978, in cui le proposte presero corpo in documenti ufficiali sotto un profilo di alleanza militare, e dopo che entrambi gli stati ebbero insieme rilanciato nella Lega gli obiettivi di una maggiore coesione e dell'isolamento del presidente egiziano Anwar al-S\u0101d\u0101t, nacque una tensione fra Baghdad e Damasco per la determinazione di quale dei due stati avrebbe dovuto guidare un'eventuale unificazione.\nIl 12 luglio 1979 fu arrestato il segretario del consiglio della rivoluzione, Mu\u1e25yi \u02bfAbd al-\u1e24usayn al-Ma\u0161had\u012b. Il 16 al-Bakr rassegn\u00f2 le sue dimissioni, ufficialmente per motivi di salute, e il suo posto fu preso da Saddam Hussein, il quale il successivo 28 annunci\u00f2 di aver sventato un tentativo di golpe organizzato da al-Ma\u0161had\u012b e da altri esponenti del partito Ba\u02bfth, tra i quali diversi altri componenti del Consiglio della rivoluzione. Il tentativo, dichiar\u00f2 il nuovo presidente, sarebbe stato finanziato dalla Siria; un tribunale speciale fece giustiziare 22 cospiratori e ne fece arrestare molti altri.\nL'8 febbraio 1980 il presidente pubblic\u00f2 una \"dichiarazione nazionale\", una solenne affermazione di princip\u00ee redatta in 8 punti, rivolta ai paesi della Lega araba ed alla nazione araba nel suo complesso. In essa sollecitava al rigetto di presenze straniere, militari e politiche, nei paesi arabi, che invitava a trattati di alleanza, sia militare (con il divieto di muovere in armi fra paesi arabi), sia economiche (con un obbligo di solidariet\u00e0 ed aiuti economici). L'obiettivo ben dichiarato era l'unit\u00e0 araba.\nNel frattempo il giovane governo sciita di Khomeini aveva preso posizione contro il partito Ba\u02bfth, giudicato troppo secolare, e la tensione con l'Iraq crebbe rapidamente, alimentata da scaramucce di confine, ma soprattutto dai proclami dell'Ayatollah, che dopo aver costituito il suo paese in \"repubblica islamica\", sostenne la necessit\u00e0 di esportarne il modello anche negli altri paesi arabi, Iraq in testa.\nIl 17 settembre 1980, preparato il terreno con una campagna di informazione sui \"media\" iraniani in cui sosteneva che la regione del Khuzistan intendesse riunirsi con l'Iraq, Saddam Hussein ruppe il trattato del 1975, accusando Teheran di averlo ripetutamente violato.\nLa guerra con l'Iran.\nIl 21 settembre 1980 truppe irachene invasero l'Iran. Immediatamente, nel giro di poche ore, essendo un simile conflitto stato ampiamente previsto e malgrado l'effetto sorpresa, l'aviazione iraniana bombard\u00f2 basi militari ed altri obiettivi strategici iracheni.\nLa guerra fu subito assai cruenta ed il 28 settembre il Consiglio di sicurezza delle Nazioni Unite richiese un \"cessate il fuoco\", cui Saddam Hussein si disse disposto a convenire a patto che Khomeini facesse altrettanto; ma Teheran rispose negativamente e la guerra continu\u00f2. Stati esterni si interessarono del conflitto, e fra questi Israele, in un inedito appoggio all'Iran per conto del quale avrebbe poi mandato la sua aviazione a bombardare l'Iraq nell'operazione Babilonia. Nella composizione degli interessi che avrebbero fatto propendere per l'uno piuttosto che per l'altro dei belligeranti, gli occidentali, ed ovviamente gli Stati Uniti, dovevano scegliere fra uno stato che ambiva alla \"leadership\" nel panarabismo antioccidentale, l'Iraq, ed un altro, l'Iran, che era altrettanto antioccidentale, ma propugnava regimi teocratici islamici. Naturalmente, i possibili riflessi sull'approvvigionamento petrolifero sarebbero stati tenuti nel debito conto. Si \u00e8 anche ipotizzato che in ogni caso la guerra avrebbe avvantaggiato l'Occidente, eliminando uno dei due scomodi regimi ed indebolendo l'altro, che sarebbe risultato cos\u00ec pi\u00f9 facile da contrastare.\nDal novembre 1980 al settembre 1981 si ebbe un sostanziale stallo, rotto da una serie di azioni iraniane che nel maggio 1982 avrebbero condotto alla quasi completa riacquisizione dei territori invasi. L'Arabia Saudita si propose come mediatore per un trattato di pace, facendosi garante per gli indennizzi di guerra, ma la proposta fu respinta da Teheran. Gli Stati Uniti comunque rimossero l'Iraq dalla loro lista dei cosiddetti \"paesi canaglia\". Nel 1983 l'Iran mise a segno diversi attacchi che posero Baghdad in difficolt\u00e0 ed alla riconquista dei territori originariamente propri aggiunse la conquista di territori iracheni (fra gli altri, Kirkuk). Gli Stati Uniti, preoccupati della possibile vittoria iraniana, allestirono canali di comunicazione con l'Iraq (con il quale non c'erano pi\u00f9 relazioni diplomatiche) e Ronald Reagan il 12 dicembre mand\u00f2 Donald Rumsfeld come suo inviato speciale ad incontrare Saddam Hussein e Tareq Aziz.\nSadd\u0101m intanto prov\u00f2 a strozzare il traffico petrolifero marittimo, rendendo estremamente rischiosa la distribuzione del petrolio, con cui veniva finanziato l'acquisto di armi, e Teheran rispose tra la fine del febbraio e il marzo 1984 con la fallita \"Operazione Khaybar\", non prima per\u00f2 di aver conquistato le isole Majn\u016bn (particolarmente ricche di giacimenti petroliferi) e con l'intensificazione delle operazioni nel Nord-Est iracheno, in prossimit\u00e0 dei confini turchi, effettuate insieme ai locali curdi. Sia in risposta a questi attacchi iraniani sia nelle controffensive irachene alle azioni della guerriglia curda, fu fatto diffuso ricorso alle armi chimiche; le vittime di questo tipo di armi furono ingenti e colpirono in particolare la popolazione curda.\nPoco tempo dopo furono riallestite le relazioni diplomatiche fra Iraq e Stati Uniti; questi ultimi poterono quindi fornire tecnologie civili, spesso copertura di forniture in realt\u00e0 militari. Tempo dopo si sarebbe appreso che gli Stati Uniti trafficavano per\u00f2 anche con l'Iran (cosiddetto \"Irangate\").\nSaddam Hussein intensific\u00f2 i rapporti con i paesi occidentali, con l'Egitto, la Russia e con la Cina; da molti di questi stati compr\u00f2 armi o tecnologie, e se ne garant\u00ec protezioni militari. La Francia, ad esempio, forn\u00ec missili Exocet e caccia Dassault Super \u00c9tendard, l'Italia navi da guerra. Stati Uniti, Regno Unito e Francia, nel 1987 accettarono di far viaggiare sotto le loro rispettive bandiere un buon numero di petroliere irachene, ponendole con questo espediente al riparo da attacchi iraniani, e le scortarono attraverso lo stretto di Hormuz. Nel Golfo ci fu anche lo spinoso incidente della fregata statunitense Stark, che il 17 marzo 1987 un Mirage F1 iracheno colp\u00ec con due Exocet.\nIl 20 giugno 1987 il Consiglio di sicurezza delle Nazioni Unite eman\u00f2 la risoluzione 598, votata all'unanimit\u00e0, con la quale i contendenti erano invitati ad un immediato \"cessate il fuoco\" ed a sedersi ad un tavolo di trattative per la pace. Di nuovo Saddam Hussein si disse disposto ad accettare se l'Iran avesse fatto altrettanto, ma di nuovo cos\u00ec non fu; in realt\u00e0 l'Iran non accett\u00f2 n\u00e9 rifiut\u00f2, ma pretese il riconoscimento dell'Iraq come paese aggressore. La guerra continu\u00f2, ed anche gli Stati Uniti attaccarono navi e impianti iraniani; ridotti allo stremo (soprattutto l'Iran), i due belligeranti addivennero finalmente a una tregua il 20 agosto 1988 con l'accettazione iraniana della risoluzione.\nL'ONU invi\u00f2 sul posto una forza appositamente creata; le trattative si condussero lungamente a Ginevra fra i rispettivi ministri degli esteri, ma mentre l'Iraq poneva come condizione preliminare il rilascio dei prigionieri, l'Iran pretendeva invece l'abbandono dei territori occupati."}
{"id": "739174", "revid": "89808", "url": "https://it.wikipedia.org/wiki?curid=739174", "title": "Jackson 5ive", "text": ""}
{"id": "739175", "revid": "89808", "url": "https://it.wikipedia.org/wiki?curid=739175", "title": "The Jackson 5ive", "text": ""}
{"id": "739182", "revid": "287204", "url": "https://it.wikipedia.org/wiki?curid=739182", "title": "Sport Five", "text": "Lo Sport Five, noto anche come Sport Five Putignano per localizzare geograficamente la squadra sugli organi di stampa, \u00e8 una squadra italiana di calcio a 5 costituita come societ\u00e0 sportiva dilettantistica a responsabilit\u00e0 limitata, con sede a Putignano. Nella stagione 2017-2018, la squadra non \u00e8 iscritta ad alcun campionato, in quanto attiva esclusivamente nel settore giovanile.\nStoria.\nNel 1992 la formazione di calcio a cinque putignanese, il C.S. La Quercia (numero di matricola 720.158, anzianit\u00e0 di affiliazione 27/10/1982) disputa il campionato regionale di serie C; con l'ingresso nella dirigenza di Massimo Sbiroli nel 1995-96 giunge la promozione in serie B, in quel momento seconda categoria del calcio a cinque nazionale con la vittoria nella finale contro il Villeneuve Barletta. Nel 1998 la societ\u00e0 cambia il proprio nome in Sport Five Putignano, e ottiene la gestione di un proprio campo di calcio a 5. La societ\u00e0 comincia a lavorare sul settore giovanile, ed a puntare fortemente sull'Under 21. Dal 2003, dopo un terzo posto, la societ\u00e0 apre agli stranieri, inserendo prima 2 brasiliani, poi incrementando a 5, fino ad arrivare ad 8 negli ultimi anni.\nStagione 2005-2006.\nLa stagione 2005-06 la squadra approda in Serie A2, vincendo il girone D del campionato di serie B con due punti di vantaggio sul Modugno.\nStagione 2006-2007.\nNella stagione 2006-07, lo Sport Five Putignano disputa il suo primo campionato di A2 nel nuovo impianto PalaFive.\nStagione 2007-2008.\nDurante la stagione 2007-08 viene a mancare il presidente Massimo Sbiroli, principale artefice dei successi societari, a lui viene intitolato poi il PalaFive. La stagione ha inizio con l'arrivo del nuovo allenatore David Ceppi dal Reggio Calcio a 5, con l'obiettivo dichiarato di raggiungere i play-off. Con Ceppi arrivano nuovi giocatori: dalla Pro Scicli arriva l'universale Rafael Teixeira, dal Forl\u00ec viene acquistato il centrale Leomar Padovan e dal Reggio Fininho. Durante il mercato di novembre vanno via il talentuoso Anderson De Mello (ceduto al Giovinazzo) e lo storico capitano Sandro D'aprile. In entrata c'\u00e8 l'acquisto dell'universale Tiago Daga dal Belluno. Il 22/12/2007 con la vittoria sul Ceccano, la squadra raggiunge il 4\u00ba posto qualificandosi alla \"final eight\" di Coppa Italia di categoria. La squadra batte al primo turno il Domusdemaria ma esce sconfitta al secondo turno dal Cagliari. Il 21 aprile 2008 il tecnico perugino viene esonerato e sostituito da Corrado Napolitano, artefice della promozione in A2 nella stagione 2005-06. La stagione regolare si conclude a soli 3 punti dalla zona play-off. Da questa stagione l'emittente satellitare Puglia Channel trasmette in differita, le partite interne della squadra.\nStagione 2008-2009.\nAnche la stagione 2008-09 si apre con un \"nuovo\" allenatore: Corrado Napolitano, storico mister della societ\u00e0 rosso-blu. Ad affiancarlo in qualit\u00e0 di vice-allenatore c'\u00e8 un altro Putignanese: Massimo Monopoli. Nel ruolo di preparatore atletico: Francesco Masi, con trascorsi nel calcio a 5 e lo scorso anno, preparatore del Pallamano Conversano, partecipante al campionato di Serie A d'Elite massimo Campionato italiano maschile di pallamano.\nPer quanto riguarda il parco giocatori, le cessioni sono cinque: il giovane portiere argentino Ernesto Cusenier ceduto al Saronno calcio a 5 (serie B/A); il centrale di difesa Marcelo Mittelman, anche lui argentino, ceduto al Biancazzurro Fasano in Serie B; Leomar Padovan, rivelazione della stagione precedente, segue Ceppi al Magione; il pivot brasiliano Victor Favalli, passato all'altra formazione putignanese: il CSG Putignano (serie B/D); infine il vice-allenatore/giocatore Riccardo Dalena, portiere, passato anche lui all'A.C. Biancazzurro Fasano calcio a 5.\nSul fronte acquisti, i nomi nuovi sono tre, di cui due provenienti dalla serie A: il portiere brasiliano Peres Renato e il laterale brasiliano Almir Rodrigues Leandro entrambi provenienti dalla Pro Scicli; dal Torino Calcio a 5 (Serie A2), l'universale Edu Dias. Il 6 gennaio 2009 lo Sport Five Putignano perde contro la capolista A.S.D. Napoli Vesevo Calcio a 5 e vede sfumare la seconda partecipazione consecutiva alla \"Final Eight\" di Coppa Italia della serie A2 chiudendo il girone di andata al 6\u00ba posto in classifica con 24 punti.\nIntanto importanti novit\u00e0 giungono dal mercato di riparazione: in uscita i due cugini Ronaldo e Tiago Daga entrambi ceduti all'Assemini (serie A2/A), mentre in entrata vengono acquistati Clayton Matheus e Fernando Silveira entrambi dalla Pro Scicli (serie A).\nStagione 2009-2010.\nConfermato Corrado Napolitano nel ruolo di allenatore e Massimo Monopoli nel ruolo di Vice-allenatore, l'unico volto nuovo nello staff tecnico \u00e8 Vito Stoppa, preparatore atletico. Il mercato per la stagione 2009-10 si apre in uscita con il mancato rinnovo contrattuale del portiere Renato Peres e del capitano Marcelo Maoski (dopo 4 anni di permanenza) e la messa sul mercato di Rafael Moretto.\nIl primo ingaggio \u00e8 il portiere Kiko Marcos Bernardi, lo scorso anno al Giovinazzo (serie A2/B). A seguire arrivano tre giocatori: il centrale Thyago Piffer, la stagione precedente alla Pro Scicli (serie A), il laterale ventunenne Brasiliano Gomes Dos Santos Johnny dal massimo campionato di futsal brasiliano e sempre dal Brasile Maccari Blanco Jefferson, promettente laterale mancino classe 1989. Dopo questi quattro acquisti, arriva la quarta cessione: il centrale Rafael Teixeira viene ceduto in prestito al Verona Calcio a 5 (serie A2/A). Infine, il quinto e ultimo acquisto dello Sport Five Putignano \u00e8 Thiago Cavalcante, pivot venticinquenne proveniente dallo Sporting Club Cagliari (serie A).\nIl 2 luglio 2009, la societ\u00e0 dello Sport Five Putignano decide di presentare presso la Divisione Calcio a 5 la domanda di ripescaggio in serie A.\nIl 16 luglio, il consiglio direttivo della Divisione Calcio a 5 decide di ripescare nella massima serie il Kaos, respingendo cos\u00ec la societ\u00e0 putignanese.\nIl 15 maggio 2010 lo Sport Five batte il Casin\u00f2 di Venezia nella finale play-off e ottiene la promozione in serie A, in un PalaFive gremito di gente e con gli ultras della Torcida che fanno da coreografia ad una splendida partita vinta per 5 a 1.Finalmente il sogno dell'amatissimo e mai dimenticato presidente Massimo Sbiroli si realizza.\nStagione 2010-2011.\nPer la stagione 2010/2011 viene ingaggiato il Preparatore Atletico Rafael Cavenaghi in sostituzione del Prof. Vito Stoppa e per le categorie Under 21, Juniores ed Allievi viene ingaggiato il tecnico anconetano Lorenzo Morini, poi esonerato e sostituito in tutte e tre le categorie proprio da Cavenaghi, coadiuvato da Sebastiano Giannandrea. Per la Prima squadra vengono ceduti Cavalcante e Bachega per fine prestito, il portiere Bernardi per fine contratto alla Lazio e in prestito Clayton all'Acqua&amp;Sapone prima e al Modugno dopo. Vengono ingaggiati il portiere Sant'Ana, il Pivot Manzali, e dall'Atiesse Noro Gomes e Adelmo Pereira, e viene ingaggiato un promettente brasiliano, William Rampon. Inoltre il rientrante dal prestito Genghi, Donato Sportelli, Francesco Gentile e Fabio Lattarulo che si aggregano alla prima squadra dall'Under 21. Nel mese di novembre il giocatore Bruno Alexandre Da Silva riceve la sua prima convocazione in nazionale Italiana.\nNella seconda sessione di mercato Il Promomedia Sportfive registra in entrata l'arrivo dal Latina di Raffaele Carotenuto e poi viene effettuata un'operazione di mercato con il Monopoli, con Luigi D'Ecclessiis e Giuseppe Genghi in uscita e l'arrivo del laterale Luca Leggiero. Il 29 dicembre 2010, nell'ultima giornata d'andata, grazie alla vittoria sul campo dell'A.T.S. Citt\u00e0 di Quartu e alla sconfitta interna dell'Acqua e Sapone contro il Kaos lo Sport Five ottiene l'ottavo posto in classifica che gli permetter\u00e0 di disputare le Final Eight di Coppa Italia, che si sono svolte a Padova dal 10 al 13 marzo 2011, nella competizione lo Sport Five viene sorteggiato contro la Marca Futsal, team campione in carica della Coppa Italia e grande favorito per la vittoria finale anche quest'anno; malgrado ci\u00f2 lo Sport Five mette in grossa difficolt\u00e0 i bianconeri subendo i gol solo nel finale di match, uscendo sconfitto a testa alta per 2-0. La squadra raggiunge anche i play-off scudetto, ma perder\u00e0 i primi due match contro la Marca. Il mister Massimo Monopoli lascia la sua amata squadra, rilasciando questa intervista: \"La penso un po' come Josep Guardiola, l'allenatore del Barcellona, quando dice che facendo l'allenatore non si pu\u00f2 restare a lungo in un posto. Credo infine che sia stato il momento pi\u00f9 giusto per lasciare lo Sport Five, dopo questa stagione, nella quale non solo abbiamo centrato l'obiettivo salvezza ma siamo arrivati in \"Final Eight\" di Coppa Italia e ai play-off scudetto, per non parlare dei due anni in cui ho guidato l'Under 21 durante i quali non sapevamo cosa fosse il secondo posto. Sono soddisfatto del lavoro fatto qui, ma sono anche consapevole di dover imparare ancora tanto\u201d. Nel mese di giugno il monopolitano Luca Leggiero riceve la convocazione in Nazionale, merito soprattutto della grande prestazione durante la gara di andata disputata nella gara di play-off contro la Marca Futsal, ma purtroppo si far\u00e0 male proprio in ritiro con gli azzurri.\nStagione 2011-2012.\nDopo le dimissioni di Mister Monopoli, la societ\u00e0 per dare un segno di continuit\u00e0 al progetto iniziato la precedente stagione opta per una soluzione interna, promuovendo allenatore Rafael Cavenaghi, gi\u00e0 allenatore in seconda della squadra e responsabile del settore giovanile dopo l'esonero di Lorenzo Morini. Sono ceduti Adelmo Pereira (al LC Five Martina), Rampon (in prestito al Fuente Foggia), Carotenuto alla Civis Colleferro, Manzali (rientrato alla Lazio per fine prestito) e Noro (al Potenza). Per sostituirli sono acquistati Z\u00e9 Renato (dal Citt\u00e0 del Golfo), Thiago Costa (dal Club Deportivo de Guarapuava ma con lunghi trascorsi italiani con le maglie di Terni, Cagliari, Napoli Barrese e Verona e Gustavo Menini dal Pescara. Dalle due societ\u00e0 di Conversano (rispettivamente Aiace e Azzurri) arrivano anche Paolo Rotondo e Alessio Detomaso. Le notizie positive nel corso della stagione riguardano le convocazioni in Nazionale di Luca Leggiero, mentre a livello societario si registrano contrasti e divergenze con il Comune sul tema del palazzetto nuovo, vista l'approvazione della norma che eliminer\u00e0 le tensostrutture (come il Palafive) dalla massima serie.\nNella sessione invernale del mercato salutano dopo pochi mesi Thiago Costa e Ze Renato, entrambi per accasarsi in A2: il primo passa al PesaroFano mentre il secondo all'Acireale. Viene acquistato invece dall'Azzurri Conversano il laterale Fabrizio Sciannamblo.\nLa squadra riesce per il secondo anno consecutivo a conquistare l'accesso alle \"Final Eight\" scudetto grazie alla vittoria nel derby contro il Bisceglie. Nelle settimane precedenti alla gara 1 contro la Luparense Detomaso lascia la squadra per delle divergenze con la societ\u00e0.\nIl 5 maggio 2012 al PalaWojtyla di Martina Franca il Putignano Sport Five vince per 4-1 contro la Luparense, interrompendone la striscia positiva iniziata il 20 novembre 2011 e costringendo i \"lupi\" (poi laureatisi campioni d'Italia) alla gara 3.\nStagione 2012-2013.\nA causa del disimpegno di alcuni sponsor, per la nuova stagione la societ\u00e0 \u00e8 costretta a un ridimensionamento, decidendo di puntando su giocatori italiani, come il rientrante D'Ecclesiis e Andrea Rotondo oltre ai gi\u00e0 presenti Paolo Rotondo, Detomaso e Leggiero. Viene ceduto Piffer, e presi anche Santy Vargas, spagnolo (poi scapper\u00e0 per problemi personali nell'autunno 2012), Nilson da Silva, e Lucas Vizonan; ceduto anche Menini, per quanto riguarda la panchina, dopo l'annunciato addio di Cavenaghi, preso l'ex giocatore tra le altre proprio dello Sport Five Francesco Chiaffarato.\nLa squadra inizia la stagione a sorpresa con delle sconfitte, spesso causa anche di episodi e sfortuna, rimanendo a 0 punti fino alla riapertura del mercato quando, vista la situazione economica, vengono ceduti tutti i giocatori: Bruno e Leggiero passano all'Acqua&amp;Sapone ceduto anche Santana in serie B, Nilson in Brasile, Detomaso e Andrea Rotondo tornano al Conversano, mentre Paolo va al Verona rimanendo quindi con il solo Vizonan pi\u00f9 la squadra composta dai ragazzi dell'Under 21; anche in panchina avvicendamento: fuori Chiaffarato, dispiaciuto per la situazione, e dentro il gi\u00e0 Vice Allenatore Seba Giannandrea. La squadra viene comunque sostenuta dai tifosi e dalle altre squadre di A, che apprezzano lo sforzo di ragazzi impegnati in una realt\u00e0 totalmente al di fuori della loro. Lo Sport Five chiude il campionato con la retrocessione e 0 punti in classifica, ma mette in mostra giovani interessanti come Pagliarulo, Lattarulo e Gigante, che successivamente verr\u00e0 convocato nella Nazionale Italiana Under 21 di Calcio a 5, oltre al brasiliano Vizonan, leader e goleador della squadra.\nL'attivit\u00e0 giovanile.\nNella stagione successiva lo Sport Five non si iscrive a nessun campionato, concentrandosi sul potenziamento del Settore Giovanile e della Scuola Calcio a 5 qualificata con la prospettiva futura di riproporre una Prima Squadra formata da soli calcettisti provenienti dalla propria base.\nAlla conduzione tecnica delle formazioni Juniores e Allievi viene ingaggiato una vecchia conoscenza dello Sport Five come Massimo Monopoli, nella precedente stagione alla guida della selezione pugliese finalista del Torneo delle Regioni nella categoria Allievi. Nella stagione seguente, Nico Mastrogiacomo subentra alla guida della formazione Juniores a Massimo Monopoli, che lascia per accasarsi presso l'Ita Salandra. \u00c8 un'ottima annata per le formazioni giovanili: oltre alla pi\u00f9 che ben avviata Scuola Calcio a 5 qualificata, i Giovanissimi raggiungono la finale regionale mentre gli Allievi centrano il secondo posto nel proprio girone grazie alla miglior difesa; gli Juniores infine chiudono il proprio campionato con un positivo quarto posto. Nella stagione 2015-15 la societ\u00e0 annuncia il ritorno nelle categorie senior, concretizzata dall'iscrizione di una squadra al campionato di Serie C2.\nColori e simbolo.\nI colori della maglia dello Sport Five sono il rosso e il blu. Il simbolo \u00e8 una lettera S che nella forma ricorda un 5.\nStrutture.\nPalazzetto.\nIl Putignano, gioca le partite casalinghe al PalaFive \"Massimo Sbiroli\" di Putignano.\nCuriosit\u00e0.\nLa Tor\u00e7ida Rosso-Blu \u00e8 il gruppo di tifosi organizzati che segue lo Sport Five Putignano. Si scioglie poco dopo l'inizio del Campionato della retrocessione 2012/2013.\nPer la stagione 2010/2011, la prima in A, i Deejay Gigi Fuiano e Giuseppe Laera preparano un inno per la squadra, chiamato \"Cuore Rosso Blu\""}
{"id": "739194", "revid": "289247", "url": "https://it.wikipedia.org/wiki?curid=739194", "title": "Distanza di un punto ed una retta", "text": ""}
{"id": "739209", "revid": "767487", "url": "https://it.wikipedia.org/wiki?curid=739209", "title": "Nim", "text": "Il nim \u00e8 un gioco matematico per due giocatori.\nRegole.\nSi parte con una serie di pile contenenti un certo numero di elementi (il numero delle pile e degli elementi di ciascuna pila sono concordati a piacere tra i giocatori all'inizio della partita).\nI giocatori, a turno, tolgono da una qualsiasi pila un numero d'elementi a piacere, da uno a tutti.\nVince chi toglie l'ultimo elemento presente sul campo di gara. Non \u00e8 possibile passare (saltare la mossa).\nEsiste anche una variante chiamata Marienbad, dal film L'anno scorso a Marienbad di Alain Resnais, nel quale veniva giocata dal protagonista. In questa variante chi toglie l'ultimo elemento perde.\nStrategia.\nIl nim \u00e8 divenuto piuttosto famoso perch\u00e9 ha una strategia di vittoria semplice (ha classe di complessit\u00e0 L), facilmente utilizzabile come esempio in teoria dei giochi.\nLa strategia si basa sul calcolo binario, e precisamente su una particolare addizione per cifre della rappresentazione binaria del numero di elementi nelle pile: essa viene svolta come una normale somma (ma nel sistema binario, dove per es. 102 + 112 = 1012) ma tralasciando i riporti. Questo tipo di somma, considerando i numeri cifra per cifra, corrisponde alla disgiunzione esclusiva, o all'addizione nel campo finito formula_1. In teoria dei giochi, proprio per il suo uso in questa strategia, viene anche detta somma nim.\nEsempio\n 1010011\n + 0100110\n _______\n = 1110101\nLa strategia del gioco si basa sulla distinzione tra posizioni (o configurazioni) \"sicure\" e \"insicure\". Una configurazione si dice sicura se la somma nim delle rappresentazioni binarie degli elementi delle pile d\u00e0 0; altrimenti si dice insicura. La strategia vincente consiste nel lasciare all'avversario, ad ogni mossa, una configurazione sicura. \u00c8 sempre possibile raggiungere una posizione sicura a partire da una insicura (e viceversa), mentre \u00e8 impossibile ottenere una posizione sicura partendo da una configurazione sicura.\nEsempi.\nPosizione.\n Pila 1: 3 elementi o o o\n Pila 2: 4 elementi o o o o\n Pila 3: 5 elementi o o o o o\n 310 = 0112\n 410 = 1002\n 510 = 1012\n 0 1 1\n + 1 0 0\n + 1 0 1\n 0 1 0\nLa somma non d\u00e0 zero, quindi la posizione \u00e8 insicura.\nMossa.\nUna mossa vincente deve portare la somma nim a zero. Questo si pu\u00f2 fare modificando il primo addendo in modo da \"cancellare\" l'1 del secondo posto. In pratica, si porta la pila 1 da 3 elementi a 1:\n Pila 1: 1 elemento o\n Pila 2: 4 elementi o o o o\n Pila 3: 5 elementi o o o o o\n 110 = 0012\n 410 = 1002\n 510 = 1012\n 0 0 1\n + 1 0 0\n + 1 0 1\n 0 0 0\nLa posizione \u00e8 ora sicura. L'avversario, adesso, non potr\u00e0 in nessun modo muovere senza incappare in una posizione insicura."}
{"id": "739210", "revid": "438678", "url": "https://it.wikipedia.org/wiki?curid=739210", "title": "Les emmerdeuses", "text": "Les emmerdeuses \u00e8 un film del 1974 diretto da Jes\u00fas Franco (con lo pseudonimo di Clifford Brown).\nFilm erotico, fu girato in Portogallo, in segreto, utilizzando il cast chiamato a girare anche \"Le sexy goditrici\" e \"L'homme le plus sexy du monde\".\nIl soggetto \u00e8 una variazione sul tema delle \"Red Lips\" con le due spie gi\u00e0 protagoniste di tre film girati da Jess Franco negli anni sessanta: \"Labios rojos\" (1960), \"El caso de las dos bellezas\" (1967) e \"B\u00e9same, monstruo\" (1967).\nDiversamente da questi tre film, tuttavia, \"Les emmerdeuses\" fu realizzato con un budget irrisorio, probabilmente in pochi giorni di riprese, e rientra a pieno titolo nel filone erotico-demenziale dei due film \"ufficiali\" girati contemporaneamente, con la differenza che i dialoghi furono per lo pi\u00f9 improvvisati sul set.\n\u00c8 noto anche con i titoli Les grandes emmerdeuses, Les petites vicieuses font les grandes emmerdeuses e Sexy a go-go.\nIl titolo originale si pu\u00f2 tradurre come \"Le rompicoglioni\".\nTrama.\nAntofagasta. Pina e Tina, due artiste di cabaret con la passione dello spionaggio e del furto, scoprono che un venditore di tappeti di nome Kashfi possiede alcuni diamanti di straordinario valore trafugati al miliardario Radeck.\nQuando Tina riesce ad incontrare Kashfi, scopre che si tratta di una lesbica travestita, la seduce e, con l'aiuto di Pina, si impossessa dei diamanti. Quindi telefona al proprietario e, sotto il nome di \"La Panth\u00e8re Dor\u00e9e\", gli propone di rivendergli i suoi gioielli.\nTenute d'occhio da due agenti dell'Interpol (l'agente 0069 e Ram\u00f3n Perez detto \"Il Catalano\") Pina e Tina partono per il Portogallo per incontrare Radeck e concludere l'affare intascando la bella cifra di 200.000 $. Sennonch\u00e9 l'astuto Radeck ha offerto 100.000 $ all'avventuriera Pat Martin se riuscir\u00e0 a far fuori \"La Panth\u00e8re Dor\u00e9e\" e a recuperare i diamanti.\nIn Portogallo, Pina e Tina cadono nel tranello dell'agente della compagnia di assicurazioni di Radeck che, spacciandosi per il miliardario, si fa consegnare i diamanti che le due spie recuperano dalle rispettive vagine.\nDi male in peggio, Pat Martin rapisce Pina e la conduce nella villa di Radeck che prima la fa torturare e poi la lascia tra le grinfie dell'orrendo, pustoloso e nerboruto mostro di Duranstein, che tiene prigioniero in una delle sue stanze. Ma la travolgente energia sessuale di Pina sfianca il mostro che, ormai vinto dall'amore, si ribella al suo carceriere e tenta di fuggire con la fanciulla amata tra le braccia. Ma sulla sua strada incontra Tina, che lo uccide con un colpo di rivoltella e fugge con l'amica.\nPerduto l'affare, alle due agenti segrete non resta che arruolarsi nell'Interpol."}
{"id": "739217", "revid": "120766844", "url": "https://it.wikipedia.org/wiki?curid=739217", "title": "Ematossilina", "text": "L'ematossilina (conosciuta anche con il numero C.I. 75290) \u00e8 una sostanza avente formula empirica C16H14O6 che viene estratta dalla pianta \"Haematoxylum campechianum\", pianta originaria dello stato messicano di Campeche, pi\u00f9 conosciuta con il nome di campeggio. Molti ritengono che l'ematossilina sia un colorante basico e che quindi tenda a legarsi a molecole acide (pertanto basofile). In realt\u00e0 l'ematossilina come tale non \u00e8 un colorante. La sostanza lo diventa quando si ossida trasformandosi in ematina. L'ematina ha per\u00f2 una scarsa affinit\u00e0 per i tessuti. Per poter colorare necessita di combinarsi con delle sostanze, in particolare con alcuni ioni metallici (mordenzanti), quelli pi\u00f9 importanti sono i sali di ferro, alluminio, tungsteno e piombo.\nI complessi metallo-ematina vengono utilizzati per colorare i nuclei delle cellule prima di eseguire l'esame microscopico. Esistono diverse preparazioni di soluzioni di ematossilina da utilizzare in base al sale utilizzato per ossidarla, alcune particolarmente meglio adatte in relazione allo specifico scopo di utilizzo.\nLa colorazione ematossilina ed eosina \u00e8 una delle colorazioni usate pi\u00f9 comunemente in istologia. Si tratta di una colorazione permanente anzich\u00e9 una colorazione temporanea (ad esempio soluzione di iodio in KI).\nUn'altra colorazione comune, utilizzata soprattutto per mettere in evidenza strutture contenenti mucosostanze, \u00e8 la colorazione ematossilina fosfotungstica, un mix di ematossilina con acido fosfotungstico.\nColorazioni con ematossilina.\nQueste colorazioni sono comunemente impiegate per gli studi istologici. I mordenzanti utilizzati per evidenziare strutture nucleari e citoplasmatiche sono l'alluminio ed il ferro, che formano complessi colorati (complessi colorante-mordente-tessuto), di colore variabile a seconda del sale utilizzato. La presenza di sali di alluminio determina un colore blu-bianco, mentre la presenza di sali di ferro comporta una colorazione blu-nero.\nColorazioni ematossilina e alluminio.\nLe tre principali soluzioni di ematossilina che impiegano ioni di alluminio come mordente sono l'ematossilina Ehrlich, l'ematossilina Harris, e l'ematossilina di Mayer. \nIl nome emalluminio sarebbe preferibile a quello di \"ematossilina\" per queste soluzioni in quanto l'emateina, prodotto di ossidazione dell'ematossilina, \u00e8 il composto che si combina con gli ioni di alluminio per formare il complesso attivo colorante-metallo. Le soluzioni di ematossilina alluminio determinano una colorazione rossa ai nuclei delle cellule, colorazione che si trasforma rapidamente in blu per esposizione a qualsiasi liquido neutro o alcalino.\nL'allume di potassio (o solfato doppio di alluminio e potassio dodecaidrato) usato come mordente solitamente si dissocia in una soluzione alcalina, che si combina con gli OH- dell'acqua a formare idrossido di alluminio insolubile. In presenza di eccesso di acido, l'idrossido di alluminio non pu\u00f2 formarsi. Questo fatto provoca il fallimento della colorazione, per sostanziale mancanza di ioni OH.\nQuindi, soluzioni acide di ematossilina e alluminio diventano rosse. \nDurante la colorazione, le sezioni colorate con ematossilina-alluminio vengono solitamente passate sotto una soluzione neutra o alcalina (ad esempio lavaggi prolungati con acqua di rubinetto o risciacqui alcalini forti con idrossido di ammonio all'1%) per neutralizzare l'acido e formare un complesso blu insolubile di alluminio ematina. \nQuesta procedura \u00e8 nota come brunitura.\nQuando acqua del rubinetto non \u00e8 sufficientemente alcalina, o addirittura \u00e8 acida e pertanto \u00e8 insoddisfacente per la procedura della brunitura, pu\u00f2 essere utilizzato un sostituto, denominato soluzione tampone di Scott, costituito da 3,5 g di bicarbonato di sodio (NaHCO3) e 20 g di solfato di magnesio(MgSO4) in un litro di acqua (H2O) con timolo, per inibire la formazione di muffe.\nL'uso di acqua molto fredda rallenta il processo di brunitura, al contrario l'aumento di temperatura la accelera. Per questo motivo va ricordato che l'uso di acqua a temperatura inferiore ai 10\u00a0\u00b0C pu\u00f2 anche determinare degli artefatti rosa nel tessuto in analisi.\nCosti della colorazione.\nNegli anni 70 si venne a creare sul mercato una grave carenza di legno di campeggio e quindi di ematossilina. Il prezzo del colorante sub\u00ec una impennata e questo fatto ebbe delle gravi ripercussioni sui costi della diagnostica istopatologica. Vi fu una importante spinta alla ricerca di coloranti nucleari alternativi. Prima che l'uso di coloranti alternativi andasse consolidandosi, l'ematossilina torn\u00f2 sul mercato a prezzi pi\u00f9 ragionevoli, anche se pi\u00f9 alti rispetto a quelli di partenza, e riprese il suo posto in istopatologia. Le tensioni sui prezzi della ematossilina permangono anche ai nostri giorni.\nColorazioni alternative.\nUna serie di coloranti sono stati raccomandati come possibili sostituti: Celestino blu (CI 51050), Gallocianina (CI 51030), Galleina (CI 45445) e Eriocromocianina R (CI 43820). Tutti utilizzano ioni ferro come mordente. Un'altra alternativa \u00e8 il colorante rosso naturale 24, che differisce dalla ematossilina per un solo gruppo ossidrile."}
{"id": "739219", "revid": "1573940", "url": "https://it.wikipedia.org/wiki?curid=739219", "title": "Axis calamianensis", "text": "Il cervo delle Calamian (Axis calamianensis ), noto anche come cervo porcino delle Calamian, \u00e8 una rara specie di cervo diffusa solamente nell'Arcipelago delle Calamian, appartenente politicamente alla Provincia filippina di Palawan. \u00c8 una delle tre specie di cervo originarie delle Filippine, insieme al cervo delle Filippine e al cervo macchiato delle Visayas.\nTalvolta viene detto che il cervo delle Calamian, cos\u00ec come il cervo di Bawean, suo simile, non sia originario delle isole in cui vive, ma discenda da cervi porcini selvatici introdotti dagli esseri umani. Pi\u00f9 probabilmente, per\u00f2, rappresenta la popolazione residua di una specie pi\u00f9 diffusa, rimasta isolata su queste isole nel corso del Pleistocene.\nDescrizione.\nIl cervo delle Calamian ha un mantello di colore marrone, che nei maschi diviene pi\u00f9 scuro con l'et\u00e0. Diversamente dal cervo porcino, suo stretto parente, non \u00e8 macchiato. La coda, corta e folta, ha la parte inferiore bianca; le zampe, relativamente lunghe, sono di un colore pi\u00f9 scuro rispetto al resto del corpo. I palchi, presenti, come in quasi tutti i cervi, solo nei maschi, sono piccoli, e terminano con tre punte. Questo cervo misura 105-115 cm di lunghezza, 60-75\u00a0cm di altezza al garrese e pesa 36-50\u00a0kg.\nDistribuzione e habitat.\nIl cervo delle Calamian vive solamente su alcune isole delle Calamian (Busuanga, Calauit, Culion e altre isolette minori). Malgrado la vicinanza, non \u00e8 mai stato presente su Palawan.\nBiologia.\nIl cervo delle Calamian \u00e8 un abitante delle foreste dalle abitudini notturne. Di giorno riposa nascosto nel fitto sottobosco, ma la notte abbandona il riparo per andare a mangiare, spostandosi con la testa bassa e cercando di rimanere, come sempre, nascosto tra la fitta vegetazione. La sua dieta consiste principalmente di foglie.\nDopo circa 180 giorni di gestazione, la femmina partorisce di solito un unico piccolo, pi\u00f9 raramente due. Questi vengono svezzati a sei mesi e raggiungono la maturit\u00e0 sessuale a 8-12 mesi.\nConservazione.\nA causa delle piccole dimensioni del suo areale (solo 1.500\u00a0km\u00b2 circa), della deforestazione, della concorrenza con le specie introdotte e della caccia, il cervo delle Calamian si trova attualmente in pericolo di estinzione. La IUCN lo inserisce tra le \u00abspecie in pericolo\u00bb, essendo la sua popolazione costituita soltanto da 900 esemplari. La popolazione pi\u00f9 numerosa si trova in un'area protetta sull'isola di Calauit, ma la specie sopravvive anche in piccolo numero sulle isole di Busuanga e Culion."}
{"id": "739228", "revid": "767487", "url": "https://it.wikipedia.org/wiki?curid=739228", "title": "Der Fuehrer's Face", "text": "Der Fuehrer's Face \u00e8 un cortometraggio animato del 1943 diretto da Jack Kinney. \u00c8 un filmato propagandistico della serie \"Donald Duck\", prodotto dalla Walt Disney Productions.\nTrama.\nUna banda musicale composta dai leader dell'Asse marcia attraverso una citt\u00e0 della Germania nazista. Essi passano dalla casa di Paperino e lo cacciano dal letto con una baionetta. Dopo aver eseguito il saluto nazista davanti ai foto-ritratti di Hitler, di Hirohito e di Mussolini, Paperino fa colazione con un pezzo di pane completamente secco, una tazza di caff\u00e8 preparato con un solo chicco e uno spray all'aroma di uova e pancetta, a causa del razionamento in tempo di guerra. Il gruppo gli consegna una copia del \"Mein Kampf\" per un momento di lettura, poi marcia in casa e lo accompagna in una fabbrica bellica.\nAl suo arrivo in fabbrica, Paperino inizia le sue 48 ore di turno giornaliero di avvitamento ogive su granate in una catena di montaggio. Mescolati con le granate ci sono dei ritratti del F\u00fchrer, quindi Paperino deve eseguire il saluto nazista ogni volta che appare un ritratto. Il ritmo della catena di montaggio si intensifica, e Paperino trova sempre pi\u00f9 difficile portare a termine tutti i compiti. Allo stesso tempo, egli \u00e8 bombardato da messaggi di propaganda sulla superiorit\u00e0 della razza ariana e la gloria di lavorare per il F\u00fchrer. Dopo una \"vacanza\", che consiste nel fare delle svastiche con il suo corpo di fronte a un fondale raffigurante le Alpi, Paperino \u00e8 condannato a fare gli straordinari e ha una crisi di nervi con le allucinazioni.\nQuando le allucinazioni finiscono, si ritrova nel suo letto, e si rende conto che l'intera esperienza \u00e8 stata solo un incubo. Svegliandosi, Paperino vede proiettata sul muro l'ombra di una figura che tiene la mano destra alzata, come per un saluto nazista. Preso dal panico, comincia a farlo anche lui, finch\u00e9 non si rende conto che quella \u00e8 l'ombra di una Statua della Libert\u00e0 in miniatura. Ricordando quindi che si trova negli Stati Uniti, abbraccia la statua, orgoglioso della sua cittadinanza americana.\nProduzione.\nIl cartone animato fu prodotto nel tentativo di vendere titoli di guerra ed \u00e8 un esempio di propaganda statunitense durante la seconda guerra mondiale. Il film, il cui titolo di lavorazione era \"Donald Duck in Nutzi Land\", venne scritto da Joe Grant e Dick Huemer ispirandosi alla canzone omonima scritta da Oliver Wallace.\nColonna sonora.\nLa colonna sonora del film utilizza come tema ricorrente la canzone \"Der Fuehrer's Face\", anche nota informalmente come \"The Nazi Song\", scritta da Oliver Wallace. La canzone era allora molto popolare in una versione pubblicata nel 1942 da Spike Jones and His City Slickers, noti per le loro parodie di canzoni popolari, nel singolo omonimo. La versione di Spike Jones contiene l'effetto sonoro di uno strumento chiamato Birdaphone, che produce una pernacchia dopo ogni \"Heil!\" per manifestare il disprezzo nei confronti di Hitler, a differenza della versione del cartone animato, che contiene invece il suono di una tuba. La pernacchia, detta Bronx Cheer, era una ben nota espressione di disgusto in quel periodo di tempo e non venne ritenuta oscena o offensiva.\nDistribuzione.\nIl cartone animato \u00e8 uscito negli Stati Uniti il 1\u00ba gennaio 1943, distribuita dalla RKO Radio Pictures. Dopo la prima distribuzione, a causa della natura propagandistica del corto e la rappresentazione di Paperino come un nazista (sia pure riluttante), la Disney tenne il film fuori dalla circolazione generale.\nIl cortometraggio \u00e8 stato distribuito per la prima volta in home-video in formato DVD nel 2004, all'interno del primo disco del volume \"Walt Disney on the Front Lines\", terzo della serie \"Walt Disney Treasures\". \"Der Fuehrer's Face\" non \u00e8 tuttavia presente nell'edizione del DVD destinata ai mercati del Giappone, Francia, Italia e Germania a causa della propaganda di guerra contro tali nazioni, le quali, eccetto la Francia, erano nemiche degli Stati Uniti durante il conflitto. Il corto rimane quindi inedito in Italia.\nAccoglienza.\n\"Der Fuehrer's Face\" vinse l'Oscar al miglior cortometraggio d'animazione ai Premi Oscar 1943. Fu l'unico film di Paperino a ricevere l'onore, anche se altri otto film vennero candidati. Nel 1994 si classific\u00f2 al 22\u00ba posto nella lista \"The 50 Greatest Cartoons\" redatta da membri del campo dell'animazione.."}
{"id": "739233", "revid": "777251", "url": "https://it.wikipedia.org/wiki?curid=739233", "title": "Alfa Romeo Giulietta Sprint", "text": "LAlfa Romeo Giulietta Sprint, in seguito rinominata \"Giulia Sprint\", \u00e8 una vettura sportiva prodotta dalla casa automobilistica italiana Alfa Romeo dal 1954 al 1965.\nLa storia.\nIl contesto.\nLo sviluppo economico del dopoguerra pose nuovi stimoli all'industria automobilistica europea, le cui impostazioni e dimensioni \"artigianali\" dovettero far posto ad un vero processo di \"industrializzazione\", per poter far fronte alle maggiori richieste della clientela. In quegli anni infatti si ebbe l'inizio della motorizzazione di massa. Per l'Alfa Romeo questo delicato passaggio coincide con la progettazione e realizzazione del modello \"Giulietta\", internamente denominato \"Tipo 750\", fu varato dall'azienda del Portello allo scopo di affacciarsi sul mercato nazionale ed europeo delle automobili di grande serie, ma sub\u00ec alcuni intoppi di ordine tecnico che rallentarono l'inizio della produzione, rispetto ai tempi di avvio preannunciati, che prevedevano la presentazione della \"Giulietta\" al Salone di Torino del 1954 e la sua commercializzazione nello stesso anno.\nIl lancio della nuova vettura, la cui produzione era stata finanziata da una sottoscrizione pubblica di capitali e legata ad una lotteria nazionale che ne metteva in palio un esemplare, non poteva essere procrastinata a pena di una pesante ripercussione sulla credibilit\u00e0 e sul prestigio aziendali.\nPer questo motivo, sul finire del 1953, l'Alfa Romeo prese l'insolita decisione di presentare il modello coup\u00e9 prima del modello berlina. La realizzazione della versione sportiva era stata pensata per collegare il nuovo modello \"Tipo 750\" alle tradizioni corsaiole della marca e alle sue vittorie nelle competizioni. Nel programma aziendale originario, avrebbe dovuto trattarsi di una vettura allestita su meccanica della berlina, messa in vendita l'anno successivo a quello del modello di derivazione, con una limitata produzione di esemplari, curati da carrozzieri milanesi.\nProgettazione e prototipi.\nLa progettazione e sviluppo della coup\u00e9 era stata portata a termine congiuntamente alla berlina e, nei primi mesi del 1953, il prototipo della futura \"Sprint\" realizzato da Giuseppe Scarnati, poi divenuto celebre come \"brutto anatroccolo\", aveva gi\u00e0 affrontato brillantemente le prove su strada. Le linee generali erano quindi gi\u00e0 impostate e si trattava di affinare la carrozzeria e renderla elegante, nei pochi mesi precedenti all'apertura del Salone.\nUn primo intoppo si verific\u00f2 per la mancata disponibilit\u00e0 della carrozzerie Zagato e Touring, la cui potenzialit\u00e0 produttiva era gi\u00e0 saturata da altri modelli Alfa Romeo. La Carrozzeria Boneschi present\u00f2 una sua proposta, di stampo americaneggiante, che venne scartata.\nFu questa la ragione che spinse il responsabile del \"progetto Giulietta\", Rudolf Hruska, a rispolverare i suoi contatti torinesi e chiedere l'aiuto di Mario Boano, responsabile della Ghia e di Nuccio Bertone. Hruska arruol\u00f2 anche Giovanni Michelotti, quale consulente Alfa Romeo per la valutazione delle soluzioni stilistiche proposte. All'opera di affinamento, principalmente svolta da Boano, lavorarono anche Franco Scaglione e un giovanissimo Giorgetto Giugiaro. I tre apportarono una miriade di modifiche che, pur mantenendo l'originale impostazione dei volumi, resero la carrozzeria stilisticamente gradevole ed equilibrata in ogni sua parte.\nCos\u00ec nasce la Giulietta Sprint presentata come prototipo di pre-serie al Salone dell'automobile di Torino il 19 marzo 1954. In realt\u00e0 gli esemplari proposti furono due, uno di colore rosso e uno di colore azzurro, diversi tra loro in molti particolari, ma che avevano persino il portellone posteriore apribile, vera novit\u00e0 per l'epoca. Tale soluzione fu poi abbandonata per la produzione in serie, in quanto si temevano infiltrazioni d'acqua, dovute alla scarsa inclinazione della zona lunotto e alla precaria tenuta delle guarnizioni dell'epoca.\nIl successo del nuovo modello fu tale che l'Alfa Romeo dovette immediatamente rivedere i suoi programmi produttivi che prevedevano un minimo di 100 e un massimo di 200 esemplari annui. Gi\u00e0 al termine del primo giorno di apertura del Salone, infatti, gli ordinativi superarono i 500 esemplari.\nProprio in quei giorni Boano abbandon\u00f2 la Ghia che, a sua volta, si ritir\u00f2 dal progetto. La Carrozzeria Bertone dovette far fronte alle commesse impreviste dell'Alfa Romeo subappaltando la costruzione delle scocche agli altri artigiani battilastra del torinese. Nel 1960 si arriv\u00f2 alla produzione automatizzata di stampaggio delle scocche che sino a quel momento erano state tutte battute a mano. La costruzione della Giulietta Sprint avveniva a Torino per il corpo vettura, poi le scocche nude venivano inviate a Milano presso il Portello con le bisarche, dove venivano completate del motore, degli organi meccanici e di tutti gli interni.\nIl motore della Sprint, grazie alla presenza di un rapporto di compressione pi\u00f9 elevato rispetto alla berlina e ad un carburatore doppio corpo raggiunge i 65 cavalli e la vettura arriva cos\u00ec ai 160\u00a0km/h. Contribuiscono al successo la linea moderna e filante ed il prezzo di 1.900.000 lire, che, pur non economico in assoluto, \u00e8 per\u00f2 molto inferiore rispetto a quello della sorella maggiore 1900 Super Sprint coup\u00e9 Touring, commercializzata in parallelo (che costa 3.210.000 lire). Veniva venduta all'epoca solo in quattro colorazioni: rosso Alfa, blu tornado, bianco gardenia e azzurro Capri.\nLa linea risulta piacevole e moderna e l'operazione di inserire la Giulietta Sprint in una fascia pi\u00f9 popolare riesce molto bene. La Giulietta berlina arriva nella primavera del 1955, mentre in autunno, al Salone dell'automobile di Francoforte, vede la luce la Spider.\nL'evoluzione e la Sprint Veloce.\nLe cifre di vendita della gamma Giulietta raggiungono subito valori di rilievo: dalle 12 unit\u00e0 costruite nel 1954, si passa a 1.415 nel 1955 ed a 1.855 nel 1956.\nNel 1956, ad ogni buon conto, alla normale Sprint viene affiancata la versione \"Veloce\" che si distingue per parecchi alleggerimenti - tra cui i vetri delle porte in plexiglas ad apertura scorrevole che consentono l'eliminazione anche dei tradizionali alzacristalli e che sono l'elemento distintivo estetico di questa versione, ed anche per l'assenza dei piatti cromati coprimozzi alle ruote - e per un incremento della potenza e delle prestazioni: con l'adozione di un'alimentazione a 2 carburatori Weber orizzontali a doppio corpo, il rapporto di compressione portato a 9:1 i cavalli salgono a 90 e la velocit\u00e0 a 180\u00a0km/h. Il prezzo di vendita della \"Sprint Veloce\" viene fissato in Lire 2.250.000. La Sprint Veloce \u00e8 impegnata con successo nelle competizioni, soprattutto nella Mille Miglia dove, nell'edizione 1956, conquista i primi tre posti di categoria, a scapito delle Porsche 356, dotate di motori di maggior cilindrata. Fu poi messa a listino anche una versione della Sprint Veloce denominata Lusso, perch\u00e9 accessoriata con vetri laterali in cristallo discendente e coprimozzi cromati alle ruote.\nAlfa Romeo Giulietta Sprint Zagato.\nDa un incidente occorso ai fratelli Carlo e Dore (Salvatore) Leto di Priolo nel corso della Mille Miglia, dove distrussero la vettura in un'uscita di strada, con conseguente necessit\u00e0 di ricarrozzare completamente l'auto, nacque un altro mito automobilistico. I fratelli Leto di Priolo si rivolsero al carrozziere Zagato per i lavori e l'atelier milanese riconsegn\u00f2 loro la vettura con una carrozzeria solo leggermente pi\u00f9 aerodinamica, ma molto pi\u00f9 leggera come tipico dei canoni della carrozzeria Zagato. Con questa vettura si aggiudicarono molte corse e fu cos\u00ec che quasi tutti i piloti andarono alla Zagato per ottenere vetture dalle stesse caratteristiche, facendo ricarrozzare le loro Sprint, quasi tutte diverse l'una dall'altra secondo l'esperienza via via accumulata: queste vetture vengono chiamate SVZ (Sprint Veloce Zagato). Fu una serie di dimensioni numeriche limitate, perch\u00e9 la Zagato non ottenne dall'Alfa Romeo i telai \"nudi\", ma solo le vetture complete, e quindi con aggravi di spese ben immaginabili e difficilmente sostenibili dal piccolo carrozziere meneghino.\nUn altro esperimento, di tipo pi\u00f9 aerodinamico, lo fece Michelotti che ricarrozz\u00f2 un telaio Sprint Veloce con una carrozzeria altamente profilata che fu chiamata \"Goccia\": rest\u00f2 per\u00f2 un esemplare unico, ancor oggi esistente.\nAlfa Romeo Giulietta Sprint Speciale.\nNel 1957 si pens\u00f2 di dare una versione allestita appositamente ai piloti e venne coinvolto ancora una volta Bertone che, avvalendosi dell'estro e del genio aeronautico di Franco Scaglione, cominci\u00f2 a delineare la futura Giulietta Sprint Speciale che entr\u00f2 in produzione nel 1959, con un'aerodinamica assai evoluta ed esasperata, studiata anche con l'osservazione diretta dei flussi per mezzo di fili di lana applicati sulla carrozzeria di un'auto lanciata a forte velocit\u00e0 sulla Torino-Milano.\nQuesta vettura nasceva sul telaio a passo corto (2.250\u00a0mm), che nel 1959 venne usato anche dalla Spider, e lo stesso telaio fu fornito alla carrozzeria Zagato, che allest\u00ec un esemplare pi\u00f9 tozzo, meno aerodinamico della Giulietta SS ma pi\u00f9 leggero di circa 100\u00a0kg e, assai importante per le competizioni, assai pi\u00f9 maneggevole della \"rivale\" di Bertone. Questa versione fu chiamata Sprint Zagato. Fu cos\u00ec che i piloti scelsero nella quasi totalit\u00e0 la SZ, cos\u00ec venne anche ufficialmente appellata, mentre la SS leggermente modificata e dotata di paraurti anteriore, divenne una veloce granturismo di classe. Importanti innovazioni che vennero introdotte su questi due modelli furono il cambio a 5 marce di serie e i freni anteriori a tre ceppi autoavvolgenti, in grado di generare una coppia frenante assai maggiore di quella a disposizione delle Sprint Veloce. Il motore di queste due versioni venne potenziato (+10cv rispetto all'ultima Sprint Veloce) sino al notevole livello di 100 cv che port\u00f2 la velocit\u00e0 raggiungibile a 200\u00a0km/h nel caso della SS e di qualcosa meno per la pi\u00f9 leggera ma meno profilata SZ.\nAlfa Romeo Giulietta Sprint Zagato \"coda tronca\".\nNel 1961 la Carrozzeria Zagato prov\u00f2 ad attuare i principi aerodinamici del prof. Kamm, secondi i quali una coda allungata e troncata all'estremit\u00e0 permetteva migliori allunghi velocistici (come gi\u00e0 dimostrato dalla versione SS un poco pi\u00f9 veloce come punta massima alla SZ) e cos\u00ec nacque in un numero estremamente ridotto di esemplari la SZ Coda Tronca, che si impose in numerose competizioni anche di alto livello. Da questa versione venne studiata la successiva Giulia TZ.\nAlfa Romeo Giulietta Sprint (2\u00aa serie).\nNell'estate 1958 il prezzo della Giulietta Sprint sale leggermente (da Lire 1.900.000 a 1.925.000) perch\u00e9 subisce un importante aggiornamento, quando viene adottato un diverso cambio, con sincronizzatori Porsche in luogo di quelli Borg&amp;Warner, e modificata la mascherina anteriore, ora a griglia metallica, aumentate le dimensioni della fanaleria anteriore e posteriore e anche applicata sulle fiancate un elegante gemma per le frecce laterali con una modanatura cromata. In pi\u00f9 la potenza della Sprint, grazie all'aumento del rapporto di compressione portato a 8:1, sale ad 80 CV e portando la velocit\u00e0 massima a 165\u00a0km/h. L'allestimento della Sprint viene unificato a quello della Sprint Veloce, per diminuire i costo di produzione, cos\u00ec anche sulla prima la leva del cambio non si trover\u00e0 pi\u00f9 al volante, nemmeno come optional, ma sempre sul pavimento. La versione Veloce alleggerita con i finestrini scorrevoli con la nuova serie viene messa fuori produzione in virt\u00f9 della razionalizzazione dei costi venendo sostituita dalla versione Sprint Veloce Lusso ribattezzata semplicemente Giulietta Sprint Veloce.Nel 1961 il prezzo di tutte le Giulietta diminuisce sensibilmente: la Sprint scende da 1.925.000 a 1.735.000 Lire, la Sprint Veloce da 2.250.000 a 2.050.000 Lire.\nAlfa Romeo Giulia Sprint.\nLa produzione della Giulietta Sprint sembra cessare nel 1962, quando riceve il motore da 1,6 litri dell'ultima nata Alfa, la Giulia, e si trasforma in Giulia Sprint 1600; in questa versione nuovi sono il volante ed il cruscotto, dove i tre elementi circolari erano posti orizzontalmente davanti al guidatore. Ma nel 1964, dopo la presentazione della Giulia Sprint GT (sempre disegnata dalla carrozzeria Bertone su disegno di Giorgetto Giugiaro) all'inizio solo con motore 1600, le scocche della Giulia Sprint (prodotte da Bertone) sono ancora disponibili e viene reinserita nel listino Alfa Romeo, sotto la definizione di 1300 Sprint, una versione con motore 1300 per venire incontro ai pi\u00f9 giovani con una motorizzazione pi\u00f9 agevolata sotto il profilo fiscale. Questa versione ha l'interno come quello della Giulia Sprint e presenta anche i freni anteriori a disco. La produzione si arresta definitivamente nel 1965.\nLa Sprint 1300 (che \u00e8 l'ultima Giulietta ad essere commercializzata) sparisce definitivamente dal listino nel novembre del 1966, quando evidentemente tutti gli esemplari prodotti sono stati venduti (le ultime Sprint 1300 sono circa 1900)."}
{"id": "739235", "revid": "125993088", "url": "https://it.wikipedia.org/wiki?curid=739235", "title": "Danae (Artemisia Gentileschi)", "text": "Danae \u00e8 un dipinto attribuito ad Artemisia Gentileschi; eseguito a olio su rame nel 1612 ca, misura 40,5x52,5\u00a0cm ed \u00e8 conservato nel Saint Louis Art Museum, a St. Louis (Missouri).\nDescrizione e stile.\nIl dipinto che raffigura una sensuale ed impudica Danae \u00e8 stato oggetto di lunghe vicende attributive, nell'incertezza se debba considerarsi opera di Artemisia o di suo padre Orazio Gentileschi.\nHa militato in favore dell'inserimento del quadro nel catalogo di Orazio il fatto che la figura di Danae rappresenti una copia fedele, in scala ridotta, della \"Cleopatra\" appartenente alla collezione Amedeo Morandotti a Milano, gi\u00e0 ritenuta opera di Orazio. Oggi per\u00f2 anche la attribuzione della \"Cleopatra\" \u00e8 controversa, palleggiata tra padre e figlia. Diverse (anche se forse non decisive) ragioni attributive hanno portato numerosi critici a schierarsi a favore della mano di Artemisia, collocandone l'esecuzione a ridosso del 1612, periodo in cui, lavorando nella bottega paterna, il suo stile cerca di rincorrere quello del padre. Del tutto simile \u2013 nell'utilizzo dei pigmenti e nella stesura di successive velature di colore - \u00e8 il modo di rendere vivi e fruscianti le pieghe del lino e del velluto, e di dar luce alla rotondit\u00e0 del corpo ed alle diverse tonalit\u00e0 della pelle.\nIl soggetto mitologico del dipinto, con Zeus che si tramuta in pioggia d'oro per coniugarsi con Danae rinchiusa dal padre in una stanza di bronzo, era gi\u00e0 stato ampiamente raffigurato nel Cinquecento da artisti come Correggio e Tiziano.\nLa carica sensuale di Danae assume in Artemisia forti accenti che non sono erotici volti a compiacere le \"pruderie\" dei committenti. La impaginazione del quadro mette in primo piano la completa nudit\u00e0 di un corpo dalle esuberanti rotondit\u00e0 e sottolinea la volutt\u00e0 di uno sguardo che \u2013 assieme alla scoperta simbologia delle monete che si vanno raccogliendo nella sua zona pubica\u00a0\u2013 indica l'approssimarsi dell'acme del piacere sessuale.\nNel buio della stanza, dietro il letto in cui Danae consuma il suo simbolico congiungimento con Zeus, \u00e8 raffigurata l'ancella che si disinteressa completamente a quanto accade alla sua padrona, intenta com'\u00e8 ad approfittare - \u00e8 lo stesso atteggiamento che troviamo nel quadro di Tiziano al Kunsthistorisches Museum di Vienna - della pioggia di monete d'oro, raccogliendone quanta pi\u00f9 possibile nei lembi rialzati della sua veste."}
{"id": "739239", "revid": "33751", "url": "https://it.wikipedia.org/wiki?curid=739239", "title": "Burnley FC", "text": ""}
{"id": "739242", "revid": "98077", "url": "https://it.wikipedia.org/wiki?curid=739242", "title": "Defacer", "text": ""}
{"id": "739243", "revid": "60344", "url": "https://it.wikipedia.org/wiki?curid=739243", "title": "Feeling", "text": ""}
{"id": "739245", "revid": "339392", "url": "https://it.wikipedia.org/wiki?curid=739245", "title": "US Sestri Levante 1919", "text": ""}
{"id": "739262", "revid": "834", "url": "https://it.wikipedia.org/wiki?curid=739262", "title": "Isma'il", "text": ""}
{"id": "739263", "revid": "125369793", "url": "https://it.wikipedia.org/wiki?curid=739263", "title": "Gianluca Grecchi", "text": "Biografia.\nNato a Milano il 30 gennaio 1997, debutta nel 2002 nella soap opera \"Vivere\", dove interpreta, per una ventina di puntate, il ruolo di \"Mauro Sanni\". Il 14 marzo 2003 debutta in teatro nel musical \"Pinocchio\", diretto da Saverio Marconi, con Manuel Frattini.\nNel 2004 gira le miniserie televisiva in due puntate, entrambe trasmesse nel 2005 da Rai Uno, \"Il cuore nel pozzo\", regia di Alberto Negrin, con Leo Gullotta e Beppe Fiorello, in cui interpreta il ruolo di \"Carlo\", e \"La caccia\", regia di Massimo Spano, con Alessio Boni e Claudio Amendola.\nNel 2005 interpreta il ruolo di \"Lorenzo\" nel film televisivo \"Il mio amico Babbo Natale\", diretto da Franco Amurri e trasmesso da Canale 5, con Lino Banfi e Gerry Scotti; inoltre partecipa alla sit-com \"Love Bugs\", regia di Marco Limberti. Nel febbraio del 2006 appare su Rai uno nel film tv \"Fratelli\", diretto nel 2005 da Angelo Longoni, con Elena Sofia Ricci.\nAncora per Rai Uno gira la serie televisiva in 13 puntate, \"Raccontami\" (2006), in cui interpreta il ruolo di \"Carlo Ferrucci\", figlio dei protagonisti, interpretati da Massimo Ghini e Lunetta Savino, e partecipa anche alla seconda serie nel 2008. Nell'estate del 2006 gira, per la televisione svizzera italiana (TSI), il film tv \"Marameo\" (2008), regia di Rolando Colla, e nell'autunno dello stesso anno \"Due imbroglioni e... mezzo!\", regia di Franco Amurri, con Sabrina Ferilli e Claudio Bisio, film tv trasmesso il 10 aprile 2007 su Canale 5, in cui \u00e8 protagonista nel ruolo di \"Nino\".\nTra il 2006 e il 2008 partecipa alla tourn\u00e9e italiana del musical, con Manuel Frattini, \"Peter Pan\", nel ruolo di \"Michael Darling\". Nel 2007 appare con un piccolo ruolo in \"Notte prima degli esami oggi\", regia di Fausto Brizzi, ed \u00e8 protagonista del cortometraggio \"Einspruch V\", regia di Rolando Colla, presentato in anteprima nell'agosto dello stesso anno al \"Festival Internazionale del Film di Locarno\". Nello stesso anno appare anche su Rai 2 nella miniserie tv \"Il capitano 2\", regia di Vittorio Sindoni, dove interpreta il ruolo di \"Riccardo Serafino\", e su Rai Uno con il film tv diretto da Tiziana Aristarco, \"Tutti i rumori del mondo\", con Elena Sofia Ricci.\nNel 2008 appare sul piccolo schermo nella miniserie tv \"Io non dimentico\", diretta da Luciano Odorisio, nel film tv \"Io ti assolvo\", regia di Monica Vullo, in un episodio di \"Don Matteo 6\" e nella seconda stagione di \"Raccontami\". Inoltre \u00e8 anche protagonista di una puntata della serie televisiva \"Terapia d'urgenza\".\nNel 2009 \u00e8 nel cast del film \"Ex\", regia di Fausto Brizzi. Nel 2010 torna a recitare in teatro con la commedia \"Un sogno di famiglia\", regia Enrico Montesano. Nello stesso anno appare nuovamente su Canale 5, interpretando il ruolo di \"Nino\" nella miniserie in quattro puntate, \"Due imbroglioni e... mezzo!\", regia di Franco Amurri. Sempre nel 2010 gira una puntata della miniserie di Rai Uno, \"La ladra\", regia di Francesco Vicario, con Veronica Pivetti.\nNel 2011 collabora alla realizzazione del cortometraggio di Maurizio Rigatti dal titolo \"L'agnellino con le trecce\", in un progetto ampio di sensibilizzazione indetto dall'Associazione Sclerosi Tuberosa. Inoltre \u00e8 presente in due episodi della miniserie \"Al di l\u00e0 del lago\", regia di Stefano Reali."}
{"id": "739265", "revid": "125760422", "url": "https://it.wikipedia.org/wiki?curid=739265", "title": "Baccara", "text": "Le Baccara sono state un duo musicale femminile spagnolo attivo dagli anni settanta, composto da\nHa avuto il periodo di maggior successo a cavallo tra la fine degli anni settanta e i primi anni ottanta. \u00c8 conosciuto principalmente per le canzoni \"Yes Sir, I Can Boogie\" e \"Sorry, I'm a Lady\".\nIl duo si \u00e8 diviso nel 1985 e hanno ricostruito il duo separatamente con altre cantanti. La loro musica \u00e8 un mix degli stili disco music e pop music, con testi in lingua inglese, cantate col peculiare accento della lingua spagnola.\nStoria.\nNel 1976, dopo la loro uscita dal Balletto della Televisione Spagnola, Mayte Mateos e Mar\u00eda Mendiola formarono il duo \"Venus\". Mayte e Mar\u00eda fecero la loro prima apparizione televisiva come duo nel programma spagnolo \"Palmar\u00e8s\", dove agivano evocando le movenze delle gemelle Kessler. Il contratto che avevano firmato con una sala di spettacoli di Saragozza fin\u00ec, ma grazie ai suoi contatti personali, Mar\u00eda contratt\u00f2 alcuni show nelle Isole Canarie. Presso l'Hotel Tres Islas a Fuerteventura avvenne il provvidenziale incontro con Leone Deane, direttore della RCA tedesca, Patrick Krevitz e Fred Dieckmann, anche nel settore della musica, che si cristallizz\u00f2 con la registrazione di un album col nuovo nome di \"Baccara\".\nL'album dal titolo omonimo, scritto e prodotto da Rolf Soja e Frank Dostal, sorpass\u00f2 le aspettative della casa discografica e delle due artiste. Nel 1977 infatti le Baccara vendettero pi\u00f9 di 16 milioni di copie del singolo \"Yes Sir, I Can Boogie\", entrando nel Libro Guinness dei primati come il gruppo musicale femminile che aveva venduto pi\u00f9 dischi fino a quella data. \"Yes Sir, I Can Boogie\" fu inoltre il primo singolo interpretato da un duo femminile che arriv\u00f2 alla numero uno nel Regno Unito e il primo per un artista/gruppo spagnolo fino a Julio Iglesias, quattro anni pi\u00f9 tardi.\nLe Baccara divennero uno dei gruppi spagnoli di maggiore riconoscimento internazionale, pur raccogliendo il maggior successo al di fuori della Spagna. Sono state le numero uno nella quasi totalit\u00e0 dei paesi europei, trovando gran successo soprattutto in Germania, dove i loro dischi venivano prodotti, Norvegia, Russia, Svezia e, in grado minore, nel Regno Unito. Le Baccara rappresentarono la Germania Occidentale con la canzone \"Mad In Madrid\" nell'ottava edizione del Festival mondiale della canzone popolare, celebrato nel novembre 1977. Mayte e Mar\u00eda erano le grandi favorite del Festival, ma ottennero solo il quattordicesimo posto. Parteciparono poi all'Eurovision Song Contest del 1978, rappresentando il Lussemburgo con la canzone \"Parlez-Vous Fran\u00e7ais?\". Ricevettero il massimo punteggio da parte dell'Italia, Portogallo e Spagna, ma finirono settime. Nonostante questo, il brano fu il pi\u00f9 venduto tra tutti quelli che parteciparono a quell'edizione del Festival.\nNel 1978 le Baccara ricevettero il Premio Bambi che concede il Gruppo Editoriale Burda, e che \u00e8 il premio pi\u00f9 importante che consegnano i mezzi di comunicazione in Germania. Il premio viene dato a personalit\u00e0 prominenti che riescono a situarsi nel centro dell'attenzione pubblica, la cui attuazione apporta alla gente valore per affrontare il futuro. Nel 1979 in occasione dell'Anno Internazionale del Bambino (dichiarato cos\u00ec dall'O.N.U.), le Baccara registrarono la canzone \"Eins Plus Eins Ist Eins\" per celebrare il ventesimo anniversario della Dichiarazione dei Diritti del Bambino ed incoraggiare la sua applicazione.\nDopo una serie di grandi successi, in particolare \"Sorry, I'm a Lady,\" il duo si sciolse e nel 1981, dopo avere registrato il loro quarto album, entrambe le donne decisero di iniziare carriere separate. N\u00e9 Mayte n\u00e9 Mar\u00eda ottennero molto successo come soliste e, dopo alcuni anni, si cercarono nuove compagne e ricrearono separatamente il duo. A partire da quel momento ci furono due formazioni con lo stesso nome: Baccara. Mar\u00eda ha avuto come compagna Marisa P\u00e9rez (dal 1985) ed in seguito Cristina Sevilla Martinez (dal 2000), mentre Mayte fa coppia con Paloma Blanco. Le Baccara hanno continuato a cantare in tutta l'Europa e a lanciare nuovi dischi sul mercato nelle sue due formazioni.\nNel 2004 Baccara (la formazione di Mayte Mateos) torn\u00f2 a cercare fortuna all'Eurovision Song Contest. Partecip\u00f2 al concorso di preselezione per rappresentare la Svezia (Melodifestivalen) con la canzone \"Soy Tu Venus\", ma non fu scelta poich\u00e9 Lena Philipsson, la stella svedese, ottenne il trionfo tanto locale quanto a livello internazionale. Christer Bj\u00f6rkman, direttore del concorso, dichiar\u00f2 che Baccara rappresent\u00f2 un elemento rinnovatore ed esotico nell'edizione 2004 della competizione per scegliere la canzone svedese.\nNell'agosto del 2005 Baccara (la formazione di Mar\u00eda Mendiola) ebbe l'onore di imprimere le orme delle loro mani nella Passeggiata delle Stelle del centro commerciale Gasometer City, nella citt\u00e0 di Vienna, Austria, davanti ad una moltitudine di reporter e di fans che celebrarono l'immortalit\u00e0 del famoso duo.\nMaria Mendiola \u00e8 morta a Madrid l'11 settembre 2021, all'et\u00e0 di 69 anni.\nIl 26 gennaio 2022, Cristina Sevilla annuncia il nome della cantante che succeder\u00e0 alla cofondatrice dell'originario duo Baccara, Helen di Quiroga. Insieme si prefiggono l'obiettivo di diffondere l'eredit\u00e0 e continuare l'attivit\u00e0 di Baccara feat Maria Mendiola."}
{"id": "739267", "revid": "1981325", "url": "https://it.wikipedia.org/wiki?curid=739267", "title": "Ruben (Bibbia)", "text": "Ruben \u00e8 il primo figlio di Giacobbe, eroe eponimo di Israele.\n\u00c8 anche il nome di una delle dodici trib\u00f9 di Israele ormai disperse.\nGiacobbe voleva sposare Rachele, di cui era innamorato, ma il padre di questa, Labano, gli diede in moglie la figlia Lia, che \"aveva gli occhi smorti\" (Gn 29,17) con un inganno. Giacobbe comunque chiese e ottenne anche Rachele.\nIl nome Ruben \u00e8 quindi in relazione etimologica con due vocaboli dell'esclamazione della madre Lia, ossia \"umiliazione\"\"\" (o meglio afflizione, dall'ebraico \"ra\u2019ah bean\u00ec\") e \"mi amer\u00e0\" (\"yeha\u1e05an\u00ec\").\nIl figlio di Giacobbe.\nRuben \u00e8 sempre un po' al margine della storia, sebbene il primogenito: appare in qualche versetto, come figura d'appoggio."}
{"id": "739270", "revid": "376939", "url": "https://it.wikipedia.org/wiki?curid=739270", "title": "Merry Simpson", "text": ""}
{"id": "739273", "revid": "74801", "url": "https://it.wikipedia.org/wiki?curid=739273", "title": "Katja Ebstein", "text": "Carriera.\nHa pubblicato finora pi\u00f9 di 30 album nel campo della musica pop, Schlager, cabaret. Ha raggiunto il successo con brani quali \"Theater\" e \"Es war einmal ein J\u00e4ger\". \u00c8 stata sposata con Christian Bruhn, che ha scritto molte delle sue canzoni.\nHa rappresentato la Germania per tre volte all'Eurovision Song Contest: nel 1970 con il brano \"Wunder gibt es immer wieder\" (terza classificata), nel 1971 con \"Diese Welt\" (terza classificata) e nel 1980. Il migliore esito all'Eurofestival lo riport\u00f2 nel 1980 quando raggiunse il secondo posto con \"Theater (It's showtime)\".\n\"Wunder gibt es immer wieder\" \u00e8 stata anche incisa dalla Ebstein in italiano, con il titolo \"Nella strada del mio cuore\", e pubblicata su 45 giri dalla Liberty Records.\nCome notato da John Kennedy O'Connor nel suo libro \"The Eurovision Song Contest - The Official History\", Katja Ebstejn \u00e8 stata l'interprete di maggior successo ad avere preso parte al concorso canoro senza aver mai vinto. \u00c8 infatti l'unica cantante ad apparire fra i primi tre classificati in tre differenti edizioni."}
{"id": "739276", "revid": "161374", "url": "https://it.wikipedia.org/wiki?curid=739276", "title": "Rubeniti", "text": ""}
{"id": "739277", "revid": "767487", "url": "https://it.wikipedia.org/wiki?curid=739277", "title": "Kuummiut", "text": "Kuummiut (o K\u00fbngmiut) \u00e8 un piccolo villaggio di 500 abitanti nella Groenlandia, fondato nel 1915; si trova nel comune di Sermersooq. \u00c8 sulle coste fra lo Stretto di Danimarca e l'Oceano Atlantico, nella Terra di Re Cristiano IX; altre citt\u00e0 nelle vicinanze sono Tasiilaq e Kulusuk."}
{"id": "739278", "revid": "6923", "url": "https://it.wikipedia.org/wiki?curid=739278", "title": "MTV Road Trip", "text": "MTV Road Trip \u00e8 un programma televisivo itinerante con Francesco Mandelli in onda su MTV Italia nel 2004.\nNel programma, Mandelli viaggiava per diverse capitali europee alla scoperta dei luoghi e dei personaggi pi\u00f9 stravaganti d'Europa."}
{"id": "739285", "revid": "2036605", "url": "https://it.wikipedia.org/wiki?curid=739285", "title": "Battaglia di Trapani", "text": "La battaglia di Trapani fu una battaglia navale combattuta fra Roma e Cartagine nel corso della prima guerra punica. L'anno era il 249 a.C. e lo scontro avvenne vicino alla costa di \"Drepana\" o \"Drepanon\" come allora veniva chiamata la citt\u00e0 siciliana. Si concluse con la sconfitta romana, risultando la pi\u00f9 grande vittoria cartaginese della prima guerra punica.\nSituazione.\nLa guerra durava ormai da quindici anni; era infatti il 264 a.C. quando i Romani estromisero i Cartaginesi da Messina scatenando le ostilit\u00e0. Dopo alterne vicende sia sul mare che sul territorio dell'isola e in Africa, con battaglie in cui le due citt\u00e0-stato avevano di volta in volta prevalso mantenendo un sostanziale equilibrio militare, nessuna delle due contendenti riusciva a prevalere con una battaglia definitiva. Cartagine manteneva un risicato predominio marittimo facilitato da gravi perdite -causate da naufragi- nella flotta romana. Sulla terra Cartagine stentava a difendere le poche miglia di costa da Eraclea Minoa a Trapani e i dintorni di Palermo ma Roma non riusciva a eliminare le forze cartaginesi dalla Sicilia e l'azione bellica delle sue pur rinomate legioni si era arenata sulle mura di Lilibeo.\nA Lilibeo, l'episodio dell'incendio delle macchine da guerra romane da parte dei mercenari greci in forza nei ranghi cartaginesi e la carneficina che lo caratterizz\u00f2, mise fine all'azione di conquista romana della citt\u00e0 e mand\u00f2 a Roma il segnale che un ulteriore sforzo doveva essere compiuto.\nE i Romani lo compirono: \nQuell'anno i consoli erano Publio Claudio Pulcro e Lucio Giunio Pullo. A Publio Claudio, figlio - secondo Cicerone - di Appio Claudio Cieco fu affidata la campagna in Sicilia e la flotta. Anzich\u00e9 recarsi a rinforzare le truppe di Lilibeo, Publio Claudio decise di attaccare Trapani dove Aderbale aveva insediato il comando generale delle forze cartaginesi. L'iniziativa partiva dalla presunzione -non del tutto errata- che Aderbale, il quale doveva essere all'oscuro dei rinforzi romani, non ritenesse possibile un attacco a Trapani dopo le perdite romane a Lilibeo. Con l'accordo dei tribuni e dei soldati che ritenevano la traversata breve e sicura e il bottino ricco, Publio Claudio, verso la met\u00e0 della notte imbarc\u00f2 i suoi uomini e parte dei veterani dell'assedio, salp\u00f2 da Lilibeo e \"navig\u00f2 con la flotta compatta tenendo la terra sulla destra\" (Polibio, I, 49) arriv\u00f2 a Trapani con le prime luci dell'alba.\nAderbale non si fece intimidire. Era un buon generale e, una volta compreso che stava per essere attaccato, prese in fretta le contromisure. Invi\u00f2 sulla spiaggia i marinai per arginare lo sbarco di truppe di terra mentre chiamava i mercenari. Una volta radunati li incoraggi\u00f2 ad uscire in mare per evitare un possibile e pericoloso assedio dei romani. I mercenari accettarono e Aderbale ordin\u00f2 loro di seguire la poppa della sua nave. Usc\u00ec in mare per primo proprio mentre met\u00e0 delle navi romane erano entrate nel porto e l'altra met\u00e0 stava per farlo.\nLa battaglia.\nClaudio Pulcro, vedendo che la sorpresa non aveva funzionato e che la sua flotta rischiava di essere tagliata in due ordin\u00f2 a tutte le navi di invertire la rotta e di uscire in mare aperto. La manovra peggior\u00f2 le cose; alcune navi che stavano navigando verso il porto si scontrarono con altre che avevano invertito la rotta. La confusione regnava sovrana, le file dei remi si spezzavano per i rispettivi urti. I trierarchi, tuttavia riuscirono a ridisporre la flotta romana lungo la costa con le prue rivolte verso l'esterno dove stava dispiegandosi la flotta nemica. Publio Claudio pose la sua nave alla sinistra della sua formazione.\nAderbale gli si pose di fronte con cinque navi rostrate con la prua rivolta verso la flotta nemica. Quando la flotta cartaginese fu schierata Aderbale diede il segnale di attacco e le navi si scagliarono contro i romani che si trovarono a combattere in condizioni di grave svantaggio avendo la costa alle spalle e troppo vicina. All'inizio la situazione sembrava mantenersi in equilibrio data la bravura dei marinai di entrambe le compagini.\nMa i Cartaginesi avevano iniziato il combattimento in condizioni di superiorit\u00e0 tattica:\nInfatti se una nave cartaginese non riusciva a sopportare un attacco poteva retrocedere verso l'esterno e, cambiando rotta inserirsi nuovamente nella battaglia in un altro punto. Questa manovra non era consentita alle navi romane chiuse fra la costa e i nemici. Dovevano combattere e vincere. O arenarsi. O affondare.\nAnche l'aiuto reciproco fra le navi era facile per i Cartaginesi e impossibile per i Romani; i primi potevano passare dietro il loro schieramento con tutta sicurezza; i secondi dietro non avevano spazio di manovra.\nLe navi romane finirono quasi tutte arenate e finiruono distrutte o catturate. Solo l'ammiraglia con il console Pulcro e una trentina di navi che erano all'ala sinistra, riuscirono a sganciarsi e a fuggire.\nDopo la battaglia.\nAderbale godette di grande prestigio in quanto ritenuto vincitore per grande merito, perch\u00e9 la vittoria sanc\u00ec il dominio in quel momento di Cartagine sul mare.\nViceversa Publio Claudio Pulcro venne disprezzato a Roma e considerato imprudente e avventato. Anche se n\u00e9 Polibio n\u00e9 Diodoro ne parlano, forse qui si inserisce la tradizione che vuole il console non tenere conto dei presagi.\nSi narra infatti che i polli sacri, i quali venivano interrogati dall'augure sull'esito futuro delle azioni militari, avessero rifiutata l'offa (evento ritenuto di cattivo presagio) e che Claudio Pulcro li avesse gettati in mare dicendo: \"Se non vogliono mangiare, che bevano!\". \nVero o falso che sia l'episodio dei polli, Publio Claudio, portato in tribunale dai tribuni della plebe Rullo e Fundanio, fu condannato al pagamento di un'ammenda di 120.000 assi, che corrispondeva al peso di quasi 40\u00a0kg di rame coniato."}
{"id": "739299", "revid": "767487", "url": "https://it.wikipedia.org/wiki?curid=739299", "title": "Wonder Boys", "text": "Wonder Boys \u00e8 un film del 2000 diretto da Curtis Hanson e tratto dall'omonimo romanzo di Michael Chabon, con protagonista Michael Douglas. La sceneggiatura \u00e8 di Steve Kloves, divenuto in seguito famoso per i suoi adattamenti della saga di \"Harry Potter\".\nTrama.\nGrady Tripp \u00e8 un celebrato scrittore di mezz'et\u00e0, vincitore appunto del prestigioso Premio PEN in giovent\u00f9, oltrech\u00e9 docente di scrittura creativa in seno al dipartimento di Lettere inglesi presso un prestigioso \"college\" (mai nominato all'interno della narrazione), che lasciatosi da poco tempo dalla sua ultima moglie, Emily, conduce ora una relazione clandestina con Sara Gaskell, gi\u00e0 sposata con Walter, preside dell'istituto in cui Grady lavora.\nDa diverso tempo ormai, Grady langue alla ricerca d'un finale soddisfacente per il suo ultimo romanzo, per cui il suo bizzarro ed eccentrico editor bisessuale Terry Crabtree lo tampona in qualunque maniera affinch\u00e9 lo concluda al pi\u00f9 presto, cosa che pertanto lo induce ad annegare le proprie ansie e frustazioni nel consumo di marijuana ed alcool. Grady segue inoltre due suoi allievi molto promettenti, Hannah Green e James Leer, quest'ultimo un ragazzo tanto dotato quanto particolare: si presenta infatti come un giovane silenzioso e dalle mille turbe e pensieri contorti, che pare millantare un'improbabile infanzia difficile trascorsa all'insegna di abusi e privazioni da parte della propria famiglia.\nDurante una cena a casa dei Gaskell, Sara gli confessa d'essere rimasta incinta di lui e, sapendo quanto egli sia ancora legato all'idea di riconquistare Emily, lo pone ad un bivio sul se intraprendere seriamente una relazione oppure lasciarsi definitivamente. Durante la serata poi, James gli mostra di nascosto d'aver una pistola, apparentemente finta ma che alla fine si rivela reale, quando quest'ultimo, per difendere lo stesso Grady aggredito improvvisamente dal cane dei Gaskell, spara a bruciapelo all'animale uccidendolo; onde evitare che il giovane possa venir cacciato dall'istituto, o peggio denunciato, Grady e lo stesso James cercano di sbarazzarsi del cadavere del cane, nascondendolo nel bagagliaio della sua auto; nel mentre, James coglie l'occasione per rubare senza alcun motivo apparente una giacca appartenuta a Marilyn Monroe, cimelio di cui il preside va parecchio fiero. Notando poi il comportamento sempre pi\u00f9 sconnesso del giovane, di cui teme una sua possibile aspirazione suicidaria, Grady decide di portarselo dietro.\nNel frattempo, l'editor di Grady parte da New York per raggiungerlo ed accertarsi che gli abbia finalmente terminato il libro, portandosi anche un vistoso travestito che ha incontrato durante il volo, di nome Antonia Sloviak. Dopo una serata trascorsa dunque a ciondolare tra vari locali in citt\u00e0, Terry ed un James semicosciente flirtano per poi trascorrere una serata intima in una delle sale di ricambio di Grady.\nStanco e frastornato da tutte queste traversie, Grady telefona a Walter Gaskell confessandogli di essere innamorato di Sara, mentre Walter ha scoperto la scomparsa del cane e della giacca di Marilyn Monroe. Perci\u00f2, sospettando proprio di James, Sara manda una pattuglia della polizia a prelevarlo affinch\u00e9 possano discuterne. La giacca tuttavia si trova nella macchina di Grady, che gli era stata frattanto rubata. Ritrovata la macchina, Grady si assopisce per qualche secondo, finch\u00e9 non giunge il ladro con la sua donna, Oola, una cameriera a cui ha l'uomo ha regalato la giacca di Marilyn. Grady cerca di riprendersi la macchina con l'aiuto di Terry, ma quest'ultimo nell'inseguimento va a sbattere contro un muro, facendo cos\u00ed volare via quasi tutte le pagine del manoscritto di Grady. Il proprietario d\u00e0 poi a Grady un passaggio fino all'universit\u00e0, al che lui decide di lasciare a Oola la giacca di Marilyn Monroe.\nGrady riesce a convincere Walter a non sporgere denuncia contro James, accettando di far pubblicare presso la propria casa editrice il suo libro. Hannah si laurea e, anzich\u00e9 perseguire i propri interessi letterari in qualit\u00e0 d'autrice, sceglie di diventare bens\u00ed un editor, riuscendo gi\u00e0 ad impiegarsi presso una rivista, mentre James si trasferisce a New York con Terry, che tra le altre cose aveva avuto modo di saggiare anche le sue doti letterarie, col quale inizia dunque una relazione. Grady riesce alfine a terminare il suo libro, utilizzando stavolta un computer anzich\u00e9 la sua consueta ed ormai logora macchina da scrivere, della quale nel corso del film non aveva mai voluto prendere in considerazione l'idea di disfarsene."}
{"id": "739300", "revid": "767487", "url": "https://it.wikipedia.org/wiki?curid=739300", "title": "Katri Helena", "text": "Ha iniziato la sua carriera negli anni sessanta ed \u00e8 attualmente una tra le pi\u00f9 popolari cantanti folk della Finlandia. \u00c8 la prima cantante del suo paese ad aver venduto pi\u00f9 di un milione di copie per un album, con \"Anna mulle t\u00e4htitaivas\".\nTra i suoi pi\u00f9 grandi successi ci sono \"Puhelinlangat laulaa\", \"Katson sineen taivaan\" e \"Syysunelma\". Ha rappresentato la Finlandia all'Eurovision Song Contest due volte, nel 1979 con \"Katson sineen taivaan\" e nel 1993 con \"Tule luo\"."}
{"id": "739302", "revid": "90227", "url": "https://it.wikipedia.org/wiki?curid=739302", "title": "Partigianeria", "text": ""}
{"id": "739303", "revid": "8596", "url": "https://it.wikipedia.org/wiki?curid=739303", "title": "Katri-Helena", "text": ""}
{"id": "739304", "revid": "767487", "url": "https://it.wikipedia.org/wiki?curid=739304", "title": "Dacini", "text": "I Dacini sono una trib\u00f9 compresa nella famiglia dei \"Tephritidae\", sottofamiglia \"Dacinae\" (Ditteri Brachiceri Ciclorrafi Schizofori).\nGeneralit\u00e0.\nAlla trib\u00f9 Dacini (Dacidae sec. ) appartengono due gruppi:\nComprende circa 700 specie diffuse in aree subtropicali e tropicali dell'Africa, dell'Asia e dell'Oceania, assenti nelle Americhe. Il genere \"Dacus\" comprende numerose specie, oggi quasi tutte trasferite al Genere \"Bactrocera\" da , 1989, per avere gli urotergiti separati, mentre sono fusi in \"Dacus\". Si tratta di specie di grande importanza agraria in aree tropicali, che si estendono per un certo tratto nell'areale paleartico provenendo dal continente africano o da entrambi gli areali.\nSistematica.\nLa trib\u00f9 dei \"Dacini\" comprende 765 specie ripartite fra tre generi:"}
{"id": "739306", "revid": "767487", "url": "https://it.wikipedia.org/wiki?curid=739306", "title": "Tommy Seebach", "text": "\u00c8 considerato il re del pop danese.\nCarriera.\nHa partecipato a parecchie edizioni del Danish Melodi Grand Prix vincendolo tre volte, il che gli permesso di gareggiare all'Eurovision Song Contest: nel 1979 con \"Disco Tango\", nel 1981 con \"Kr\u00f8ller eller ej\" cantando in coppia con Debbie Cameron e nel 1993 assieme alla sua band con \"Under stjernerne p\u00e5 himlen\".\nVita familiare.\nSeebach era sposato da molti anni con Karen Seebach da cui ebbe tre figli Nicolai, Rasmus e Marie. Il matrimonio si ruppe da quando Seebach divenne dipendente dall'alcol. Suo figlio Rasmus, dopo essere diventato a sua volta un cantante pop, scrisse una canzone su di lui intitolata \"Den jeg er\" (\"Chi sono\"), affermando quanto il padre lo abbia influenzato nonostante la sua dipendenza.\nMor\u00ec all'et\u00e0 di 53 anni al parco di divertimento Bakken, dove era a capo dell'intrattenimento musicale da diversi anni. Nonostante egli avesse tentato di superare l'alcolismo, la causa della sua morte, un attacco di cuore, \u00e8 stato ricondotta al suo problema."}
{"id": "739307", "revid": "8596", "url": "https://it.wikipedia.org/wiki?curid=739307", "title": "Seebach Band", "text": ""}
{"id": "739308", "revid": "767487", "url": "https://it.wikipedia.org/wiki?curid=739308", "title": "The Gift (film 2000)", "text": "The Gift \u00e8 un film del 2000 diretto da Sam Raimi, con Cate Blanchett, Keanu Reeves, Katie Holmes, Giovanni Ribisi e Hilary Swank.\nTrama.\nAnnie Wilson \u00e8 una giovane madre vedova, in seguito a un'esplosione nella centrale telefonica che le ha portato via il marito. Rimasta sola con tre figli piccoli, Mike, Miller e il piccolo Ben per guadagnarsi da vivere legge le carte ai cittadini di Brixton in cambio di piccole donazioni in denaro o regali. Annie ha davvero il dono di vedere nel futuro e riuscire cos\u00ec a prevedere avvenimenti non ancora accaduti, ma il pi\u00f9 delle volte queste visioni sono tremendamente realistiche e violente.\nNonostante sia considerata una benefattrice da molte delle persone che si rivolgono a lei, il suo modo di \"tirare avanti\" \u00e8 contestato dagli immancabili scettici che non credono nell'esistenza di tali capacit\u00e0 sensoriali; questo le causer\u00e0 non pochi problemi, specie col violento marito di una delle sue clienti, Donnie Barksdale, che l'accusa di riempire di sciocchezze la testa della moglie e di averle suggerito di lasciarlo. In soccorso di Annie, che riceve minacce da Donnie anche verso i figli, arriva spesso Buddy Cole, un ragazzo che fa il meccanico e consulta Annie per i suoi problemi legati al passato. Buddy \u00e8 infatti affezionato a lei e ai piccoli e fa di tutto per difenderli.\nUn giorno, giunge la notizia della scomparsa di una bella e disinibita ragazza di buona famiglia dal comportamento scorretto, Jessica King, la quale sta per sposarsi con Wayne Collins, preside della scuola elementare frequentata dai figli di Annie. Dal momento che Wayne nutre stima per Annie le chiede, assieme al padre di Jessica, di occuparsi del caso e dare una mano con le sue capacit\u00e0 poich\u00e9 le indagini sono giunte a un punto morto. Annie avr\u00e0 delle spaventose visioni e dopo aver consultato le carte e aver visto un cancello, uno stagno e dei fiori bianchi, consiglier\u00e0 di effettuare le ricerche proprio nella propriet\u00e0 che pi\u00f9 assomiglia a ci\u00f2 che le si \u00e8 rivelato; sfortunatamente si tratta della propriet\u00e0 di Barksdale. L'uomo minaccia di farla bruciare insultandola pesantemente quando si accorge che tutto il corpo di polizia investigativa della citt\u00e0 si trova in casa sua con un mandato di perquisizione, e subito pensa che Annie lo abbia voluto incastrare per punirlo delle minacce subite.\nLe indagini proseguono e la ragazza viene effettivamente ritrovata nello stagno, avvolta in una catena e seminuda. Durante il processo in tribunale, viene assodato che Barksdale e la King erano stati amanti, e Donnie viene condannato. Fuori dal tribunale, Annie trova Buddy ad aspettarla, finalmente deciso a rivelare alla donna gli avvenimenti del passato che lo avevano profondamente segnato, Nonostante il suo sforzo, viene freddamente zittito dalla donna, troppo stanca e rattristata per via dei pesanti insulti a lei recati durante il processo. Poco dopo si viene a sapere che Buddy, non avendo nessuno con cui parlare e non riuscendo pi\u00f9 a trattenere i suoi demoni, ha rapito il padre, causa di tutti i suoi problemi, e che vuole ucciderlo, per punirlo dello stupro che segn\u00f2 il figlio. Viene chiamata in tempo la polizia, e il giovane non arriva a commettere l'omicidio. Non appena Annie viene a sapere dei fatti, inizia a sentirsi molto in colpa di non aver ascoltato il ragazzo.\nNel frattempo, Annie grazie a nuove visioni, si convince che l'assassino non sia Donnie, e che quindi sia stato incastrato l'uomo sbagliato. La donna prega che il caso venga riaperto, ma non viene ascoltata, poich\u00e9 non si pu\u00f2 riaprire un caso chiuso sulla base di premonizioni. A questo punto Annie continua da sola le sue indagini e grazie al suo dono scopre che l'assassino \u00e8 Wayne, futuro marito di Jessica. La stessa notte in cui Donnie e Jessica si erano visti per uno dei loro incontri intimi, il fidanzato l'aveva scoperta e strangolata per poi gettarla nello stagno. Wayne \u00e8 con Annie nel momento della rivelazione e cerca di strangolarla, ma viene fermato da Buddy, evaso dal carcere, che lo colpisce alla testa. Una volta dalla polizia la donna rivela come sia riuscita a salvarsi grazie al giovane amico, che non sembrava portarle rancore per non averlo ascoltato. La polizia le rivela per\u00f2 che Buddy si \u00e8 ucciso in cella, prima che Annie fosse aggredita da Wayne. Il caso viene chiuso e la donna pu\u00f2 finalmente vivere in pace con i suoi tre bambini, ricordando il giovane problematico come suo salvatore.\nAccoglienza.\nIncassi.\nA fronte di un budget di 10 milioni di dollari, il film ne ha incassati 44,6 in tutto il mondo.\nCritica.\nSu Rotten Tomatoes il film ha ricevuto il 57% degli apprezzamenti ed un voto di 5,85 su 10 sulla base di 119 recensioni. Su Metacritic il film ha invece ricevuto un voto di 62 su 100 sulla base di 29 recensioni."}
{"id": "739312", "revid": "767487", "url": "https://it.wikipedia.org/wiki?curid=739312", "title": "Cliff Richard", "text": "Considerato il cantante pi\u00f9 popolare e di maggior successo nel Regno Unito, il suo repertorio musicale \u00e8 essenzialmente pop.\nDopo aver risieduto per gran parte della sua vita nel Regno Unito, nel 2010 ha confermato di essere un cittadino delle Barbados. Pi\u00f9 recentemente, divide il suo tempo tra la permanenza nelle Barbados e nel vigneto di sua propriet\u00e0 in Portogallo. Richard ha venduto pi\u00f9 di 260 milioni di registrazioni in tutto il mondo. Nel solo Regno Unito ha venduto pi\u00f9 di 21 milioni di singoli, che lo classificano al terzo posto tra gli artisti con i singoli pi\u00f9 venduti nel mercato britannico, dietro ai Beatles ed Elvis Presley.\nAssieme alla sua band di supporto, The Shadows, Richard \u00e8 diventato inizialmente noto come cantante del rock and roll britannico dall'immagine ribelle, similarmente ai suoi contemporanei Little Richard ed Elvis Presley. Ha dominato il panorama musicale britannico pre-Beatles dagli ultimi anni cinquanta ai primi anni sessanta. Il suo singolo \"Move It\" del 1958 \u00e8 stato spesso descritto come la prima autentica canzone rock and roll, tanto da portare John Lennon ad affermare che \"prima di Cliff e The Shadows, non valeva la pena ascoltare niente della musica britannica.\" L'avvicinamento alla fede cattolica e il conseguente alleggerimento del suo stile musicale lo hanno in seguito portato a produrre musica leggera, e in alcune occasioni musica di ispirazione cristiana.\nCon una carriera lunga pi\u00f9 di cinquant'anni, Richard \u00e8 annoverato tra i pi\u00f9 grandi artisti del panorama musicale del Regno Unito, avendo ottenuto numerosi dischi d'oro e di platino oltre che riconoscimenti, inclusi tre BRIT Awards e due Ivor Novello Awards.\nBiografia.\nNasce a Lucknow, in quella che \u00e8 oggi la Repubblica dell'India e all'epoca l'India Britannica, da padre e madre inglese. Dopo l'indipendenza indiana, si trasferisce con la famiglia in Inghilterra. \nConsiderato la risposta inglese a Elvis Presley, raggiunge il successo con il brano del 1958 \u201cMove it\u201d, che si piazza al secondo posto della classifica inglese e che viene considerato come la prima canzone del genere rock britannico.\nTra i suoi primi successi: \"Living Doll\" (1959), \"Travellin Light\" (1959), \"Please Don't Tease\" (1960), \"The Young ones\" (1962), \"We say Yeah\" (1962), \"Summer Holiday\" (1963).\nFin dagli inizi si fa accompagnare in tutti i concerti e anche nelle registrazioni in studio dal gruppo degli Shadows, band che acquisir\u00e0 il successo anche indipendentemente da Richard grazie a famosissimi brani strumentali in stile surf (il pi\u00f9 celebre dei quali \u00e8 \"Apache\" del 1960). Per tutto il periodo 1958-1964 Cliff Richard rimane conosciuto a tutti gli effetti come \"Cliff Richard and the Shadows\".\nNel 1963 il singolo \"Rote Lippen soll man k\u00fcssen\" arriva in prima posizione in Germania per sette settimane.\nNel 1965 il singolo \"Das ist die Frage aller Fragen\" arriva in prima posizione in Germania per quattro settimane ed in Austria.\nNegli stessi anni partecipa, in qualit\u00e0 di attore ma anche di interprete di parte della colonna sonora, a diversi film musical-giovanilistici, simili a quelli che in Italia venivano chiamati \"musicarelli\" e in USA \"celebrity-flicks\".\nSi classifica secondo all'Eurovision Song Contest 1968 con \"Congratulations\" e terzo all'Eurovision Song Contest 1973 con \"Power To All Our Friends\".\nNegli anni si susseguono i lavori di qualit\u00e0 sempre costante: \"Devil Woman\" (1976), \"We Don't Talk Anymore\" (1979) brano primo in Inghilterra e tra i pi\u00f9 venduti in patria), \"Dreamin\"' (1980), \"Carrie\" (1980), \"Wired for Sound\" (1981), \"The Only Way Out\" (1982), \"Two Hearts\", Some people (1987), \"Stronger\", \"The Best of Me\", \"Mistletoe and Wine\" (1988), \"Saviour's Day \"(1990), \"The Millennium Prayer\" (1999).\nNel 2008 esce un cofanetto di otto CD per festeggiare i cinquant'anni di attivit\u00e0, seguito dal brano \u201cThank you for a lifetime\u201d. A novembre dello stesso anno viene annunciata una riunione con gli Shadows, con cui c'\u00e8 il progetto di un nuovo lavoro.\nNella sua lunga carriera ha venduto, a livello mondiale, pi\u00f9 di 260 milioni di dischi.\nEgli continua a fare concerti riscuotendo ancora grande successo."}
{"id": "739313", "revid": "88740", "url": "https://it.wikipedia.org/wiki?curid=739313", "title": "Jean-Baptiste Kl\u00e9ber", "text": "Biografia.\nArruolatosi allo scoppio della rivoluzione nell'esercito rivoluzionario (era gi\u00e0 stato ufficiale nelle truppe del re), combatt\u00e9 in Vandea ove sconfisse, insieme al generale Marceau, i ribelli a Cholet il 17 febbraio 1793, pass\u00f2 quindi all'Armata del Nord. Pose l'assedio a Maastricht il 17 settembre 1794 e a Magonza il 14 dicembre dello stesso anno. Il 4 giugno 1796 sconfisse gli austriaci ad Altenkirchen, presso Coblenza, il 16 luglio dello stesso anno prese Francoforte.\nDue anni dopo prese parte alla campagna d'Egitto, conquist\u00f2 Alessandria d'assalto con il generale Menou il 2 luglio 1798, rimediando una ferita alla testa che lo costrinse a fermarsi nella citt\u00e0 al comando di una guarnigione francese di circa 5000 uomini. Partecip\u00f2 poi alla campagna di Siria, durante la quale prese parte all'assedio di al-Arish nel gennaio 1799, sconfisse i turchi del pasci\u00e0 di Damasco alla battaglia del monte Tabor il 16 aprile 1799. Il 17 agosto dello stesso anno fu nominato da Napoleone, in partenza per rientrare in Francia, governatore dell'Egitto e comandante dell'Armata d'Oriente.\nSconfisse poi i turchi nella battaglia di H\u00e9liopolis, e successivamente dom\u00f2 una rivolta al Cairo, ma fu assassinato da un sicario, uno studente di scienze islamiche originario di Aleppo, un certo Suleiman al-Halabi, il 14 giugno 1800, lo stesso giorno in cui il suo grande amico, il generale Desaix, veniva ucciso a Marengo. Lo sostitu\u00ec nel comando il generale Menou.\nLa sua salma venne trasportata e inumata a Marsiglia, nel Castello d'If, per ordine di Napoleone. Da l\u00ec fu poi traslata nel 1818, per disposizione di Luigi XVIII, a Strasburgo, sua citt\u00e0 natale.\nIl suo nome \u00e8 inciso sotto l'Arco di Trionfo di Parigi sul pilastro sud alla colonna 23."}
{"id": "739314", "revid": "599013", "url": "https://it.wikipedia.org/wiki?curid=739314", "title": "Maurizio Lanzaro", "text": "Biografia.\nVince uno scudetto giovanissimo con la maglia della A.S. Roma nella stagione 2000/2001. Dal 27 maggio 2007 \u00e8 cittadino onorario della citt\u00e0 di Reggio Calabria...dopo un'annata strepitosa partendo con una penalizzazione di -15 punti la Reggina di Walter Mazzarri riesce nell'impresa della salvezza nella Serie A Italiana.\nCarriera.\nFu tesserato giovanissimo dalla Roma. Compie tutta la trafila nel settore giovanile della squadra capitolina ed esordisce in Serie A il 9 maggio 1999 all\u2019et\u00e0 di 17 anni appena compiuti nella partita -Roma (2-0) con Zeman allenatore. Nella stagione successiva con Fabio Capello allenatore diventa campione d\u2019Italia con la maglia della Roma . Nel gennaio 2001 passa al Verona (Serie A) dove colleziona 4 presenze. In seguito disputa due campionati di Serie B rispettivamente con il Palermo ed il conquistando anche la maglia della Nazionale Under-21 italiana. Nella stagione 2003-2004 torna a giocare nella massima serie indossando la maglia dell'Empoli con cui colleziona 8 presenze in campionato.\nL'anno seguente riparte ancora dai cadetti dove disputa un campionato con la . Nel 2005 si trasferisce alla , con cui gioca quattro stagioni di Serie A. L'ultima esperienza con la squadra calabrese termina con una retrocessione in serie B. Resta in maglia amaranto diventandone anche il capitano, nel campionato cadetto che si conclude con la salvezza. In questa stagione il capitano gioca 32 partite e realizza due gol. Il suo contratto, scaduto al termine della stagione 2009-2010, non viene rinnovato dalla ; il giocatore rimane pertanto svincolato.\nL'8 settembre 2010 trova l'accordo annuale con possibilit\u00e0 di rinnovo con gli spagnoli del Real Saragozza. Diventa il terzo italiano a giocare nel club, dopo Marco Lanna e Matteo Contini. Esordisce nella Liga il 26 settembre 2010 in Atl\u00e9tico Madrid-Real Saragozza (1-0), uscendo al 65' per far posto a Nicol\u00e1s Bertolo. Nella partita Valencia-Real Saragozza (1-1) del 30 ottobre 2010, realizza il suo primo gol con la maglia della squadra aragonese e poi pareggia la partita con un'autorete. Conclude la stagione con 17 presenze in campionato e una in Coppa del Re, rinnovando quindi il contratto fino al 2013.\nNella stagione 2012-2013 colleziona una sola presenza in campionato, il 20 gennaio in casa del Real Valladolid e una in Coppa del Re, in occasione della partita di ritorno dei quarti di finale persa per 4-0 contro il Siviglia.\nRimasto svincolato, i 29 agosto 2013 torna in Italia trasferendosi alla , in Serie B. Esordisce con la maglia gialloblu il 14 settembre 2013 al Romeo Menti, contro il . Mentre la partita successiva del 22 settembre contro il , sigla la sua prima rete con la .\nIl 16 luglio 2014 passa alla Salernitana, tornando in granata dopo nove stagioni. Durante la sua seconda esperienza alla Salernitana viene soprannominato \"The Wall\", per via di un'impeccabile qualit\u00e0 di gioco difensivo.\nIl 18 gennaio 2016 rescinde il contratto con la Salernitana e due giorni dopo viene ufficializzato il suo passaggio al Foggia. Nel 2016-2017 gioca nel Melfi Calcio.\nNel luglio 2017 a Coverciano inizia il corso da allenatore UEFA B che consente di allenare in Serie D e si allena con altri giocatori svincolati.\nStatistiche.\nPresenze e reti nei club.\n\"Statistiche aggiornate al 10 aprile 2016.\""}
{"id": "739316", "revid": "324090", "url": "https://it.wikipedia.org/wiki?curid=739316", "title": "Filovia di Landskrona", "text": "La filovia di Landskrona \u00e8 una linea filoviaria urbana esercita dall'azienda Sk\u00e5netrafiken, che collega il centro della citt\u00e0 portuale di Landskrona, in Svezia, con la sua stazione ferroviaria.\nEsercizio.\nLa linea \u00e8 stata istituita il 27 settembre 2003 ed ha segnato il ritorno del filobus in Svezia dopo quasi 40 anni, quando G\u00f6teborg smantell\u00f2 l'ultima filovia.\nClassificata come \"linea 3\", \u00e8 lunga 3,0\u00a0km ed \u00e8 esercitata con tre vetture Solaris-Ganz Trollino da 12 metri (matricole aziendali 7231-7233) con livrea verde-scuro.\nL'istituzione della linea si \u00e8 resa necessaria per assicurare un collegamento diretto con la nuova stazione ferroviaria di Landskrona.\nCuriosit\u00e0.\nLa scelta del filobus \u00e8 stata dettata dalla necessit\u00e0 di un mezzo di trasporto ecologico, meno costoso ed invasivo del tram, unico al momento in Svezia.\nI tre filobus sono stati denominati Ella, Ellen ed Elvira, per ricordare le prime due lettere della parola \"elettricit\u00e0\"."}
{"id": "739317", "revid": "399", "url": "https://it.wikipedia.org/wiki?curid=739317", "title": "Kangerlussuaq (citt\u00e0)", "text": "Kangerlussuaq (S\u00f8ndre Str\u00f8mfjord in danese, Kangerdlugssuaq prima della riforma ortografica del 1973), che in Kalaallisut vuol dire \"il grande fiordo\", \u00e8 un piccolo villaggio della Groenlandia di 509 abitanti (gennaio 2005). \nSi trova nel comune di Qeqqata; \u00e8 situata all'interno di un fiordo di 100\u00a0km (dove sfocia il fiume Watson) il S\u00f8ndre Str\u00f8mfjord. \u00c8 stata fondata nel 1941, ma quando la Danimarca fu invasa dalla Germania nazista durante la seconda guerra mondiale, la sua amministrazione fu concessa agli Stati Uniti dalla Groenlandia, e Kangerlussuaq fu trasformata in una base militare, e ancora oggi nella cittadina \u00e8 presente uno dei pi\u00f9 importanti aeroporti dell'isola, costruito durante la guerra.\nNel 1950 i Danesi recuperarono il controllo della zona, ma a causa della Guerra Fredda gli Americani nel 1951 ricevettero nuovamente il permesso per l'amministrazione del villaggio; dopo la dissoluzione dell'URSS l'importanza della base and\u00f2 scemando, finch\u00e9 il 30 settembre 1992 l'ultimo soldato americano lasci\u00f2 Kangerlussuaq. Oggi il paese riceve voli giornalieri da Copenaghen ed \u00e8 una meta turistica molto ambita in Groenlandia, per la facilit\u00e0 con cui \u00e8 raggiunta e per la sua fauna selvatica."}
{"id": "739320", "revid": "8596", "url": "https://it.wikipedia.org/wiki?curid=739320", "title": "Anne Marie David", "text": ""}
{"id": "739322", "revid": "767487", "url": "https://it.wikipedia.org/wiki?curid=739322", "title": "Anne-Marie David", "text": "Biografia.\nIl lancio dell'artista risale al 1972 quando partecip\u00f2 alla preselezione per trovare il partecipante francese all'edizione dell'Eurofestival che avrebbe avuto luogo a Edimburgo. Lo stesso anno incise il suo primo disco e partecip\u00f2 ad un musical ma senza essere notata.\nDopo una dura selezione ottenne la parte di Maria Maddalena nella versione francese del musical \"Jesus Christ Superstar\" e finalmente raggiunse una certa popolarit\u00e0 venendo poi chiamata come madrina per l'inaugurazione del terzo canale della televisione francese il 31 dicembre 1972.\nNel 1973 fu scelta per rappresentare il Lussemburgo all'Eurofestival vincendo la manifestazione con la canzone \"Tu te reconna\u00eetras\" (che cantata in italiano, con il titolo \"Non si vive di paura\", divent\u00f2 la sigla finale dello sceneggiato RAI Serata al Gatto Nero e che fu anche cantata in un cameo nella seconda ed ultima puntata). Ottenne 129 voti contro i 125 del gruppo spagnolo Mocedades che cantava \"Eres tu\" mentre al terzo posto con 123 voti si classific\u00f2 l'inglese Cliff Richards con la canzone \"Power to All Our Friends\".\nNel 1979 partecip\u00f2 di nuovo all'Eurofestival, questa volta rappresentando la Francia con \"Je suis l'enfant-soleil\" che si classific\u00f2 terza, ma fu la canzone pi\u00f9 venduta di quell'edizione.\nNel 1981 intervenne ad un Gala per il 25\u00ba anniversario dell'Eurovison in Norvegia e in seguito venne chiamata per diversi concerti in tutta la Scandinavia. Cant\u00f2 alla cerimonia di chiusura dei Campionati mondiali di sci nordico di fronte alla famiglia reale norvegese e l'anno successivo ricevette il premio quale miglior interprete straniera.\nNel 1981 torn\u00f2 al teatro con \"Le vent tourbillon\", una commedia musicale per bambini, e nel 1985 venne chiamata dalla Norvegia come componente della giuria per la scelta del prossimo concorrente norvegese all'Eurofestival. La scelta cadde sul duo Bobbysocks che poi vinse con la canzone \"La det swinge\".\nDopo 15 anni di lavoro la cantante decise di prendersi un periodo di riposo dedicandosi all'allevamento di cavalli.\nRichiesta per una piccola tourn\u00e9e in Belgio e in Francia, la cantante si rese conto di non essere stata ancora dimenticata e decise di riprendere la carriera partecipando a spettacoli celebrativi dell'Eurofestival in tutta Europa."}
{"id": "739327", "revid": "767487", "url": "https://it.wikipedia.org/wiki?curid=739327", "title": "Willem Duyn", "text": "Biografia.\nWillem Duyn nacque a Haarlem, nei Paesi Bassi, il 31 marzo 1937.\nSoprannominato \"Big Mouth\" per via del suo vocione, inizi\u00f2 la carriera negli anni sessanta come batterista e/o cantante in vari gruppi quali gli Speedway, Les Etoiles, i JayJays, ecc.\nCon la cantante Sjoukje Lucie van't Spijker, in arte Maggie MacNeal, form\u00f2 in seguito (dal 1971 al 1974) il duo Mouth &amp; MacNeal.\nCon il duo Mouth &amp; MacNeal, port\u00f2 al successo internazionale canzoni come \"How Do You Do?\" (1972), \"Hello-A\" (1972) e \"I See A Star\" (1974) che si classific\u00f2 terza all'Eurovision Song Contest 1974 di Brighton (quello rimasto nella storia per la vittoria degli svedesi ABBA). Lo stesso anno parteciparono al Festival di Sanremo con \"Ah! L'amore\".\nDopo lo scioglimento del duo Mouth &amp; MacNeal, nella seconda met\u00e0 degli anni settanta form\u00f2 con Ingrid Kup, che poi sarebbe diventata sua moglie, il duo Big Mouth &amp; Little Eve: il nuovo duo non ottenne tuttavia lo stesso successo di Mouth &amp; MacNeal.\nIn seguito, dopo lo scioglimento anche di questo sodalizio artistico nel 1978, inizi\u00f2 la carriera da solista.\nNel 1979, incise un singolo dal sapore autobiografico dal titolo \"Willem\", che ebbe un buon riscontro di vendite.\nNel 1980, pubblic\u00f2 il primo album da solista, dal titolo \"Willem Duyn\".\nNella seconda met\u00e0 degli anni novanta, pubblic\u00f2 altri singoli da solista, che non ottennero un gran successo.\nNel 1999, incise il singolo \"Piet Hein 2000\", ispirato agli Europei di calcio del 2000, che si tennero nei Paesi Bassi e in Belgio.\n\u00c8 scomparso nella notte tra il 3 e il 4 dicembre 2004 per un arresto cardiaco all'et\u00e0 di 67 anni."}
{"id": "739328", "revid": "1695956", "url": "https://it.wikipedia.org/wiki?curid=739328", "title": "Big Mouth", "text": "Big Mouth \u00e8 una serie animata statunitense, pubblicata su Netflix dal 29 settembre 2017, in tutti i paesi in cui il servizio di video on demand \u00e8 disponibile.\nTrama.\nNick e Andrew, insieme ai loro amici, scoprono i cambiamenti, le meraviglie e gli orrori dell'adolescenza, con il supporto dei loro genitori e dei mostri degli ormoni.\nProduzione e trasmissione.\nIl 24 ottobre 2017 la serie ottiene il rinnovo per una seconda stagione, successivamente pubblicata su Netflix il 5 ottobre 2018. Il 17 novembre 2018 la serie viene rinnovata da Netflix anche per una terza stagione. Un episodio speciale di San Valentino, di durata doppia rispetto al solito, \u00e8 stato inoltre pubblicato l'8 febbraio 2019. A luglio 2019 la serie \u00e8 stata rinnovata per tre ulteriori stagioni. Il 21 agosto 2019 \u00e8 stato annunciato che la terza stagione sarebbe stata interamente pubblicata il 4 ottobre 2019. La quarta stagione \u00e8 stata invece pubblicata il 4 dicembre 2020. La quinta stagione \u00e8 stata pubblicata il 5 novembre 2021.\nAccoglienza.\nCritica.\nLa serie \u00e8 stata acclamata dalla critica. \nSpin-off.\nIl 3 ottobre 2019 viene annunciata una serie spin-off di \"Big Mouth\", dal titolo \"Human Resources\"."}
{"id": "739331", "revid": "88740", "url": "https://it.wikipedia.org/wiki?curid=739331", "title": "Consoli", "text": ""}
{"id": "739333", "revid": "1543377", "url": "https://it.wikipedia.org/wiki?curid=739333", "title": "Maggie MacNeal", "text": "Con il duo port\u00f2 al successo internazionale canzoni come \"How Do You Do?\" (1972), \"Hello-A\" (1972) e \"I See A Star\" (1974) che si classific\u00f2 terza all'Eurovision Song Contest 1974. Lo stesso anno partecipano al Festival di Sanremo con \"Ah! L'amore\".\nDopo lo scioglimento del duo la sua carriera continu\u00f2 come solista partecipando all'Eurovision Song Contest 1980 con \"Amsterdam\" che si classifica quinta."}
{"id": "739339", "revid": "484362", "url": "https://it.wikipedia.org/wiki?curid=739339", "title": "Imperio fidelissima", "text": "Il titolo Imperio fidelissima era un diploma concesso dall'imperatore Federico Barbarossa alle citt\u00e0 che si erano riconosciute per lealt\u00e0 e onore nei confronti del Sacro Romano Impero. Le citt\u00e0 riceventi questo titolo avevano diritto a una protezione particolare e a trattamenti privilegiati nel potere cittadino; spesso era loro concesso un podest\u00e0 interno."}
{"id": "739340", "revid": "1318658", "url": "https://it.wikipedia.org/wiki?curid=739340", "title": "Az\u00facar Moreno", "text": "Az\u00facar Moreno \u00e8 un duo musicale composto dalle due sorelle spagnole, To\u00f1i e Encarna Salazar nate entrambe a Badajoz e discendenti di una famiglia di musicisti.\nIl loro primo disco uscito nel 1984 si intitola \"Con la miel en los labios\", seguito nel 1986 da \"Estim\u00falame\". Nel 1988 \u00e8 la volta di \"Carne de melocot\u00f3n\".\nNel 1990 hanno rappresentato la Spagna all'Eurovision Song Contest a Zagabria. Il quinto posto della loro canzone \"Bandido\" ha lanciato le due sorelle nell'olimpo musicale spagnolo e internazionale. Durante tutti gli anni novanta hanno continuato a produrre successi.\nNel dicembre 2021 sono state confermate fra i quattordici partecipanti al Benidorm Fest 2022, evento che ha selezionato il rappresentante della Spagna all'Eurovision Song Contest, dove hanno presentato il loro singolo \"Postureo\", senza per\u00f2 superare le semifinali."}
{"id": "739342", "revid": "1431409", "url": "https://it.wikipedia.org/wiki?curid=739342", "title": "Craven Cottage", "text": "Il Craven Cottage \u00e8 uno stadio situato a Londra nel quartiere di Fulham in prossimit\u00e0 di Bishops Park sulle rive del fiume Tamigi. Fu edificato sul terreno dove nell'800 sorgeva il cottage di William Craven, VI barone Craven. \u00c8 lo stadio di casa del Fulham di cui ospita le partite di calcio casalinghe dal 1896. Lo stadio \u00e8 stato ristrutturato e la sua capacit\u00e0 \u00e8 aumentata fino ad arrivare ad ospitare 24.500 posti; fino ad oggi la partita con il maggior numero di spettatori nella Premier League disputata al Craven Cottage \u00e8 stata Fulham-Arsenal del 29 novembre 2006, terminata 2-1 per la squadra di casa, mentre il record assoluto di spettatori \u00e8 invece datato 8 ottobre 1938 e si riferisce a un match di Division Two contro il Millwall. L'impianto ha ospitato per circa quattro anni anche la squadra locale di rugby, il Fulham Rugby League, e ospita occasionalmente partite di squadre nazionali di rugby; inoltre, la struttura ha ospitato la finale della Champions League femminile 2011.\nStoria.\nPeriodo pre-Fulham.\nNel 1780, sul terreno dove in futuro sorger\u00e0 lo stadio, William Craven, VI barone Craven fece costruire il proprio cottage. All'epoca l'area circostante era ricoperta da boschi che un tempo erano stati parte dei terreni di caccia di Anna Bolena. Il cottage era frequentato anche da personaggi di fama e facoltosi, come per esempio lo scrittore Edward Bulwer-Lytton, autore de \"Gli ultimi giorni di Pompei\". Si racconta che anche Sir Arthur Conan Doyle, Jeremy Bentham, Florence Nightingale e addirittura la Regina Vittoria abbiano soggiornato nel cottage, ma non ci sono documenti a dimostrarlo. In ogni caso, nel 1888 l'edificio rimase distrutto in un incendio, a seguito del quale il sito venne abbandonato.\nLa costruzione: 1894-1905.\nNel 1894, alcuni emissari del club calcistico del Fulham visitarono il terreno per valutare la possibilit\u00e0 di costruirvi sopra il nuovo stadio. Venne poi trovato un accordo con i proprietari dell'area, che cedettero al Fulham il terreno in cambio di una percentuale sulla vendita dei biglietti delle partite. La prima gara ufficiale con tanto di vendita di biglietti si disput\u00f2 il 10 ottobre 1896, quando il Fulham gioc\u00f2 contro il Minerva in un incontro valevole per la Middlesex Senior Cup. Di l\u00ec a poco verr\u00e0 edificata la prima tribuna, costituita da quattro strutture in legno che potevano ospitare 250 spettatori ciascuna. In seguito, la tribuna verr\u00e0 soprannominata \u201cla conigliera\u201d (\"rabbit hutch\").\nNel 1904, l'amministrazione londinese cerc\u00f2 di far chiudere lo stadio per ragioni di sicurezza, cos\u00ec nel 1905 venne ingaggiato l'architetto scozzese Archibald Leitch per ristrutturare l'impianto. Con una spesa di 15.000 sterline, Leitch fece edificare un padiglione e la tribuna chiamata \"Stevenage Road\", caratterizzata dai tipici mattoni rossi. Nell'ottobre 2005 la tribuna verr\u00e0 dedicata a Johnny Haynes, ex-capitano della nazionale inglese e stella del club, scomparso in un incidente stradale.\nLo stadio cresce d'importanza.\nNel 1907, nello stadio venne giocata la gara internazionale di calcio tra Inghilterra e Galles, seguita dall'incontro di rugby tra Inghilterra e Australia nel 1911. In quel periodo, uno dei dirigenti del Fulham, Henry Norris, propose di fondere il club con quello dell'Arsenal, per creare un superclub londinese che avesse nel Craven Cottage la propria sede. Questa idea derivava dal fatto che, nonostante gli sforzi, il Fulham non riusciva ad ottenere la promozione nella massima divisione del calcio inglese. In questa fase della sua storia, lo stadio era anche utilizzato per tante tipologie di manifestazioni di massa, come per esempio dei concerti. Nel 1933 circolava l'idea di demolire l'impianto per sostituirlo con uno nuovo da 80.000 posti, ma l'arrivo della Grande Depressione scoraggi\u00f2 questo progetto.\nL'8 ottobre 1938, quasi 50.000 spettatori affollarono le tribune del Craven Cottage per l'incontro tra Fulham e Millwall: una tale affluenza di pubblico fu dovuta alla improvvisa cancellazione della partita prevista nel vicino stadio Stamford Bridge, per cui i tifosi delusi si erano riversati al Craven Cottage. Si tratta del record di spettatori ancora imbattuto per questo stadio, e difficilmente sar\u00e0 superato visto che la capienza delle tribune \u00e8 stata ridotta a 25.700 posti a sedere.\nNel dopoguerra.\nFu solo nel 1949, quando il Fulham raggiunse la promozione nella massima serie calcistica inglese, che lo stadio venne rinnovato. Per esempio, l'illuminazione artificiale arriv\u00f2 al Craven Cottage solo nel 1962, quando alcuni moderni piloni di 50 metri d'altezza sormontati da fari vennero installati ai lati delle tribune. Datata 1964 \u00e8 invece la tettoia che and\u00f2 a ricoprire la tribuna denominata \"Hammersmith End\".\nAnche se in seguito il Fulham retrocesse, lo sviluppo dello stadio non si arrest\u00f2. Venne per esempio edificata la tribuna \"Eric Miller Stand\" (Eric Miller era un manager del club), con 4.200 posti a sedere, inaugurata in occasione di una gara amichevole contro il Benfica nel 1972. La tribuna con il tempo verr\u00e0 ampliata fino a 11.000 posti a sedere, tuttavia oggi non \u00e8 pi\u00f9 ricordata con il suo nome ufficiale, poich\u00e9 Eric Miller mor\u00ec suicida dopo essere stato al centro di uno scandalo politico-finanziario e pare volesse addirittura portare il club a giocare lontano dal Craven Cottage.\nIl 26 dicembre 1963, il Craven Cottage fu teatro della pi\u00f9 veloce tripletta nella storia del calcio britannico, quando Graham Leggat segn\u00f2 tre reti in meno di tre minuti nell'incontro che vedeva il Fulham opposto all'Ipswich (il risultato finale di 10-1 \u00e8 ancora oggi la pi\u00f9 larga vittoria nella storia del club londinese).\nTra il 1980 e il 1984, il club rugbistico del Fulham (oggi noto come London Broncos) gioc\u00f2 al Craven Cottage le partite domestiche, registrando il suo record di spettatori (15.013) il 15 febbraio 1981.\nStoria recente.\nQuando nel 1989 si verific\u00f2 il disastro di Hillsborough, che vide la morte di 96 tifosi, il Fulham non giocava in Premiership. A seguito del luttuoso evento, il governo inglese obblig\u00f2 i club delle maggiori divisioni a dotarsi di stadi con soli posti a sedere, cosa di cui il Fulham era sprovvisto. La dirigenza del club in effetti aveva gi\u00e0 da qualche tempo pianificato di eliminare dal Craven Cottage le tribune con soli posti in piedi, ma a questo piano si erano per\u00f2 opposti alcuni gruppi di cittadini residenti nei pressi dell'impianto sportivo, e la cosa non and\u00f2 in porto. Cos\u00ec, quando il Fulham raggiunse la massima serie nel 2001, non aveva uno stadio in linea con la normativa vigente.\nNel 2002 il Fulham fu cos\u00ec costretto a trasferirsi al Loftus Road, stadio di propriet\u00e0 dei rivali del QPR. In segno di protesta, molti sostenitori dei Cottagers si rifiutarono di seguire le gare in casa della squadra e diedero vita a una serie di proteste per convincere la dirigenza ad adeguare lo stadio alle nuove regole, rendendolo di nuovo agibile. Tuttavia, dopo una stagione e mezzo giocata al Loftus Road, nessun nuovo intervento era stato eseguito sul Craven Cottage.\nSolo nel dicembre 2003 venne svelato il piano da 8 milioni di sterline per adeguare lo stadio agli standard richiesti dalla Premiership. I lavori iniziarono nel gennaio 2004 e si conclusero in tempo per permettere al Fulham di inaugurare il nuovo impianto per la stagione 2004-2005. La prima partita nel nuovo stadio da 22.000 posti a sedere si gioc\u00f2 il 10 luglio 2004 e si tratt\u00f2 di un'amichevole contro il Watford.\nLo stadio attualmente \u00e8 uno dei pi\u00f9 piccoli della Premiership, ma \u00e8 anche il pi\u00f9 ammirato per la fine architettura che ancora lo caratterizza. Inoltre questa struttura ospita anche altri eventi oltre alle partite di calcio, come per esempio incontri di calcio a cinque, matrimoni e ricevimenti di vario tipo.\nAl termine della stagione 2018/2019 sono stati previsti lavori di ammodernamento della Riverside Stand che doteranno la tribuna posta sul lato fiume di attivit\u00e0 commerciali e maggiore capienza (per un totale di quasi 30.000 posti per l'intero impianto) nonch\u00e9 renderanno percorribile la riva il cui camminamento \u00e8 oggi interrotto dallo stadio stesso."}
{"id": "739343", "revid": "767487", "url": "https://it.wikipedia.org/wiki?curid=739343", "title": "Ireen Sheer", "text": "Nel 1974 fu scelta per rappresentare il Lussemburgo all'Eurovision Song Contest con la canzone con \"Bye Bye, I Love You\"; nel 1978 \u00e8 di nuovo all'Eurovision, questa volta rappresentando la Germania con \"Feuer\" che si classifica sesta. Rappresenta di nuovo il Lussemburgo nel 1985 con \"Children, Kinder, enfants\" cantata assieme a Margo, Franck Olivier, Diane Solomon e Malcolm &amp; Chris Roberts."}
{"id": "739347", "revid": "2056951", "url": "https://it.wikipedia.org/wiki?curid=739347", "title": "Pubblicano", "text": "Era detto pubblicano, nell'antica Roma, l'appaltatore di tributi.\nIl termine \"pubblicano\" deriva dal latino \"public\u0101nus\", dalla radice \"publ\u012dcum\" che significa: tesoro pubblico, imposte.\nCaratteristiche.\nI pubblicani erano presenti in tutto l'Impero romano dove si raccoglievano i tributi: ancora all'epoca dell'imperatore Traiano, \"public\u0101nus\" era il termine latino normalmente adoperato per designarli.La loro cattiva fama era spesso peggiorata dal fatto che alcuni erano soliti ad abusi e sfrenatezze. Spesso, inoltre, i pubblicani traevano arbitrariamente vantaggio dall'indeterminatezza con cui venivano stabilite le tasse.\nNei Vangeli.\nI pubblicani sono citati sovente nel Nuovo Testamento ed in particolare nei Vangeli. Erano molto disprezzati perch\u00e9 alleati con il dominatore romano ed erano considerati peccatori pubblici:"}
{"id": "739348", "revid": "466539", "url": "https://it.wikipedia.org/wiki?curid=739348", "title": "Banchi di cambiavalute", "text": "I banchi di cambiavalute, gestita dai cambisti o cambiatori, sono la prima entit\u00e0 bancaria della storia. Si diffusero a partire dal 1150 circa, per diventare comuni nel Medioevo. I banchi rappresentavano stazioni dove i cambisti a richiesta dei mercanti effettuavano il cambio delle monete a seconda del conio locale. All'inizio la loro diffusione fu prevalente nelle zone fieristiche europee; in Italia soprattutto a Venezia e in Toscana tra Firenze e Pistoia e successivamente in Lombardia.\nLa capacit\u00e0 dei cambiavalute (o \"campsor\") di tenere a mente le molteplici differenze tra le monete circolanti nei vari stati era considerata una vera e propria arte (\"ars campsoria\"). Per molti secoli il guadagno derivante dall'applicazione di cambi favorevoli al cambiavalute fu considerato usura, ma nel 1302 il trattato \"de usuris\" del teologo Alessandro Bonino detto Alessandro di Alessandria, lo rivalut\u00f2 dal punto di vista dottrinale, aprendo la legittimazione teologica del mondo cattolico all'applicazione dei tassi usurari . \nCon la nascita dei banchi pubblici nel XVI e XVII secolo, l'attivit\u00e0 dei \"cambiatori\" tese a distinguersi sempre meno da quella dei normali banchieri, fino a coincidere con quella dei cambiavalute attuali.\nA Perugia nel Palazzo dei Priori c'\u00e8 l'antico Collegio del Cambio, celebre per gli affreschi rinascimentali del Perugino."}
{"id": "739353", "revid": "1013865", "url": "https://it.wikipedia.org/wiki?curid=739353", "title": "Provincia di Tete", "text": "La provincia di Tete \u00e8 una provincia del Mozambico centrale. Prende il nome dal suo capoluogo Tete, situato sulla riva meridionale del fiume Zambesi.\nGeografia fisica.\nLa provincia confina con lo Zambia a nord-ovest, col Malawi a est, con la provincia di Zambezia a sud-est, con la provincia di Sofala a sud e con lo Zimbabwe a ovest. Il confine con la provincia di Zambezia \u00e8 segnato dal fiume Chire; quello con la provincia di Sofala \u00e8 costituito dallo Zambesi e dal suo afflutente Luenha.\nNell'area centro-meridionale, il territorio \u00e8 costituito in larga parte dalla valle del fiume Zambesi; verso nord-est si trovano invece alcuni rilievi. Il principale fiume della provincia \u00e8 lo Zambesi, che al suo ingresso nella provincia riceve l'affluente Luangwa e procede verso ovest fino a formare un vastissimo lago artificiale presso la diga di Cabora Bassa (o Cahora Bassa). Nello stesso lago defluiscono da sud i fiumi Panhame, Musengezi e Mkunvura. A valle della diga lo Zambesi prosegue verso oriente, riceve da nord le acque del Capoche e del suo affluente L\u00f9ia, e poi piega verso sud-est. Prima di lasciare la provincia riceve ancora da nord il Rev\u00f9bo\u00e8 e il Luenha da sud. Lascia infine il territorio dalla provincia nel punto in cui riceve il fiume Chire.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "739354", "revid": "203463", "url": "https://it.wikipedia.org/wiki?curid=739354", "title": "Raphael (cantante)", "text": "Nel 1962 ha vinto il Festival de la Canci\u00f3n de Benidorm con \"Llevan\". Tra i suoi pi\u00f9 grandi successi degli anni sessanta ci sono \"Yo soy aquel\", \"Cuando t\u00fa no est\u00e1s\", \"Mi gran noche\", \"Digan lo que digan\", \"Tema de amor\", \"Estuve enamorado\", \"Desde aquel d\u00eda\", \"Huapango torero\", \"Sandunga\" e \"Llorona\".\nHa rappresentato il suo paese all'Eurofestival due volte, nel 1966 si classifica settimo con \"Yo soy aqu\u00e9l\", mentre nel 1967 \u00e8 sesto con \"Hablemos del amor\". \u00c8 anche noto per aver interpretato la versione in lingua spagnola della \"Ballata della tromba\" di Nini Rosso, intitolata \"Balada de la trompeta\". All'inizio degli anni ottanta rinnova la sua popolarit\u00e0 con \"\u00bfQu\u00e9 tal te va sin m\u00ed?\", \"Como yo te amo\", \"En carne viva\" e \"Estar enamorado\".\nBiografia.\nFiglio di Francisco Martos, e di sua moglie, Rafaela S\u00e1nchez, a nove mesi, con la sua famiglia, si trasfer\u00ec a Madrid e inizi\u00f2 la sua carriera di cantante a tre anni, ricevendo i soprannomi di \"Ruise\u00f1or de Linares\", \"El Ni\u00f1o de Linares\" e \"El Divo de Linares\". Un anno dopo si uni a un coro infantile e a nove anni fu riconosciuto como la migliore voce infantile d'Europa al Festival di Salisburgo.\nPrimi successi.\nRaphael ha iniziato la sua carriera come cantante con l'etichetta Philips. I suoi primi singoli furono \"Te voy a contar mi vida\" e \"A pesar de todo\". Raphael inizi\u00f2 a essere conosciuto a livello internazionale fin dall'inizio per la sua espressione del viso e del corpo, dal momento che a ogni canzone tende ad assumere gesti altamente drammatici.\nNel 1962 ha vinto tre primi premi al Festival Internacional de la Canci\u00f3n de Benidorm con il brano \"Llevan\", \"Inmensidad\" e \"Tu conciencia\". Dopo essere stato brevemente legato all'etichetta Barclay, firm\u00f2 un contratto con la Hispavox, dove ha iniziato un lungo sodalizio artistico con il regista e poi sigillo orchestratore Waldo de los R\u00edos e il compositore spagnolo Manuel Alejandro. Nel 1966 e 1967 rappresent\u00f2 la Spagna al Eurovision Song Contest con le canzoni \"Yo soy aqu\u00e9l\" (a Lussemburgo) e \"Hablemos del amor\" (a Vienna) occupando rispettivamente il settimo e il sesto posto.\nPopolarit\u00e0 internazionale.\nDecine di tour mondiali lo hanno portato a cantare pi\u00f9 e pi\u00f9 volte nei teatri pi\u00f9 importanti del mondo. Il 25 ottobre 1970 \u00e8 apparso nel talk show The Ed Sullivan Show. Nel 1975 ha recitato nel suo show su TVE dal titolo \"El mundo de Raphael\". Nel 1980 gli \u00e8 stato assegnato il disco di uranio per aver superato i 50 milioni di dischi venduti in tutto il mondo.\nNel 1987 lasci\u00f2 la Hispavox e ha firmato un contratto con la Columbia (ora Sony Music). Nel 1991 ha ottenuto un grande successo con la canzone \"Esc\u00e1ndalo\". Questa canzone composta da Willy Chirino \u00e8 diventata un classico nel repertorio di Raphael, che ha cantato con Raffaella Carr\u00e0, anche con Az\u00facar Moreno e nel 2009 ha registrato un duetto con David Bisbal.\nNel 2000 Raphael ha recitato nella versione spagnola del musical \"Jekyll &amp; Hyde\" per sette mesi. Il 29 giugno 2009 Raphael ha festeggiato 50 anni di carriera con un concerto storico nella Plaza de Toros de Las Ventas a cui hanno partecipato diverse grandi stelle della musica spagnola come Miguel Bos\u00e9, Ana Belen e Victor Manuel, Alaska, David Bisbal e tanti altri.\nSalute.\nDal 1985 Raphael \u00e8 stato colpito da epatite B, malattia aggravata dall'abuso di alcol. Nell'aprile 2003 \u00e8 stato sottoposto a trapianto, diventando un sostenitore attivo per la donazione di organi. La convalescenza \u00e8 stata sorprendente per la sua pronta guarigione, e Raphael ha annunciato che era il principio di \"una seconda vita\".\nVita privata.\nRaphael \u00e8 sposato con la giornalista e scrittrice Natalia Figueroa; i due hanno tre figli: Jacobo, Alejandra e Manuel. Quest'ultimo \u00e8 sposato con la figlia di Jos\u00e9 Bono, ex presidente del Congresso. Amelia Bono y Manuel Martos hanno tre figli: Jorge, Manuel e Gonzalo. Inoltre, Raphael ha altri quattro nipoti: Manuela, Carlos, Nicol\u00e1s e Julia."}
{"id": "739355", "revid": "399", "url": "https://it.wikipedia.org/wiki?curid=739355", "title": "Francesca D'Aloja", "text": "Biografia.\nHa lavorato molto a teatro, anche al fianco di Vittorio Gassman, dopo varie esperienze teatrali si dedica al cinema lavorando con registi come Carlo Verdone, Ferzan \u00d6zpetek, Ettore Scola, Ricky Tognazzi, Claudio Caligari e Marco Risi; quest'ultimo nel 1993 diventa suo marito (in precedenza aveva avuto una relazione sentimentale con Alessandro Gassmann).\nHa lavorato come regista e autrice in quattro documentari, e nel 2006 ha pubblicato il suo primo romanzo, dal titolo \"Il sogno cattivo\"."}
{"id": "739356", "revid": "767487", "url": "https://it.wikipedia.org/wiki?curid=739356", "title": "Waterworld (album)", "text": "Waterworld \u00e8 l'album di debutto del hip hop duo Binary Star. \u00c8 un album autoprodotto di cui inizialmente erano state stampate solo 1.000 copie. Una edizione riarrangiata e remixata \u00e8 stata pubblicata l'anno dopo e vide una distribuzione pi\u00f9 ampia.\nL'intero album \u00e8 stato prodotto, registrato, mixato con un budget di soli 500 dollari."}
{"id": "739359", "revid": "88812", "url": "https://it.wikipedia.org/wiki?curid=739359", "title": "Liber focorum", "text": "Il liber focorum, letteralmente \"libro dei fuochi\" cio\u00e8 libro dei nuclei familiari, era il registro sul quale, nelle citt\u00e0 medievali, venivano annotati tutti i nuclei familiari residenti. Tale registrazione, una sorta di approssimativo censimento della popolazione, veniva effettuata a scopi fiscali, per l'applicazione di una particolare imposta, il cosiddetto \"focatico\": sui registri erano annotati di solito per ogni anno, accanto al nome di ogni capo famiglia, il luogo (quartiere, contrada, parrocchia, vicinia) di residenza e l'importo della tassa dovuta.\nQuesti registri costituiscono una preziosa fonte di informazioni sul popolamento delle citt\u00e0 del Basso Medioevo, un'epoca per la quale non esistono veri e propri censimenti, infatti dal numero dei fuochi, moltiplicato per un coefficiente opportunamente scelto, tra quelli elaborati dagli studiosi di demografia storica, in funzione del luogo e dell'epoca in questione, \u00e8 possibile risalire a una valutazione approssimativa (ma sufficientemente precisa) della popolazione residente."}
{"id": "739360", "revid": "90227", "url": "https://it.wikipedia.org/wiki?curid=739360", "title": "Epoca rinascimentale", "text": ""}
{"id": "739361", "revid": "1442080", "url": "https://it.wikipedia.org/wiki?curid=739361", "title": "Ubaldo Fillol", "text": "Carriera.\nGiocatore.\nClub.\nCresciuto fin da piccolo nel mondo del calcio, dopo un avvio di carriera come centrocampista nel Quilmes, pass\u00f2 a ricoprire il ruolo di portiere, in cui si mise subito in luce per la notevole agilit\u00e0. Nel 1972 inizi\u00f2 a giocare come estremo difensore nel Racing Avellaneda, e nel 1973 venne ingaggiato dal River Plate, squadra nella quale milit\u00f2 consecutivamente per undici anni. Dopo essersi trasferito nei campionati brasiliano e spagnolo, nel 1986 ritorn\u00f2 in Argentina, fino al definitivo ritiro nel 1990.\nNazionale.\nFu con la maglia della nazionale che ebbe le maggiori soddisfazioni e la maggior fama. Partecip\u00f2 come terzo portiere ai mondiali di , e fu proprio in quella manifestazione che esord\u00ec a Gelsenkirchen il 3 luglio 1974, sostituendo il titolare Daniel Carnevali nell'1-1 con la Germania Est.\nDopo la rassegna tedesca torn\u00f2 a fare la riserva, poich\u00e9 il posto di titolare era appannaggio del pi\u00f9 anziano e famoso portiere del Boca Juniors, Hugo Gatti; ma prima dei mondiali casalinghi di , un infortunio di questo ultimo (altre voci dicono che fu lo stesso Gatti a chiamarsi fuori perch\u00e9 fuori forma) gli riapr\u00ec le porte della nazionale, che non abbandoner\u00e0 pi\u00f9 fino al 1985.\nSubito si mise in evidenza come degno erede del predecessore e molti lo consideravano anche superiore a tal punto che, anche al ritorno di Gatti, il commissario tecnico argentino C\u00e9sar Luis Menotti scelse di tenerlo comunque tra i pali.\nCon la nazionale fu uno dei protagonisti del primo successo mondiale dell'Argentina nel 1978, e partecip\u00f2 poi anche all'edizione di , ma in questo caso i sudamericani vennero eliminati dall'Italia nella seconda fase a gironi. Chiuse la carriera disputando complessivamente 58 incontri, secondo portiere con pi\u00f9 presenze in nazionale dopo Sergio Romero.\nCaso particolare, nelle edizioni mondiali del 1978 e del 1982, Fillol vest\u00ec rispettivamente i numeri 5 e 7 (e non la tradizionale maglia numero 1 riservata ai portieri), cosa abbastanza inusuale per un estremo difensore in quanto all'epoca l'Argentina (e altre nazionali come occasionalmente i Paesi Bassi) usavano assegnare la numerazione non in base al ruolo, bens\u00ec all'ordine alfabetico. Era soprannominato \u201cEl pato\u201d."}
{"id": "739365", "revid": "729019", "url": "https://it.wikipedia.org/wiki?curid=739365", "title": "Stazione di Catania Centrale", "text": "La stazione di Catania Centrale \u00e8 la stazione principale della citt\u00e0 di Catania. Si trova adiacente alla grande piazza Papa Giovanni XXIII nella quale confluiscono alcune tra le arterie viarie pi\u00f9 importanti e trafficate della citt\u00e0. \u00c8 un'importante stazione, oltre a Messina Centrale, della linea costiera Messina-Catania-Siracusa ed \u00e8 origine delle linee Catania-Caltagirone-Gela e Catania-Palermo (che passa dalla stazione di Caltanissetta Xirbi). \u00c8 inoltre connessa al proprio deposito locomotive e raccordata con il Porto di Catania.\nStoria.\nCatania Centrale venne costruita nell'ambito del programma di costruzioni ferroviarie intrapreso in Sicilia con la costituzione della Societ\u00e0 Vittorio Emanuele e proseguito con la Societ\u00e0 per le Strade Ferrate della Sicilia, detta anche \"Rete Sicula\". Faceva infatti parte del progetto per connettere mediante la strada ferrata l'estremo lembo nord della Sicilia e il porto di Messina alle zone produttive della fascia orientale e zolfifere di quella centro-orientale dell'Isola. La stazione venne costruita nella stessa zona delle raffinerie di zolfo, ove ora sorge il \"Centro fieristico le Ciminiere\" e venne inaugurata il 24 giugno 1866 ma aperta al traffico regolare dal 3 gennaio 1867, giorno in cui venne aperto all'esercizio il tronco ferroviario Giardini-Catania della ferrovia Catania \u2013 Messina (il cui primo tratto era stato inaugurato meno di un mese prima). Il 1\u00ba luglio 1869 la stazione di Catania veniva collegata al fascio binari del porto della nuova Stazione di Catania Marittima mediante un raccordo in discesa lungo 914 metri. L'edificio di stazione costruito dalla \"Vittorio Emanuele\" era molto semplice e privo di tettoia e solo dopo il 1870 si pose mano alla costruzione definitiva\nIl fascio binari merci della stazione venne interessato, lato mare dal collegamento ferroviario a scartamento ridotto della Ferrovia Circumetnea, dalla fermata di Catania Gaito alla stazione di Catania Porto attivato il 10 luglio 1898. Se fosse stata accolta la richiesta della FCE la stazione avrebbe avuto un tratto a doppio scartamento con inserzione nell'ultimo tratto della Messina Catania (a quel tempo gestita dalla Societ\u00e0 Sicula). \nVenne invece costruito un viadotto in ferro a due travate per sovrappassare la detta linea ferrata all'altezza degli scambi di ingresso proseguendo il rilevato in discesa fino ad affiancarsi al XXIII binario del fascio merci della stazione con un semplice marciapiedi per la fermata proseguendo fino al porto quasi a filo del mare. Il viadotto in ferro venne demolito alla fine degli anni ottanta durante i lavori di costruzione del ramo di metropolitana.\nLa stazione ha subito un primo ampliamento all'inizio degli anni sessanta quando in conseguenza dell'elettrificazione della Messina-Catania \u00e8 stato anche ampliato il fascio dei binari (lato Sud) con la creazione di una diga sul mare che ha consentito il prolungamento dei binari di stazione. Nell'occasione vennero realizzate anche le pensiline sui marciapiedi esterni. Un ulteriore ampliamento del fascio viaggiatori, portando da 7 a 9 i binari dedicati, \u00e8 avvenuto a met\u00e0 degli anni settanta in conseguenza della maggiore richiesta di trasporto pendolare. Nello stesso periodo gli apparati di stazione sono stati centralizzati in un'unica grande cabina di comando ACEI eliminando definitivamente le due vecchie cabine di comando ACI \"A\" e \"B\".\nIl programma di ristrutturazione del \"Nodo Catania\" in corso di realizzazione prevede l'abbandono della localizzazione attuale del fascio binari, con l'interramento gi\u00e0 approvato dei binari della stazione. Il fabbricato attuale tuttavia verr\u00e0 conservato.\nStrutture e impianti.\nIl fascio binari comprende nove binari per servizio viaggiatori muniti delle classiche pensiline in calcestruzzo armato e un fascio di quindici binari per servizio merci e di ricovero con plateau di pulizia e lavaggio delle carrozze viaggiatori ormai del tutto inattivo. Esiste anche un fascio di binari tronchi per carico e scarico di merci e per l'imbarco delle automobili a seguito, affiancato al fascio viaggiatori, sul lato a nord-ovest della stazione, inattivo da tempo a causa della soppressione dei servizi auto a seguito di Trenitalia. Lo scalo merci attiguo alla centrale un tempo era fortemente utilizzato per il movimento dei carri merce in arrivo e in partenza anche in conseguenza della presenza di numerose industrie di lavorazione e raffinazione di prodotti zolfiferi affiancate alla ferrovia. A est un piccolo fascio binari di cui uno attrezzato di segnali per le partenze di treni non molto lunghi in direzione Acquicella.\nAffiancata all'ultimo binario, ma separata da recinzione, si trovava la fermata della metropolitana di Catania a cui si accedeva mediante il sottopassaggio centrale dell'edificio, soppressa in contemporanea all'apertura di una corrispondente distaccata ed esterna alla stazione.\nA nord-est della stazione si trova, collegato ad essa, il deposito locomotive di Catania a cui si pu\u00f2 accedere dai vari binari lato nord. Il binario 15 del servizio merci \u00e8 direttamente collegato all'uscita del deposito.\nArchitettura.\nLa stazione di Catania Centrale consiste di un notevole fabbricato, sottoposto a vincolo dei Beni Culturali, in stile caratteristico \"ferroviario\" con un corpo centrale elevato a due piani, affiancato da due corpi laterali allungati. Dal lato della piazza il corpo centrale si allarga in un loggione ad archi per la discesa protetta dei viaggiatori dalle carrozze a cavalli dell'epoca della costruzione e fino a tempi abbastanza recenti utilizzato ancora per lo stesso uso ma con gli autoveicoli.\nOrtogonalmente ad esso, a nord-ovest, al limite della piazza Giovanni XXIII un altro edificio a tre piani di stile similare ma di minor pregio adibito essenzialmente ad uffici e servizi. L'edificio di stazione ha subito nel tempo numerosi rimaneggiamenti e restauri che ne hanno mutato la struttura interna in maniera molto consistente conservandone invece l'aspetto esterno.\nLa posizione in cui \u00e8 stata costruita, su una scogliera lavica detta del \"Larmisi\" alta circa 15 m s.l.m., formata dalla colata omonima risalente a 6-7 millenni addietro, consente una vista panoramica del golfo di Catania e del porto.\nAdiacente alla stazione \u00e8 il viadotto, ferroviario a doppio binario, ad archi in muratura detto \"Archi della Marina\" che sovrappassa le vie cittadine fin quasi all'inizio della galleria dell'Acquicella. Sul lato sud della Piazza Giovanni XXIII si trova la monumentale Fontana di Proserpina con un gruppo scultoreo in cemento che raffigura appunto il ratto della dea da parte di Ade. L'opera venne realizzata da Giulio Moschetti e inaugurata nel 1904.\nNel corso dell'ultimo decennio l'edificio di stazione ha subito un radicale rinnovamento interno, nell'ambito dei progetti di valorizzazione del patrimonio immobiliare di Centostazioni, ed un restauro esterno conservativo. La fruibilit\u00e0 interna ne \u00e8 stata ampiamente aumentata mediante la realizzazione di un continuum ambientale di collegamento interno operato mediante apertura di passaggi tra gli ambienti adiacenti alla piazza Giovanni XXIII. Sono stati realizzati ambienti ad uso commerciale per negozi, agenzie viaggi ed esercizi vari. L'uso di materiali edili come il basalto tagliato e la pietra calcarea chiara si \u00e8 perfettamente armonizzato all'esistente struttura.\nServizi.\nLa stazione \u00e8 dotata di Ufficio relazioni con il pubblico, Ufficio Turistico, ed alcuni esercizi commerciali.\nInterscambi.\nLa piazza esterna \u00e8 il punto di interscambio con la Stazione Giovanni XXIII della metropolitana e le principali linee urbane dell'Azienda Municipale Trasporti (AMT) di Catania\nNella parte centrale e settentrionale della piazza Giovanni XXIII si trova il capolinea delle maggiori autolinee di trasporto interurbano come AST, SAIS Autolinee e Interbus. Adiacente al fabbricato di stazione vi \u00e8 il servizio taxi.\nCuriosit\u00e0.\nA fianco dell'edificio di stazione, sul lato sud del marciapiede del primo binario \u00e8 esposta, come monumento, la locomotiva a vapore a cremagliera R.370.012"}
{"id": "739367", "revid": "1442080", "url": "https://it.wikipedia.org/wiki?curid=739367", "title": "Pace di Empoli", "text": "La pace di Empoli \u00e8 la pace stipulata dalle citt\u00e0 di Pistoia e Firenze il 1 febbraio 1254 nell'omonima citt\u00e0 per porre fine alla lunga serie di scontri che le aveva viste impegnate. La pace, tuttavia, non venne rispettata e gi\u00e0 nel 1257 si ebbe un altro conflitto che port\u00f2 a Firenze la vittoria.\nContesto.\nLa citt\u00e0 di Empoli, era considerata un centro strategico in termini politici ed economici che i vescovi fiorentini riuscirono ad individuare fin dall'XI secolo. Il 12 agosto 1117, prima ancora del potere feudale, il vescovo Gottifredo degli Alberti concede alla pieve di Sant'Andrea, ad oggi sotto Pistoia, il singolare privilegio di poter impedire l'insediamento di ogni tipo di comunit\u00e0 religiosa all'interno del plebato. Questo andava a completare le concessioni fatte nel 1059, da papa Nicol\u00f2 II, il borgognone Gherardo che fu vescovo di Firenze solo fino all'anno precedente. Infatti, in questo anno il papa confer\u00ec alla zona empolese il diritto di ricevere tributi e rendite fondiarie, proteggendolo altres\u00ec da ogni ingerenza feudale.\nUn simile accentramento di poteri concessi a una comunit\u00e0, o collegio, di preti secolari, che governavano una pieve strategica nell'assetto e nello sviluppo degli equilibri territoriali, allarm\u00f2 con evidenza i Guidi. Infatti si affrettarono a giocare il loro ruolo, ci\u00f2 da prima del privilegio vescovile, per ricavarne anch'essi rendite che gi\u00e0 allora dovevano essere cospicue e che sarebbero cresciute una volta accentrata e cresciuta la popolazione attorno alla pieve. \nNel dicembre 1119 fu distrutto il castello di Empoli, i suoi abitanti si rifugiarono nella cittadella, e nei vicini castelli, borghi e villaggi. La contessa Emilia ottenne da suo marito conte Guido Guerra che gli empolesi dispersi passassero ad abitare intorno alla pieve di S.Andrea e a tale effetto diedero a ciascuno o ciascuna famiglia una porzione di suolo, per costruirci le loro case e vi edificassero un nuovo castello. Cos\u00ec ebbe origine il nuovo Empoli intorno alla pieve di S.Andrea, divenendo un paese molto popolato. Fu successivamente cinto di mura.\nLe concessioni di agevolare l'incastellamento non fu dunque una magnanima elargizione o una preventiva decisione strategica per consolidare potere ma una necessit\u00e0 di raccogliere una parte dei ricavati. Ma il potere feudale dei Guidi perse gi\u00e0 altro territorio nella seconda met\u00e0 del XII secolo, quando la comunit\u00e0 delle famiglie Empolesi formarono una parvenza di istituto comunale. Nel 1182 gli Empolesi si sottomisero spontaneamente ai Fiorentini. A causa delle ripetute discese in Italia effettuate da Federico Barbarossa, grande sostenitore dei diritti dei signori feudali e nemico dichiarato delle libert\u00e0 comunali, che scaten\u00f2 guerra in Toscana contro la lega dei comuni guelfi. Per questo motivo Empoli fin\u00ec per collegarsi con Firenze lasciando i Conti Guidi.\nIl comune di Pistoia non era riuscito a raggiungere i confini della diocesi, dove invece erano riusciti il comune fiorentino e i Conti Guidi. Anche se non raggiunse mai l'estensione della diocesi, il distretto comunale di Pistoia incorpor\u00f2 met\u00e0 del cerchio montano che racchiude la pianura di Firenze, che permise alla citt\u00e0 di esercitare un grande controllo sul traffico di questa grande area. Per questo Pistoia dovette combattere numerose e logoranti guerre non solo con Firenze ma anche con le citt\u00e0 di Lucca e Bologna.\nNel 1247 fu formalizzato un diploma per cui i Guidi venivano confermati come semplici feudatarii e non padroni assoluti di Empoli. \nA causa della minacciosa avanzata dell'imperatore Arrigo VII di Lussemburgo si stipul\u00f2, il 1 febbraio 1254, la pace di Empoli. Fu fatta pace fra i Sindaci della Repubblica Fiorentina, quelli della citt\u00e0 di Pistoia, di Lucca e di Prato, e ne stipularono il contratto promettendo di difendersi scambievolmente. \nQuesto non fu l'unico accordo di pace ad Empoli ma ne successero altri negli anni 1295 e 1312 sempre a causa dell'avanzata germanica.\nConseguenze.\nTra il 1255 e il 1273 la repubblica fiorentina riscatt\u00f2 ogni diritto dei conti Guidi, non solo sul territorio empolese, ma anche sui castelli della Toscana. I conti Guidi cedettero al Comune di Firenze i loro feudi empolesi, comprendenti castelli, corti, chiese, ospedali, palazzi e perfino il mercato. I consoli del borgo di Empoli giurarono di seguire le sorti di Firenze salvo che prender armi contro i Conti Guidi.\nNel 1329, Pistoia dopo una disperata battaglia con Castruccio Castracani signore di Lucca, fu costretta a cedere la terza parte meridionale del Monte Albano ai fiorentini, che rischiarono la loro stessa libert\u00e0 in soccorso di Pistoia. In questo modo la pace di Empoli fu violata.\nNel 1351 Pistoia cadde definitivamente sotto l'egemonia fiorentina. La citt\u00e0 fiorentina protesse la citt\u00e0 e corserv\u00f2 le sue frontiere. Pistoia non sub\u00ec altre importanti perdite territoriali, sebbene avesse perduto la sua libert\u00e0. "}
{"id": "739368", "revid": "51772", "url": "https://it.wikipedia.org/wiki?curid=739368", "title": "Piero Welby", "text": ""}
{"id": "739369", "revid": "12109", "url": "https://it.wikipedia.org/wiki?curid=739369", "title": "Apagoge", "text": "L'apagoge \u00e8 una figura retorica \u2013 utilizzata in particolare in campo filosofico, logico e giuridico \u2013 assimilabile alla reductio ad absurdum di Zenone di Elea. \nPi\u00f9 propriamente la apagoge non \u00e8 una dimostrazione, bens\u00ec il metodo di ragionamento sillogistico per cui la verit\u00e0 di una tesi si prova dimostrando la falsit\u00e0 delle conseguenze della tesi contraria; quindi la giustificazione della falsit\u00e0 di un'affermazione avviene sottolineando l'assurdit\u00e0 delle conseguenze.\nGiovanni Tarello (1934-1987) annoverava l'argomento apagogico tra gli argomenti dell'interpretazione giuridica.\nA volte questo termine \u00e8 usato invece come sinonimo di abduzione."}
{"id": "739370", "revid": "767487", "url": "https://it.wikipedia.org/wiki?curid=739370", "title": "Airheads - Una band da lanciare", "text": "Airheads - Una band da lanciare (\"Airheads\") \u00e8 un film del 1994 diretto da Michael Lehmann ed interpretato da Brendan Fraser, Steve Buscemi e Adam Sandler.\nIl film \u00e8 uscito negli Stati Uniti il 5 agosto 1994.\nTrama.\nIl musicista rock Chester (detto Chazz) cerca di sfondare nel mondo della musica con il suo gruppo \"The Lone Rangers\". Della band fanno parte anche Rex, commesso in un negozio di giocattoli, e Pip, che si occupa delle pulizie delle piscine. Chazz cerca svariate volte di far sentire il loro demo, ma senza successo: dopo essere stato buttato fuori da una nota casa discografica infatti, viene lasciato anche dalla sua ragazza. I tre musicisti, disperati ma ambiziosi, decidono di fare irruzione in una stazione radio per far mandare in onda il loro pezzo.\nEntrati nella stazione della KPPX trovano un deejay, Ian, abbastanza disposto a farli andare in onda, ma il dirigente della radio, Milo, si oppone strenuamente. Durante il litigio, Rex estrae un mitra-giocattolo, caricato con salsa piccante, e lo obbliga a mandare in onda il pezzo. La situazione si \u00e8 trasformata in un sequestro, dove vengono tenuti prigionieri tutti i dipendenti della radio, e la polizia locale circonda l'edificio, accontentando le strambe richieste dei presunti sequestratori. La canzone \u00e8 incisa su bobina e il mangianastri la rompe. Si cerca allora la musicassetta dell'incisione, ed alla fine Kaila, ragazza di Chazz, riesce a recuperarla e gliela porta, ma litigando con Chazz rompe la console, impedendo cos\u00ec la messa in onda del pezzo.\nL'unica soluzione arriva da un manager di una casa discografica: fare un concerto dal vivo. Pronta sul palco, all'ultimo la band rifiuta: non ci sta a suonare e cantare in playback. I rocker decidono cos\u00ec di incitare la folla rompendo le chitarre mentre in playback parte la loro canzone. La folla \u00e8 estasiata, ma finito il concerto vengono arrestati. Alla fine il sogno della band si \u00e8 realizzato: suonano in diretta televisiva, anche se in prigione. Dopo tre mesi parte la tourn\u00e9e, e il disco \"Live in prison\" viene premiato con un triplo disco di platino."}
{"id": "739382", "revid": "767487", "url": "https://it.wikipedia.org/wiki?curid=739382", "title": "Masters of the Universe (Binary Star)", "text": "Masters of the Universe pubblicato nel 2000 \u00e8 un album del duo Binary Star. L'album \u00e8 una versione remixata e riarrangiata del loro precedente album Waterworld pubblicato nel 1999. Fu uno degli album hip hop pi\u00f9 acclamati dalla scena underground anche se ne verranno vendute solo 20,000 unit\u00e0.\n\"Masters of the Universe\" fu ridistribuito il 25 luglio del 2006 da LA Underground Records con una distribuzione nazionale."}
{"id": "739384", "revid": "110157", "url": "https://it.wikipedia.org/wiki?curid=739384", "title": "Br\u00e4cke (comune)", "text": "Br\u00e4cke \u00e8 un comune svedese di 6.902 abitanti, situato nella contea di J\u00e4mtland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "739391", "revid": "1812835", "url": "https://it.wikipedia.org/wiki?curid=739391", "title": "Carlo Tagliabue", "text": "Biografia.\nStudi\u00f2 a Milano con Leopoldo Gennai e Annibale Ghidotti, esordendo nel 1922 a Lodi come Amonasro in \"Aida\".\nDebutt\u00f2 alla Scala nel 1930 divenendone una presenza fissa fino alla met\u00e0 degli anni cinquanta e svolse la carriera nei maggiori teatri d'Europa, degli USA (compreso il Metropolitan, dove apparve alla fine degli anni trenta) e del Sudamerica.\nL'ultima apparizione operistica fu in \"Pagliacci\" a Forl\u00ec nel 1962. Si dedic\u00f2 in seguito all'insegnamento (tra i suoi allievi Giangiacomo Guelfi, Carlo Meliciani, Enzo Sordello, Felice Schiavi) e tenne sporadici concerti, l'ultimo a Madrid nel 1968 all'Auditorio de la Enrisora per Radio Juventud de Espana.\nEra dotato di una voce morbida e brunita, perfettamente timbrata in tutta l'estensione e in grado di eseguire impeccabili filati e mezzevoci, nonch\u00e9 di un fraseggio ampio e sicuro. Specialista del teatro verdiano, si distinse come Rigoletto, Germont, Conte di Luna, Don Carlo (di cui ha lasciato due incisioni). Affront\u00f2 anche diversi titoli wagneriani fra gli anni trenta e quaranta (quando venivano eseguiti in lingua italiana) e il repertorio moderno, \"creando\" in particolare il personaggio di Basilio ne \"La fiamma\" di Ottorino Respighi.\n\u00c8 sepolto nel Cimitero Monumentale di Milano a fianco della moglie, la ballerina classica Ginevra Pratolongo."}
{"id": "739396", "revid": "287204", "url": "https://it.wikipedia.org/wiki?curid=739396", "title": "Ferdinando Scianna", "text": " Fu il primo fotografo italiano a far parte dal 1982 dell'agenzia fotografica internazionale Magnum Photos\nBiografia.\nFerdinando Scianna cresce in un piccolo paese della Sicilia rurale, Bagheria, in una famiglia modesta che per il figlio ha disegnato un futuro da dottore o da ingegnere. Inizia ad appassionarsi alla fotografia fin da giovane, quando a 16 anni suo padre gli regala una macchina fotografica e Ferdinando si diverte a immortalare le sue compagne di liceo. \nDopo le superiori si iscrive alla Facolt\u00e0 di Lettere e Filosofia presso l'Universit\u00e0 di Palermo, dove seguir\u00e0 diversi corsi senza tuttavia portare a termine gli studi, pur mantenendo una forte passione per queste materie che segneranno in modo tangibile il suo lavoro di fotografo. Nel 1963 Leonardo Sciascia visita quasi per caso la sua prima mostra fotografica, che ha per tema le feste popolari, presso il circolo culturale di Bagheria. Quando s'incontrano di persona, nasce immediatamente un'amicizia che sar\u00e0 fondamentale per la carriera di Scianna. L'appoggio di Sciascia diventa per Scianna un lasciapassare importante per il mondo dell'editoria ed il fotografo siciliano riesce ad ottenere la sua prima pubblicazione. Nel 1965 pubblica \"Feste religiose in Sicilia\", con testi e prefazione del noto scrittore Leonardo Sciascia. Il libro \u00e8 frutto di tre anni di lavoro, e fa s\u00ec che il fotografo venga premiato con il prestigioso premio Nadar nel 1966, dando cos\u00ec pi\u00f9 visibilit\u00e0 al suo lavoro e dando inizio alla sua brillante carriera. \nNel 1967 Scianna si trasferisce a Milano; entro un anno inizia a collaborare come fotoreporter con il settimanale \u00abL'Europeo\u00bb, diventandone in seguito inviato speciale e infine corrispondente da Parigi. Torna ripetutamente in Sicilia per documentare i volti della sua gente e le tradizioni popolari ancora vive nell'isola. Nel 1977 pubblica in Francia \"Les Siciliens\" (editore Denoel), con testi di Dominique Fernandez e Leonardo Sciascia, e in Italia \"La villa dei mostri\" (introduzione di Leonardo Sciascia).\nA Parigi scrive per \"Le Monde Diplomatique\" e \"La Quinzaine litt\u00e9raire\" e soprattutto conosce Henri Cartier-Bresson, le cui opere lo avevano influenzato fin dalla giovent\u00f9. Il grande fotografo lo introdurr\u00e0 nel 1982 come primo fotografo italiano nell'agenzia fotografica internazionale, Magnum Photos, di cui diventer\u00e0 membro effettivo nel 1989. Attualmente oltre a Ferdinando Scianna, altri due importanti fotografi italiani sono membri effettivi della Magnum: Alex Majoli (presidente) e Paolo Pellegrin. Nel 1984 collabora con Bresson e Andr\u00e9 Pieyre de Mandiargues per \"Henri Cartier-Bresson: portraits\" (Collins).\nNel frattempo stringe amicizia e collabora con vari scrittori di successo, tra i quali Manuel V\u00e1zquez Montalb\u00e1n (che qualche anno pi\u00f9 tardi scrive l'introduzione di \"Le forme del caos\", 1989), che conosce quando si reca in Spagna in occasione di un servizio sulla Guerra Civile spagnola.) Scianna viene contattato da Dolce e Gabbana, allora agli esordi nel mondo della moda, per realizzare una campagna pubblicitaria con un budget bassissimo. Scianna accetta senza troppa convinzione e senza entusiasmo. La campagna fu scattata in Sicilia, il team di lavoro era composto solamente dai due stilisti, ed il fotografo, la modella Marpessa Hennink non aveva truccatori, e si truccava e pettinava da sola. Scianna scelse luoghi dell'infanzia, inusuali per la fotografia di moda, ma il successo dei suoi scatti forn\u00ec un contributo essenziale alle campagne di Dolce e Gabbana della seconda met\u00e0 degli anni Ottanta e alla crescita del brand. Questo servizio apr\u00ec a Scannia le porte di \"Vogue\" e di \"Grazia\", con cui collabor\u00f2 molto negli anni ottanta, affermandosi nell'alta moda e in pubblicit\u00e0come uno dei fotografi pi\u00f9 richiesti. \nNel 1995 ritorna ad affrontare i temi religiosi, pubblicando \"Viaggio a Lourdes\", e nel 1999 vengono pubblicati i ritratti del famoso scrittore argentino Jorge Luis Borges.\nIl 2003 vede l'uscita del libro \"Quelli di Bagheria\" (facente parte di un progetto pi\u00f9 ampio che include un documentario e varie mostre), ricostruzione dell'ambientazione e delle atmosfere della sua giovinezza attraverso una ricerca nella memoria individuale e collettiva. Nel dicembre 2006 viene presentato il calendario 2007 del Parco dei Nebrodi, con dodici scatti dell'attrice messinese Maria Grazia Cucinotta.\nCon il concittadino Giuseppe Tornatore, in occasione del suo nuovo film Baar\u00eca, pubblica nel 2009 il libro fotografico \"Baaria Bagheria\". \nAl fotografo siciliano sono state dedicate diverse mostre, tra cui l'ultima a Venezia nel 2020. \nFerdinando Scianna ha pubblicato anche diversi romanzi, tra cui Autobiografia di un fotografo, ristampata e aggiornata nel 2021.\nLo stile.\nNote tecniche.\nLa fotografia di Ferdinando Scianna, rigorosamente in bianco e nero create sfruttando la luce naturale, \u00e8 facilmente riconoscibile sia per temi che per stile. Preponderante \u00e8 il gioco di luci ed ombre, sempre al centro dell'immagine e che conferisce ai soggetti una rotondit\u00e0 ricercata. La luce nelle fotografie di Scianna \u00e8 sempre naturale e grazie a una sua particolare tecnica le immagini sono costruite a partire dall'ombra, con la caratteristica di risultare spesso molto scure. In diverse interviste Scianna ha affermato: \"Io dico che il sole mi interessa perch\u00e9 fa ombra\". \nGli scatti di Scianna presentano diversi elementi \"teatrali\": le fotografie sono quasi sempre scattate frontalmente, come se dietro vi fosse una quinta e se i soggetti si muovessero su un palcoscenico, all'interno di una scenografia ben precisa. \nLo stesso Scianna si \u00e8 pi\u00f9 volte definito \"bressoniano\", riconoscendo in Henri Cartier-Bresson il suo maestro, e colui che gli ha insegnato l'importanza di saper cogliere il quotidiano, influenzandone lo sguardo prima attraverso le pubblicazioni di Bresso e poi nella profonda amicizia che ha legato i due artisti. \nPer Ferdinando Scianna calarsi nel contesto che intende rappresentare \u00e8 parte integrante del lavoro di preparazione di uno scatto, tanto che usava mangiare piatti tipici del luogo e parlare con la gente del posto, che spesso diventava lo stesso soggetto della foto. \nRacconti per immagini.\nLa fotografia di Scianna vive della profondit\u00e0 di un racconto, nelle immagini vi si trova tensione drammatica, pathos e talvolta ironia, tutti elementi che comunicano con lo spettatore coinvolgendolo ed invitandolo ad immaginare anche ci\u00f2 che va oltre la cornice. In questo contesto si inserisce il tema della ricerca dell'identit\u00e0, non solo del singolo, ma anche un'identit\u00e0 collettiva, popolare, legata al concetto di appartenenza ad un gruppo sociale, con il quale si condivide la terra d'origine, una matrice culturale, le usanze e le tradizioni. In questo senso le sue immagini possono essere considerate \"letterarie\", poich\u00e9 nascono dall'esigenza di raccontare e non solo mostrare il teatro dell'esistenza in cui tutti siamo partecipi, il fluire della storia e dei destini. Quella che Scianna vuole raccontare \u00e8 una Sicilia che cambia velocemente ed inesorabilmente, pur rimanendo ancorata ai suoi riti e alle sue tradizioni. Scianna, oltre alla religiosit\u00e0 popolare e le esperienze mistiche, immortaler\u00e0 anche la guerra ed i frammenti dei suoi viaggi. Ferdinando Scianna ha si \u00e8 cimentato pi\u00f9 volte anche nel ritratto, non solo di personaggi noti come Sciascia, ma anche di gente comune. Nel libro Il viaggio di Veronica spiega che un ritratto deve cogliere lo spirito del soggetto, rappresentandone l'anima e non solo il volto, e afferma: \"Si sbaglia spesso, anzi, si sbaglia quasi sempre. Il 95 per cento delle mie fotografie \u00e8 frutto di un errore\". \nOpere.\nLista incompleta di opere:"}
{"id": "739399", "revid": "287204", "url": "https://it.wikipedia.org/wiki?curid=739399", "title": "Br\u00e4cke", "text": "Br\u00e4cke \u00e8 un piccolo centro della Svezia centro-settentrionale, capoluogo della municipalit\u00e0 omonima; si estende su 2,02 km\u00b2 e aveva, nel 2005, una popolazione di 1.566 abitanti."}
{"id": "739404", "revid": "1564499", "url": "https://it.wikipedia.org/wiki?curid=739404", "title": "Radice (linguistica)", "text": "La radice, nella linguistica, \u00e8 quell'elemento irriducibile (non ulteriormente suddivisibile) che esprime il significato principale della parola.\nPer limitare ambiguit\u00e0, nella grammatica descrittiva si definisce radice un morfema che sia contemporaneamente legato e lessicale.\nIl termine radice viene usato anche per definire la rima e come sinonimo di tema a cui si possono aggiungere affissi (prefisso o suffisso/desinenza).\nGrammatica tradizionale.\nNella grammatica tradizionale, la radice \u00e8 quell'elemento linguistico a cui vanno aggiunte poi le desinenze ed eventuali prefissi o suffissi che servono a specificarne il significato.\nData quindi una parola - o un lemma -, essa potr\u00e0 essere suddivisa separando il tema dalla desinenza, e quindi individuando nel tema la radice: la radice sar\u00e0 quell'elemento irriducibile (cio\u00e8 che non pu\u00f2 essere ulteriormente suddiviso) e parte fondamentale di una famiglia di parole. \nAd esempio: nel verbo \"amare\" si pu\u00f2 individuare la desinenza flessiva \"-re\" = \"infinito presente\" separandola dal tema \"ama\"; a sua volta il tema si pu\u00f2 analizzare come unione della radice \"am-\" e della vocale tematica \"-a-\" = \"1\u00aa coniugazione\". La radice \"am-\" ci permette di identificare il verbo come appartenente alla stessa famiglia del sostantivo \"amore\", radice che esprime appunto il concetto di \"amare\".\nPer fare un esempio in lingua ido: una volta definita la radice \"frat-\" che rappresenta il concetto di essere figli degli stessi genitori, si pu\u00f2 applicare il suffisso \"-ul-\" che significa \"maschile\" o il suffisso \"-in-\" che significa \"femminile\", e infine la desinenza \"-o\" che significa \"sostantivo singolare\", per ottenere le parole \"fratulo\" ossia \"fratello\" e \"fratino\" ossia \"sorella\".\nApplicando invece la desinenza \"-a\" ossia \"aggettivo\" direttamente alla radice, si ottiene \"frata\" che significa \"fraterno\".\nLa definizione tradizionale di \"radice\" ha difficolt\u00e0 di applicazione nelle parole composte; in questo caso occorre prima scomporre la parola nelle varie componenti (per esempio \"portaborse\" diventa \"porta\" + \"borse\") e poi si individuano le varie radici, una in ogni componente (\"port-\" e \"bors-\").\nLinguistica contemporanea.\nNella linguistica contemporanea sono dunque considerate radici:\nAlcuni linguisti fanno fatica a considerare radici:"}
{"id": "739408", "revid": "1573940", "url": "https://it.wikipedia.org/wiki?curid=739408", "title": "Najadat", "text": "I Najad\u0101t furono i seguaci kharigiti di Najda b. \u02bf\u0100mir al-Hanaf\u012b al-Har\u016br\u012b, un esponente arabo della trib\u00f9 dei Ban\u016b Han\u012bfa che si ribell\u00f2 verso il 682 nella regione araba della Yam\u0101ma.\nSembra che costoro inizialmente appoggiassero l'anti-califfo \u02bfAbd All\u0101h b. al-Zubayr contro il Califfo omayyade \u02bfAbd al-Malik b. Marw\u0101n, difendendo con lui la citt\u00e0 di Mecca posta sotto assedio dal generale omayyade al-Hajj\u0101j b. Y\u016bsuf (poi potentissimo \"w\u0101l\u012b\" di Kufa) e s'impadronissero quindi nel 685 del Bahrein, elevando la citt\u00e0 di Qat\u012bf a loro capitale.\nPresero una strada diversa rispetto ai pi\u00f9 estremisti azraqiti, al contrario di essi, infatti, i najad\u0101t non ritenevano lecito l'assassinio politico n\u00e9 ritenevano rinnegati chi non li seguisse.\nDopo un fallito tentativo di conquistare Basra, presero alcune regioni dell'\u02bfOm\u0101n e dello Yemen: aree tutte alquanto periferiche e perci\u00f2 pi\u00f9 idonee di altre per evitare le dure reazioni delle forze califfali.\nNell'avviare la conquista del Hij\u0101z dopo la sconfitta di \u02bfAbd All\u0101h b. al-Jubayr, dovettero subire per\u00f2 il contrasto portato contro di loro da \u02bfAbd All\u0101h b. \u02bfAbb\u0101s, cugino del profeta Muhammad e una spaccatura ideologica all'interno delle loro file fra chi era favorevole al proseguimento di una lotta senza quartiere contro gli \"usurpatori\" omayyadi e chi invece era favorevole a un accordo di massima con Damasco.\nI pi\u00f9 oltranzisti, al comando di \u02bfAtiya al-Hanaf\u012b, si rifugiarono nelle regioni iraniche del Sigist\u0101n (S\u012bst\u0101n), assumendo la denominazione di \"\u02c1Atawiyya\" mentre una parte ancor pi\u00f9 radicale assassin\u00f2 Najda per cercare poi l'urto col califfo omayyade \u02bfAbd al-Malik b. Marw\u0101n, venendo sconfitti da lui nel 693 nella battaglia di Mushahhar."}
{"id": "739410", "revid": "11959", "url": "https://it.wikipedia.org/wiki?curid=739410", "title": "Najjadat", "text": ""}
{"id": "739411", "revid": "15756", "url": "https://it.wikipedia.org/wiki?curid=739411", "title": "Alfredo, duca di Sassonia-Coburgo-Gotha", "text": "Biografia.\nI primi anni.\nNato al castello di Windsor, Alfredo fu il quarto figlio della regina Vittoria del Regno Unito (1819-1901), unica figlia del principe Edoardo, duca di Kent e di sua moglie, la principessa Vittoria di Sassonia-Coburgo-Saalfeld. Suo padre era il principe consorte Alberto di Sassonia-Coburgo-Gotha (1819-1861), figlio del duca Ernesto I di Sassonia-Coburgo-Gotha. In quanto figlio di un monarca, dalla nascita ottenne il titolo di \"Altezza Reale\" e fu secondo in linea di successione dopo il fratello maggiore, il principe di Galles, sino alla nascita del figlio di quest'ultimo, il duca Alberto Vittorio di Sassonia-Coburgo-Gotha. In famiglia era noto col soprannome di \"Affie\".\nAlfredo venne battezzato dall'arcivescovo di Canterbury, William Howley, nella cappella privata del castello di Windsor il 6 settembre 1844. Suoi padrini furono il principe Adolfo, duca di Cambridge (suo prozio materno), sua zia paterna Alessandrina, duchessa di Sassonia-Coburgo-Gotha (rappresentata dalla nonna materna, la duchessa di Kent) e il fratellastro della regina Vittoria, principe Carlo di Leiningen (rappresentato dal duca di Wellington).\nL'ingresso nella Royal Navy e il tentativo di successione al trono di Grecia.\nNel 1856, come era suo desiderio, entr\u00f2 a far parte della Marina Reale Britannica, sotto la tutela del maggiore generale John Clayton Cowell. Super\u00f2 l'esame per diventare marinaio nell'agosto del 1858 e inizi\u00f2 il suo servizio a bordo dell\"'Euryalus\". Nel luglio del 1860, mentre era in servizio in marina, comp\u00ec una visita ufficiale alla Colonia del Capo e fece un'impressione molto favorevole sia ai coloni che ai capi nativi.\nLe sue naturali doti diplomatiche, l'aspetto solenne e i legami con la famiglia reale inglese lo resero un valido candidato per il trono greco quando, nel 1862, il re Ottone di Grecia venne costretto ad abdicare da un sanguinoso colpo di Stato. I piani per la successione di Alfredo al trono di Grecia, per\u00f2, vennero bloccati dallo stesso governo inglese, in quanto cos\u00ec facendo egli avrebbe dovuto rinunciare alla successione al trono inglese e a quella dei ducati di Sassonia-Coburgo-Gotha per cui suo zio Ernesto II, senza eredi, lo aveva designato.\nVenne promosso luogotenente il 24 febbraio del 1863, dopo essere passato sul \"Racoon\", e poi, nel febbraio del 1866, divent\u00f2 capitano, ottenendo il suo primo comando sulla fregata \"Galatea\". In quello stesso anno, nel giorno del compleanno della regina (24 maggio), il principe ottenne il titolo di duca di Edimburgo, conte di Ulster e Kent, con una rendita annuale di 22.000 sterline assegnatagli dal parlamento. L'8 giugno 1866 ottenne un seggio alla Camera dei Lords.\nTra il gennaio del 1867 e il giugno del 1868 effettu\u00f2 un giro del mondo con il suo vascello, visitando l'isola di Tristan da Cunha, dove gli abitanti chiamarono in suo onore la capitale con il nome di Edinburgh of the Seven Seas, proseguendo poi per Citt\u00e0 del Capo e raggiungendo infine l'Australia, dove rimase cinque mesi. Il principe fu quindi il primo membro della famiglia reale britannica a visitare l'Australia (1868), la Nuova Zelanda (1869), le Indie britanniche (1869) e Hong Kong. Durante la sua permanenza a Sydney, il 12 marzo del 1868 rimase ferito in un attentato ad opera di Henry James O'Farrell, il quale venne arrestato, processato e poi impiccato il 21 aprile del 1868. Il 23 marzo dello stesso anno venne deciso di costruire, in ricordo dell'attentato subito dal principe, il \"Royal Prince Alfred Hospital\".\nIl 23 gennaio del 1874, nel Palazzo d'Inverno in San Pietroburgo, Alfredo spos\u00f2 la granduchessa Marija Aleksandrovna Romanova (1853-1920), figlia dello zar Alessandro II di Russia (1818-1881) e della zarina Maria Aleksandrovna (1824-1880), nata granduchessa d'Assia e del Reno.\nPochi anni dopo il matrimonio la coppia si stabil\u00ec sull'isola di Malta, dove rimase per molto tempo e dove nacque anche la loro terza figlia.\nDurante tutta la sua vita Alfredo si dedic\u00f2 quasi totalmente alla sua professione, nella quale dimostr\u00f2 una completa padronanza e una non comune intelligenza per le tattiche navali.\nNel 1887 venne promosso al grado di ammiraglio e, nel 1893, a quello di \"ammiraglio di flotta\".\nDuca di Sassonia-Coburgo-Gotha.\nQuando il 22 agosto del 1893 il duca Ernesto II di Sassonia-Coburgo-Gotha (1818-1893), suo zio paterno, mor\u00ec senza lasciare eredi diretti, il Ducato di Sassonia-Coburgo-Gotha pass\u00f2 ad Alfredo, in quanto il fratello maggiore Edoardo, primo in linea di successione per il ducato, rinunci\u00f2 al diritto. Dapprima visto freddamente come uno \"straniero\", egli seppe gradualmente ottenere popolarit\u00e0 nel suo nuovo ruolo di duca.\nAlfredo era un grande appassionato di musica e prese parte attiva alla fondazione di una sede del Royal College of Music a Coburgo. Egli stesso suonava il violino (che aveva studiato a Holyrood con l'espatriato ungherese George Lichtenstein), ma non era particolarmente dotato per lo strumento. Durante una festa organizzata da suo fratello, venne convinto a suonare. Sir Henry Ponsomby scrisse a proposito dell'esibizione: \"completamente fuori tono e un rumore abominevole\". Fu anche un ottimo collezionista di vetri e ceramiche e la sua collezione, valutata mezzo milione di marchi dell'epoca, venne offerta poi dalla sua vedova al \"Veste Coburg\", un'enorme fortezza sulla collina presso Coburgo. Divenne famoso anche per la sua collezione di francobolli, iniziata nel 1856. Eletto Presidente Onorario nel 1890 della \"Philatelic Society, London\", pot\u00e9 presentare all\"'Esposizione filatelica di Londra\", dello stesso anno, numerosi francobolli dei diversi paesi visitati durante i suoi viaggi.\nGli ultimi anni.\nL'unico figlio maschio del duca, il principe Alfredo, venne coinvolto in uno scandalo con la sua amante e tent\u00f2 il suicidio, sparandosi, nel gennaio del 1899. Il giovane sopravvisse al tentativo di suicidio e venne inviato dai genitori a Merano per riprendersi, ma vi mor\u00ec due settimane pi\u00f9 tardi, il 6 febbraio.\nAlfredo, duca di Sassonia-Coburgo-Gotha, mor\u00ec a causa di un tumore alla laringe il 30 luglio del 1900, nel castello di Rosenau, sua residenza estiva appena fuori Coburgo. Venne sepolto nel mausoleo della famiglia ducale nel cimitero pubblico di Glockenberg.\nGli successe il nipote Carlo Edoardo, figlio del fratello Leopoldo.\nMatrimonio e discendenza.\nDal matrimonio con Marija Aleksandrovna di Russia nacquero sei figli:\nTra i suoi nipoti si annoverano il re Michele I di Romania e il re Pietro II di Jugoslavia."}
{"id": "739413", "revid": "1442080", "url": "https://it.wikipedia.org/wiki?curid=739413", "title": "TORCS", "text": "TORCS, acronimo di The Open Racing Car Simulator, \u00e8 un simulatore 3D di gare automobilistiche open source che utilizza le tecnologie OpenGL. \"TORCS\" \u00e8 progettato per permettere a delle IA pre-programmate di gareggiare le une contro le altre e permette ad un giocatore di utilizzare, per controllare il veicolo, una tastiera, un mouse, o un volante. Il sito ufficiale dichiara che l'architettura \u00e8 derivata da \"RARS\" (the Robot Auto Racing Simulator). Un derivato di questo gioco si chiama Speed Dreams, che \u00e8 in via di sviluppo.\nTORCS gira sulle seguenti piattaforme:\nPu\u00f2 essere portato ad altre architetture se desiderato grazie all'utilizzo di librerie cross-platform come \"Mesa 3D\" e \"GLUT.\"(oltre a FreeGLUT)\nVeicoli.\nIl gioco offre un'ampia variet\u00e0 di veicoli sportivi, dalla Formula 1 racers alle auto da rally. Le auto vengono categorizzate per livelli di performance e configurazione powertrain:\n\"Nota: La lista \u00e8 incompleta.\""}
{"id": "739414", "revid": "110157", "url": "https://it.wikipedia.org/wiki?curid=739414", "title": "H\u00e4rjedalen (comune)", "text": "H\u00e4rjedalen \u00e8 un comune svedese di 10.419 abitanti, situato nella contea di J\u00e4mtland. Il suo capoluogo \u00e8 la cittadina di Sveg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "739420", "revid": "767487", "url": "https://it.wikipedia.org/wiki?curid=739420", "title": "WaterWorld Too", "text": "WaterWorld Too \u00e8 una compilation pubblicata dall'etichetta di One Be Lo, Subterraneous Records. \u00c8 stata pubblicata subito dopo che il gruppo Binary Star di cui One faceva parte si \u00e8 sciolto. Originariamente avrebbe dovuto essere il seguito di Waterworld ma fin\u00ec per diventare una compilation che mise in luce tutti gli altri artisti legati all'etichetta, proposti sulle strumentali create dal team The Trackezoids.\nVennero pubblicate solo 4000 copie, \u00e8 un album molto difficile da trovare ed \u00e8 oramai diventato oggetto per collezionisti."}
{"id": "739422", "revid": "367445", "url": "https://it.wikipedia.org/wiki?curid=739422", "title": "Sveg", "text": "Sveg \u00e8 un piccolo centro della Svezia centro-settentrionale, capoluogo della municipalit\u00e0 di H\u00e4rjedalen; si estende su 2,87\u00a0km\u00b2 e aveva, nel 2005, una popolazione di 2.633 abitanti."}
{"id": "739425", "revid": "1501558", "url": "https://it.wikipedia.org/wiki?curid=739425", "title": "Il turco in Italia", "text": "Il turco in Italia \u00e8 un'opera buffa in due atti di Gioachino Rossini, su libretto di Felice Romani.\nLa prima assoluta ebbe luogo al Teatro alla Scala a Milano, il 14 agosto 1814 diretta da Alessandro Rolla con Filippo Galli e Giovanni David. L'opera fu accolta freddamente quella stagione, soffrendo il paragone con \"L'Italiana in Algeri\", con la quale condivideva il gusto della \"turcheria\"; fu riabilitata nello stesso teatro sette anni pi\u00f9 tardi, nel 1821.\nLa fortuna moderna del \"Turco in Italia\" nasce negli anni '50 del '900, con due riprese dirette da Gianandrea Gavazzeni e interpretate da Maria Callas nel ruolo della protagonista, la prima nel 1950 al Teatro Eliseo di Roma, la seconda alla Scala nel 1954, per la regia di un giovanissimo Franco Zeffirelli.\nSuccessivamente l'opera \u00e8 rientrata praticamente in repertorio.\nTrama.\nAtto I.\nNei pressi di Napoli, il poeta Prosdocimo, alla ricerca di un buon soggetto, s'imbatte in un gruppo di zingari, tra cui spicca la malinconica Zaida, invano consolata dall'amico Albazar (\"Nostra patria \u00e8 il mondo intero\"). All'accampamento si avvicina Don Geronio, infelicemente sposato con Fiorilla, che passa tutto il tempo con diversi amanti: il marito chiede alle zingare di predirgli il futuro, ma persino le indovine deridono il pover'uomo, che si allontana indispettito (\"Vado in traccia d'una zingara\").\nProsdocimo si avvicina agli zingari, chiedendo informazioni sulla loro provenienza, e Zaida allora confida al poeta la sua storia: un tempo favorita del principe turco Selim, viene ingiustamente calunniata dalle sue compagne di serraglio, gelose di lei, quindi condannata a morte e salvata solo con l'intervento di Albazar, che le salv\u00f2 la vita e part\u00ec con lei e un gruppo di zingari. Prosdocimo la informa del prossimo arrivo a Napoli di un principe turco, che pu\u00f2 intercedere per lei presso Selim.\nMentre Donna Fiorilla passeggia sulla spiaggia con le amiche (\"Non si d\u00e0 follia maggiore\"), viene avvistata la nave del principe turco che attracca a poca distanza da Fiorilla: il principe \u00e8 proprio Selim, (\"Bella Italia, alfin ti miro\"), che, incontrando Fiorilla, se ne invaghisce. I due si corteggiano, e la donna invita il principe a casa sua a prendere il caff\u00e8.\nProsdocimo incontra Narciso, uno degli amanti di Fiorilla, gelosissimo della donna: i due vengono a sapere dallo stesso Geronio dell'arrivo di in citt\u00e0 di Selim, che \u00e8 stato invitato a casa da sua moglie per il caff\u00e8: mentre il marito e l'amante fremono di gelosia, Prosdocimo si esalta, pensando al bellissimo argomento per il dramma che il caso gli sta offrendo (\"Un marito scimunito!\").\nIn casa di Fiorilla, la donna civetta con Selim, ma il loro incontro viene turbato prima da Geronio, dapprima minacciato da Selim ma salvato dalla moglie (che mente al principe turco dicendogli che il marito \u00e8 arrivato per omaggiarlo baciandogli il mantello in segno di rispetto), e poi da Narciso, che rinfaccia a Fiorilla la sua infedelt\u00e0 e rimprovera a Geronio le libert\u00e0 che concede alla moglie (\"Siete Turchi, non vi credo\"): disturbato dai due impiccioni, Selim d\u00e0 appuntamento a Fiorilla quella notte stessa in riva al mare. Rimasti soli, marito e moglie litigano ancora una volta, e Fiorilla esce di casa facendo impazzire nuovamente il marito (\"Per piacere alla signora\").\nSulla spiaggia, avvengono per\u00f2 una serie di equivoci continui e di incontri: Selim ritrova Zaida, e tra i due si riaccende la passione, ma l'incontro non sfugge agli sguardi della gelosa Fiorilla, seguita a sua volta da Geronio e da Narciso. Sotto gli occhi del divertitissimo Prosdocimo, si scatena una rissa tra le due donne, a malapena separate dai rispettivi partner.\nAtto II.\nDopo lo scontro tra le due donne, Selim, ancora invaghito di Fiorilla, propone a Geronio di vendergliela, proprio come si usa in Turchia nel caso in cui il marito si stufi della moglie, ma Geronio rifiuta sdegnoso (\"D'un bell'uso di Turchia\"). Dal canto suo, Fiorilla \u00e8 decisa a tenersi Selim come amante, e combina un incontro con questi e Zaida, imponendo al principe di scegliere quale partito prendere: indispettita, Zaida se ne va, e, dopo un iniziale battibecco, Selim e Fiorilla si riconciliano (\"Credete alle femmine\").\nNel frattempo, Prosdocimo viene a sapere che Selim vuole rapire Fiorilla ad una festa mascherata, e dapprima consiglia a Zaida di travestirsi da Fiorilla, e in seguito suggerisce a Geronio di sorvegliare la moglie vestito da gorilla. Narciso ode tutto e decide di travestirsi da Selim per poter rapire Fiorilla (\"Tu seconda il mio disegno\").\nDurante la festa si susseguono una serie di equivoci: Zaida inganna Selim fingendo di essere Fiorilla, e Narciso, vestito da turco, fugge via con l'amante, sotto lo sconcerto di Geronio che non capisce quale delle due donne sia sua moglie (\"Oh, guardate, che accidente!\").\nProsdocimo e Geronio vengono intanto a sapere che Zaida e Selim si sono finalmente riconciliati: di fronte a ci\u00f2, il poeta consiglia al marito di fingere rigore nei confronti della moglie, allontanandola da casa con un divorzio inviato per lettera. Al ricevere della missiva, Fiorilla si pente del suo comportamento indegno (\"Squallida veste, e bruna\"), e, reincontrandosi col marito, gli chiede perdono. Marito e moglie si riconciliano, e assistono, con Narciso, alla partenza di Selim e Zaida verso la Turchia (\"Rida a voi sereno il cielo\")."}
{"id": "739428", "revid": "1480631", "url": "https://it.wikipedia.org/wiki?curid=739428", "title": "Riccardo Azzurri", "text": "Biografia.\nComincia la carriera musicale nel gruppo degli Extra, insieme a Walter Savelli, e accompagna Claudio Baglioni durante il tour del 1979. Firma poi un contratto con la CBS, grazie al produttore Rodolfo Bianchi e nel 1981 incide il primo 45 giri, \"Comunque io\".\nNel 1983 partecipa al Festival di Sanremo con il brano \"Amare te\", classificandosi al 15\u00ba posto.\nAlla fine del 2011 pubblica l'album \"Bentornata a te\" mentre l'anno successivo esce \"L'immaginario\", album in cui sperimenta sonorit\u00e0 multietniche.\nNel 2014 collabora con Aleandro Baldi per la realizzazione del brano \"Firenze madre\" dedicato alla sua citt\u00e0 natale. L'anno successivo fonda un trio con Gabriele Lorenzi e Roberto Rosati riproponendo brani dal repertorio di Lucio Battisti ed eseguendoli nei teatri italiani."}
{"id": "739433", "revid": "123842092", "url": "https://it.wikipedia.org/wiki?curid=739433", "title": "Barbara Boncompagni", "text": "Biografia.\nFiglia di Gianni Boncompagni, debutta in televisione nel 1980 nella trasmissione del padre \"Drim\", di cui canta la sigla \"Con i piedi all'ins\u00f9\", pubblicata come singolo con un certo successo.. La trasmissione andava in onda nella serata sulla RAI e dedicava al variet\u00e0, ma sfida i film proposti da Italia 1.\nNel 1982 canta la sigla di un altro programma del padre, \"Tre x tre\", intitolata \"Colpo di fulmine\", anche questa pubblicata come singolo, con una cover del brano \"Cuore matto\" di Little Tony come b-side.\nPartecipa al Festival di Sanremo 1983 con la canzone \"Notte e giorno\", che ottiene un discreto successo. Nel 1985 incide il singolo \"Sogni Proibiti\", che sar\u00e0 l'ultimo pubblicato.\nNella stagione televisiva 1993/1994 \u00e8 una delle \"vocalist\" di \"Non \u00e8 la RAI\", ennesimo programma ideato da suo padre, prestando la voce a numerose ragazze, cantando : Don't stop 'til you get enough - nella seconda edizione del programma - e S\u00ec viaggiare, Dove sta Zaz\u00e0, Eulalia Torricelli, I' ve been lovin' you too long, Mr. Big Stuff (con Beatrice Magnanensi), In the midnight hour (con Beatrice Magnanensi), Papa oom mow mow (con Tania Savoca) e Vengo anch'io (con Tania Savoca)- nella terza edizione del programma.\nDal 1988 lavora anche come autrice televisiva. Per Magnolia ha ideato ed \u00e8 autrice di programmi per RAI, tra cui \"La posta del cuore\" (Rai 1), per Sky e per altre emittenti, tra cui \"Paint Your Life\" in onda su Real Time, condotto da Barbara Gulienetti."}
{"id": "739435", "revid": "889336", "url": "https://it.wikipedia.org/wiki?curid=739435", "title": "V\u00edtor Melo Pereira", "text": "Carriera.\nPromosso nella Top Class UEFA dei fischietti europei nel 1997, venne selezionato in ben due edizioni dei Mondiali di calcio: a Francia 1998 diresse due incontri, - e l'ottavo di finale tra e ; nel 2002, arbitr\u00f2 - e l'ottavo di finale tra Messico e . Fu designato anche per i campionati europei di calcio del 2000, dove fu impiegato in 3 occasioni: -, - ed il quarto di finale tra gli italiani e la , partita che lo vide protagonista dell'espulsione del rumeno Gheorghe Hagi per un fallo su Antonio Conte.\nIn carriera, riusc\u00ec a dirigere anche la finale di Supercoppa Europea 2001 tra e Liverpool, e la finale di Coppa UEFA 2001-2002 tra e , disputatasi a Rotterdam.\nVanta anche la direzione in una semifinale di Coppa delle Coppe (nel 1998) e in due semifinali di UEFA Champions League (nel 1999 e nel 2000).\nNel 2011 la FIFA gli conferisce il prestigioso FIFA Special Award..\nAttualmente \u00e8 osservatore UEFA."}
{"id": "739438", "revid": "1990984", "url": "https://it.wikipedia.org/wiki?curid=739438", "title": "Il Giardino dei Semplici", "text": "Il Giardino dei Semplici (a volte abbreviato nell'acronimo \"GDS\" dai fan e dalla stampa) \u00e8 un gruppo musicale italiano, fondato a Napoli nel 1974. La band ha venduto 4 milioni di dischi e si \u00e8 esibita in 2000 concerti sia in madrepatria sia all'estero. Le caratteristiche fondamentali del complesso sono le voci soliste, i falsetti corali e la spiccata vena romantica della loro musica.\nIl loro periodo di maggior successo \u00e8 situato a cavallo tra gli anni settanta e ottanta, sull'onda di una lunga serie di hit commerciali: \"M'innamorai\", \"Tu, ca nun chiagne\", \"Vai\", \"Miele\", \"Concerto in La Minore\", \"Tu, tu, tu\", \"Carnevale da buttare\" e \"...E amiamoci\".\nNel 2017, la band ha lanciato il suo nuovo singolo, \"Dannata idea\"; il videoclip \u00e8 stato presentato in anteprima su TGcom24. Il singolo ha raggiunto la 34\u00aa posizione della classifica italiana delle radio nazionali nella categoria \"indipendente\".\nNel 2020, viene pubblicato il nuovo album da studio dal titolo: \"Concept - Aria Acqua Terra Fuoco\".\nStoria del gruppo.\nGli inizi.\nIl batterista Gianni Averardi (ex Campanino) fonda il gruppo nel settembre del 1974, in seguito a un incontro con Gianfranco Caliendo a Napoli. Andrea Arcella proviene dai \"Volti di Pietra\" e dal mondo del prog-rock. Gianfranco Caliendo e Luciano Liguori avevano invece militato insieme nel 1973 in una formazione locale denominata \"G.U.N.G\". \nLa band comincia subito a esibirsi allo Shaker Club di Napoli con un nome temporaneo, \"(Gli) Alti e Bassi\".\nI produttori Giancarlo Bigazzi e Tot\u00f2 Savio, in accordo con Averardi, procurano al complesso un contratto con la CBS. Bigazzi, ispirandosi al Giardino dei Semplici del museo di Storia Naturale della sua citt\u00e0, propone al gruppo il nome, che viene ben accolto dai musicisti.\nIl successo.\nIl 21 febbraio 1975 il complesso inizia allo studio Ortophonic di Roma le registrazioni delle due canzoni del primo 45 giri, \"M'innamorai/Una storia\", pubblicato a fine aprile e prodotto da Giancarlo Bigazzi e Tot\u00f2 Savio: \"M'innamorai\" partecipa con successo al Festivalbar 1975, e il disco raggiunge il 5\u00ba posto nelle classifiche.\nA \"M'innamorai\" segue, nel novembre dello stesso anno, \"Tu, ca nun chiagne\", rifacimento pop-rock del brano del 1915 scritto da Libero Bovio ed Ernesto De Curtis, usato dalla Rai come sigla di un ciclo di film di Francesco Rosi: il 45 giri ottiene il disco d'oro e il terzo posto in classifica.\nIl primo tour ufficiale, come il primo eponimo album, \u00e8 del 1976 e consiste in 176 concerti. Nello stesso anno incidono un nuovo singolo, \"Vai/Tamburino\", che partecipa al Festivalbar 1976. Il gruppo diventa molto amato tra i teenagers.\nNel 1977 il gruppo partecipa al Festival di Sanremo con \"Miele\", classificandosi al 4\u00ba posto. Il brano contribuisce alla vincita del prestigioso trofeo \"Il Telegatto\" di \"TV Sorrisi e Canzoni\" nella categoria \"Complessi\". Come il precedente \"Tu, ca nun chiagne\", il singolo vende 1 milione di copie. \nEsce il secondo album del gruppo, \"Le Favole del Giardino\".\nDopo il cambio di etichetta e il passaggio alla CGD, vi \u00e8 una nuova partecipazione al Festivalbar 1978 con il brano \"Concerto in La Minore (dedicato a lei)\", che si rivela presto una grande hit commerciale, e poi una tourn\u00e9e in Italia, negli Stati Uniti d'America e in Canada. \"Concerto in La Minore\" \u00e8 il primo lato A interamente scritto dai membri della band, nello specifico Averardi e Caliendo, i quali avevano gi\u00e0 contribuito alla stesura della maggior parte del materiale inedito contenuto nei primi due album, al di fuori delle canzoni scritte dal binomio Savio-Bigazzi.\nLa svolta new wave.\nFino a questo momento, Il Giardino dei Semplici ha inciso canzoni scritte prevalentemente da Bigazzi e Savio e solo in minor parte dai membri della band. A partire dal 1979 decidono invece di diventare completamente autori e passano alla casa discografica WEA. Il risultato \u00e8 l'album \"B/N\" (Bianco e Nero), scritto e composto dal duo Averardi-Caliendo, cantato interamente in vernacolo, e il cui stile si accosta alla new wave napoletana dell'epoca pur presentando alcuni tratti personali. Una canzone tratta da questo disco, \"Silvie\", ha una grande diffusione e vendita in Scandinavia nel 1980 e viene cantata anche da Katri Helena in finlandese con il titolo \"Helsingin helle\".\nL'album va complessivamente bene in termini di vendite, raggiungendo il 13\u00ba posto della classifica di TV Sorrisi e Canzoni, e la band s'imbarca in un lungo tour teatrale di grande impatto scenico. Per l'occasione, indossano costumi di scena basati sul bianco e sul nero, e il loro palco viene sormontato da una gigantesca maschera di Pulcinella con occhi \"laser\" rotanti.\nNel tardo 1980 entra a far parte del gruppo Tommy Esposito, che subentra a Gianni Averardi. La nuova formazione del Giardino dei Semplici esordisce con il singolo \"Carnevale da buttare\", composto dal duo Arcella-Caliendo, che ottiene una straordinaria risonanza radiofonica. Il brano balza al top della classifica delle radio indipendenti nazionali.\nNel 1981, la band s'imbarca in un tour \"all-star\" organizzato dalla WEA: il \"Portamusica\".\nGli Anni Ottanta e Novanta.\nDal 1981 il gruppo matura la decisione di gestire prevalentemente in proprio la futura produzione discografica, avvalendosi delle label solo per la distribuzione e la promozione dei dischi. Questa decisione porter\u00e0 la band a creare nel 1986 il \"Gidiesse Recording\", studio di registrazione che diventer\u00e0 poi sede ufficiale delle ricerche musicali e artistiche del gruppo.\nVengono pubblicati gli album \"...E amiamoci\" (1982) e \"Giallo\" (1983), che ottengono ragguardevoli risultati commerciali nonostante la crisi delle band italiane, e il gruppo gira nelle pi\u00f9 importanti trasmissioni musicali Rai e Mediaset del periodo. I dischi sono saldamente ancorati al genere del pop italiano, sebbene presentano diverse flirtazioni con il rock. Il 45 giri \"...E amiamoci\" (lato B: \"Poeta\") \u00e8 il primo interamente composto da Caliendo. Nel tour del 1982, la maschera di Pulcinella dell'era \"B/N\" viene affiancata sul palco da due riproduzioni gigantesche dalle farfalle della copertina di \"...E amiamoci\" che si muovono all'unisono. \nIl concerto del 19 settembre 1982 al Palasport di Pesaro viene filmato e trasmesso da Rai Uno. \nAttraverso una serie di spot pubblicitari realizzati in animazione sulle reti Mediaset, nel 1985 il gruppo divulga con successo una raccolta di classici della canzone napoletana rivisitati in chiave semi-elettronica: \"Ed \u00e8 subito Napoli\".\nNel 1987 il GDS pubblica il singolo \"Un'altra canzone per Napoli\". Il 45 giri diventa presto un evergreen della tifoseria calcistica napoletana e la sigla di una popolare trasmissione calcistica condotta da Gennaro Montuori (Palummella).\nIl 1989 \u00e8 l'anno del loro primo videoclip con il brano \"Lo sai che il mondo \u00e8 blu?\", tratto dallo sperimentale album \"Zingari\". Il disco mescola il consueto pop della band con l'elettronica, ed \u00e8 incentrato sul tema dei viaggi e delle location esotiche.\nLa band fa un tour nei paesi dell'Est e conclude la serie di concerti al teatro dell'Opera di Bucarest.\nNel 1992, il gruppo pubblica una raccolta di successi riarrangiati in chiave semi-elettronica, \"Voglia Di Tenerezza\". In \"Otto Quarantotto &amp; Ventisette\" del 1993, il gruppo si avvicina alla musica folk e canta nuovamente in vernacolo, in un disco raffinato dove non mancano grandi ospiti come Gianluigi Di Franco, Valentina Stella, Gigi De Rienzo, Paolo Raffone, Daniele Sepe e Michele Signore. L'album, come il precedente \"Zingari\", vende bene fra i fan, ma a sorpresa ottiene anche successo commerciale in Corea.\n\"Settelune\", pubblicato nel 1997, ripropone i vecchi successi riarrangiati pi\u00f9 tre inediti. Comincia qui la collaborazione con il noto arrangiatore Adriano Pennino.\nLo stesso anno, Gianfranco Caliendo porta una sua produzione al Festival di Sanremo, tra le nuove proposte: il cantautore Vito Marletta, con il brano \"Innamorarsi \u00e8\". Il brano si rivela un ottimo successo critico.\nNel 1998, espandono i loro locali per dare vita a una scuola di canto moderno, che nel giro di pochi anni diventa un centro di studi rinomato in Campania.\nNel 1999 il gruppo partecipa al progetto di beneficenza \"Un'onda nel mare\" insieme a tanti altri artisti importanti. L'iniziativa \u00e8 prodotta dallo stesso Tommy Esposito.\nGli anni duemila.\nNel 2000 Il Giardino dei Semplici pubblica l'album di inediti \"Canta e cammina\", concept-album religioso con testi scritti dal teologo monsignor Bruno Forte e musiche del GDS e del monsignor Filippo Strofaldi. L'album registra un buon successo di vendite nonostante sia una pubblicazione indipendente.\nNel 2001 il gruppo partecipa al Festival di Napoli con il brano \"T.V.B.\" Nel frattempo, due membri della band, Tommy Esposito e Gianfranco Caliendo, sono impegnati in una produzione di grande successo commerciale, la canzone \"Turuturu\", interpretata dal duo Francesco Boccia e Giada Caliendo (figlia di Gianfranco). Il brano, scritto da Boccia-Caliendo, si classifica terzo nella categoria Giovani a Sanremo 2001 e, nel corso degli anni, vender\u00e0 1.200.000 copie nel mondo attraverso varie coverizzazioni straniere.\nNel 2005 pubblicano una nuova raccolta di classici napoletani riaggiornati in chiave acustica, \"Napoli unplugged\", che riscuote ottimi risultati di vendita.\nSempre nel 2005, con la produzione di Rai Trade, viene pubblicato \"Trenta\", contenente due CD e un DVD antologico, con il quale il gruppo festeggia i trent'anni di carriera. Nel cofanetto sono presenti anche sette inediti, tra cui \u00e8 inclusa \"T'innamorerai\", scritta assieme a Gigi D'Alessio.\nSul finire dell'anno, il gruppo festeggia l'anniversario al Palapartenope di Napoli, in un lungo concerto davanti a 4.500 spettatori. Dall'evento verranno successivamente ricavati un album e un DVD.\nNel 2006 la Warner pubblica un'antologia del gruppo.\nNel 2010, con Lino Volpe di \"Volpe Alla Caccia\" danno vita a un divertente docu-fiction a puntate dal titolo \"Prossimamente\" che va in onda sul canale Iride. Nel programma, Il Giardino dei Semplici si incontra con vari amici musicisti quali Peppino Di Capri e Gigi D'Alessio. Lo stesso anno, viene lanciato sul mercato il DVD \"Live Trenta\".\nCambio di formazione e \"Argento vivo\".\nNel febbraio del 2012, Gianfranco Caliendo termina la sua lunga militanza nel gruppo come voce solista e chitarrista, intraprendendo la carriera solista, e il GDS diventa temporaneamente un trio. \nIl 18 febbraio la band ritira a Sanremo il premio AFI alla carriera.\nLa band scende inoltre in campo su Internet, con un nuovo sito ufficiale, due canali YouTube e due siti Facebook, comunicando in modo diretto con i propri fan.\nReclutato Savio Arato alle chitarre quale nuovo membro della formazione, la band registra un disco live, il primo della sua lunga carriera. L'album, intitolato \"Semplicemente live\", esce in concomitanza con il nuovo tour estivo.\nIn agosto, la band realizza il suo primo brano inedito nell'arco di sette anni, \"Grande grande\", che viene scelto come sigla della trasmissione calcistica campana \"Tifosi Napoletani\", condotta da Gennaro Montuori. \nA ottobre, la band comincia le registrazioni di un nuovo album di inediti in italiano. L'album, \"Argento vivo\", esce nel maggio del 2013 con etichetta Halidon, seguito da un tour teatrale in primavera. Dal disco verranno tratti diversi videoclip: \"Grande grande\", \"Abbracciami\", \"I love you\" (girato in parte a Londra), \"Se un giorno tu\" e \"Argento vivo\".\nIl 23 febbraio del 2014 la band tiene un concerto al Palapartenope di Napoli con lo spettacolo \"Canta e cammina\", ripercorrendo per intero il loro album del 2000. Il concerto \u00e8 dedicato alla memoria di mons. Filippo Strofaldi e vede la band affiancata da ospiti quali Ciccio Merolla, Marco Zurzolo, il coro gospel Sunshine Band del Teatro San Carlo - diretto da Carlo Morelli - e l'orchestra barocca Loro di Napoli. L'evento d\u00e0 vita a una riedizione limitata dell'album (con nuove vocals della band).\nIl quarantennale.\nA febbraio del 2015, il trio di fama internazionale Il Volo presenta a Sanremo il brano Grande amore; testo e musica sono scritti da Tommy Esposito e Francesco Boccia. La canzone vince il Festival di Sanremo 2015 e diventa una hit commerciale di enormi proporzioni, con due dischi d'oro e un platino. \nIl Giardino dei Semplici inaugura i festeggiamenti del proprio quarantennale con un concerto-evento all'Auditorium Alessandro Scarlatti della Rai di Napoli, il 24 aprile 2015, avvalendosi della partecipazione di prestigiosi ospiti, tra cui Fausta Vetere della Nuova Compagnia di Canto Popolare, Dario Salvatori, Alessandro Bolide e i Malincomici di Made in Sud, Massimiliano e Gianfranco Gallo, Beppe Savoldi, Gianna Bigazzi. A condurre la serata, Jocelyn. Per l'occasione, viene lanciato sul mercato un libro biografico sulla band scritto da Carmine Aymone, \"\u201cQuella sera che inventai il tuo nome\u201d \u2013 1975/2015: 40 anni in musica\", con prefazione di Dario Salvatori, edito dalla Guida Editori e distribuito dalla Arnoldio Mondadori Editore. Al libro \u00e8 allegato un nuovo disco live dal medesimo titolo, che di fatto costituisce la ventesima pubblicazione discografica del GDS. L'album contiene un inedito realizzato in studio, una cover del brano \"Across the Universe\" dei Beatles.\nSuccessivamente al tour 2015, viene lanciato il musical \"M'innamorai\", a cui partecipa anche la band sotto il profilo recitativo e con una performance dal vivo dei suoi successi integrata nella sceneggiatura. Il lavoro, scritto e diretto da Diego Sanchez, viene messo in scena al Teatro Troisi di Napoli dal 12 al 15 novembre. Il brano della band \"Mani\" (inciso nel 1997) \u00e8 inoltre inserito in una compilation curata dall'UNICEF, organizzazione benefica di cui la band \u00e8 testimonial da tempo. Il CD, il cui ricavato \u00e8 devoluto in beneficenza, \u00e8 intitolato \"Noi siamo amore\" e include le partecipazioni di altri illustri artisti.\nNel 2016, la Warner Music Italy pubblica un nuovo greatest hits della band, il pi\u00f9 completo mai realizzato del periodo classico 1975-1980.\nA novembre, il musical \"M'innamorai\" vede la sua seconda edizione, questa volta al Teatro Bracco di Napoli.\n\"Christmas\", quarantacinquesimo anniversario e \"Concept\".\nIl 21 aprile 2017, la band lancia il suo nuovo singolo: \"Dannata idea\". Il videoclip, filmato in Basilicata, viene presentato in anteprima su TGcom24. Il singolo raggiunge la 34\u00aa posizione della classifica indipendente delle radio nazionali. Il Giardino dei Semplici s'imbarca in una lunga campagna radiofonica e dunque intraprende un nuovo tour.\nNel dicembre del 2018, la band pubblica un album di canzoni natalizie intitolato \"Christmas\", il sedicesimo disco da studio della propria carriera. L'album contiene hit internazionali rivisitate e alcune rielaborazioni tratte da \"Canta e cammina\" (versione 2014). A seguire, la band si imbarca in un mini-tour in chiese e basiliche importanti.\nNel marzo del 2019, il 45 giri di \"Carnevale da buttare\" viene ripubblicato dalla Periodica Records. Il lato A \u00e8 la versione originale del 1980, mentre il lato B \u00e8 un remix strumentale realizzato dal DJ e produttore napoletano Raffaele \"Whodamanny\" Arcella, figlio del componente della band Andrea Arcella. A luglio, la band lancia un nuovo videoclip in supporto della loro nuova versione di \"Tu, ca nun chiagne\", che ospita il rap della giovane esordiente Marthy (vero nome: Martina Liguori), figlia del componente della band Luciano Liguori. Il videoclip \u00e8 stato filmato a Gioia Sannitica.\nLa band annuncia sulle proprie pagine social l'imminente uscita di un album da studio, che vedr\u00e0 la luce nel 2020.\nNel febbraio del 2020 viene annunciato il nuovo disco \"Concept - Aria Acqua Terra Fuoco\", un doppio album, pubblicato anche in formato doppio vinile. La release \u00e8 mirata anche a festeggiare il quarantacinquesimo anniversario della carriera ufficiale della band.\nNel febbraio del 2021, Gianfranco Caliendo annuncia la release della sua autobiografia ufficiale, \"Memorie di un Capellone - Luci ed ombre di un successo anni 70\", edita dalla IacobelliEditore, con prefazione di Giorgio Verdelli. Il libro racconter\u00e0 la storia della band dal 1974 al 2012, oltre a trattare la carriera solista del musicista e i progetti paralleli.\nIl 26 novembre del medesimo anno sono ospiti da Serena Bortone nello studio di Oggi \u00e8 un altro giorno, raccontandosi e cantando alcuni dei pi\u00f9 grandi successi che gli hanno resi uno dei gruppi pi\u00f9 longevi della musica italiana.\nReunion.\nNel dicembre del 2005, il gruppo festeggia l'anniversario del trentennale al Palapartenope di Napoli, in un lungo concerto davanti a 4.500 spettatori. Per l'occasione, viene invitato sul palco Gianni Averardi, fondatore della band e primo batterista, e la band si esibisce dunque in un'inedita formazione a sei elementi, con Averardi alle percussioni e il sassofonista Pino Ciccarelli. Dall'evento verranno successivamente ricavati un album live e un DVD.\nNel 2012, Gianni Averardi partecipa con guest vocalist nella versione di \"Tu, tu, tu\" contenuta nel primo disco solista di Gianfranco Caliendo, \"Memorie di un pazzo\". \u00c8 la prima volta che i due musicisti collaborano assieme dal 1980, ricostituendo met\u00e0 della formazione originale del Giardino dei Semplici. Caliendo e Averardi eseguiranno una versione live dello stesso brano nell'ambito del concerto \"Quarantena\", tenutosi al Palapartenope di Napoli nel 2015."}
{"id": "739439", "revid": "2", "url": "https://it.wikipedia.org/wiki?curid=739439", "title": "Terence Mckenna", "text": ""}
{"id": "739443", "revid": "125435742", "url": "https://it.wikipedia.org/wiki?curid=739443", "title": "La Strana Societ\u00e0", "text": "La Strana Societ\u00e0 \u00e8 un gruppo vocale e strumentale italiano.\nStoria.\nIl gruppo \u00e8 fondato nel 1971 da alcuni musicisti provenienti dal complesso beat I Ragazzi del Sole, tra cui il batterista Valerio Liboni, il tastierista Carlo Lena, il bassista Giovanni \"Gianni\" Foresti, il chitarrista Luigi Catalano ed il cantante Celestino Scaringella.\nOttenuto un contratto con la Fonit, il primo 45 giri inciso \u00e8 \"Pop Corn/Nel giardino di Tamara\": il disco ottiene molto successo, arrivando al primo posto in hit parade. \n\"Pop Corn\" \u00e8 un brano strumentale, scritto nel 1969 da Gershon Kingsley, che venne in seguito riproposto con la denominazione The Popcorn Makers. Molti altri gruppi nel mondo incidono una cover della canzone, ed in Italia \u00e8 appunto \"La Strana Societ\u00e0\" che pubblica quella che vende il maggior numero di copie, anche grazie al fatto che viene scelta come stacchetto musicale nella trasmissione televisiva La Domenica Sportiva.\n\"Nel giardino di Tamara\" era anch'essa una canzone gi\u00e0 nota, in quanto l'anno precedente era stata incisa dal gruppo piemontese La Quinta Faccia e pubblicata in un album antologico della Fonit, Nuovi complessi d'avanguardia da Radio Montecarlo; l'autore della musica \u00e8 Roberto Valle, musicista eporediese anche lui componente de I Ragazzi del Sole (che incideranno anch'essi questo brano), mentre il testo \u00e8 di Vic Nocera, manager e produttore torinese.\nIn seguito il complesso non ripeter\u00e0 pi\u00f9 l'exploit iniziale, pur ottenendo ancora qualche successo discreto, come \"Fai tornare il sole\", finalista a Un disco per l'estate 1974. Alla stessa manifestazione, il gruppo aveva gi\u00e0 partecipato nel 1973 con \"Era ancora primavera\". Torner\u00e0 in gara nel 1975 con \"Una manciata di sabbia\".\nDue le partecipazioni al Festival di Sanremo, nel 1976 con \"Andiamo via\" e nel 1977 con \"Tesoro mio\".\nPer due anni (dal 1974 ai primi mesi del 1976) ha fatto parte del gruppo Umberto Tozzi.\nNegli anni '80 entra nel gruppo Roberto Bonfiglio, ex componente del gruppo di rock progressivo dei Procession (in cui per\u00f2 suonava con il cognome di sua madre, Munciguerra)\nPur con vari cambi di formazione, e con l'aiuto di alcune coriste, la band \u00e8 andata avanti nel corso dei decenni. Nel 1997 hanno riproposto la loro \"Pop Corn\" nella terza puntata della trasmissione televisiva \"Anima mia\" (condotta su Rai 2 da Fabio Fazio e Claudio Baglioni) in una surreale versione cantata e sottotitolata (con un testo costituito da una serie di \"Po po po po po po po...\"). Questa versione del gruppo \u00e8 capitanata da Cesare Gianotti.\nLa Strana Societ\u00e0 1972 The Originals.\nIn anni recenti, il marchio \"La Strana Societ\u00e0\" \u00e8 stato depositato con brevetto registrato alla Camera di Commercio di Savona. Il deposito \u00e8 avvenuto a nome di Carlo Lena, fondatore della band insieme a Valerio Liboni, Celestino Scaringella, Giovanni \"Gianni\" Foresti e Luigi Catalano.\nAlcuni membri della formazione originale (Scaringella, Lena e Catalano, coadiuvati da Liboni) si sono riuniti nel 2015 e hanno pubblicato un album contenente i loro vecchi successi rimasterizzati pi\u00f9 alcuni inediti. Il disco \u00e8 stato pubblicato dalla K1 Records/Self con la denominazione di \"La Strana Societ\u00e0 1972 The Originals\". La reunion prosegue ancora oggi con concerti e nuovi progetti discografici."}
{"id": "739451", "revid": "125397945", "url": "https://it.wikipedia.org/wiki?curid=739451", "title": "Pino Pascali", "text": "Biografia.\nNato da genitori di Polignano a Mare, trascorre l'adolescenza a Bari, dove frequenta il liceo scientifico, ma, gi\u00e0 ripetente, si trasferisce e si diploma al liceo artistico di Napoli. Nel 1956 va a vivere a Roma, dove si iscrive all'Accademia di Belle Arti e frequenta le lezioni di Toti Scialoja. Dopo il diploma comincia a lavorare come aiuto scenografo alla Rai. Nel contempo inizia una collaborazione, che diventer\u00e0 poi continuativa, con Sandro Lodolo, realizzando Caroselli, spot pubblicitari e sigle televisive.\nNegli anni sessanta partecipa a varie mostre collettive, e nel 1965 realizza la sua prima personale presso la galleria romana La Tartaruga. L'anno successivo espone alla galleria L'Attico. In soli tre anni ottiene un notevole riscontro da parte della critica e viene notato da influenti galleristi italiani e internazionali. Proprio all'apice della sua carriera, mentre alcune sue opere erano in mostra alla Biennale di Venezia, muore prematuramente a Roma nel 1968 per le conseguenze di un grave incidente in motocicletta, sua grande passione. La sua tomba si trova nel cimitero di Polignano a Mare.\nArtista eclettico, Pascali fu scultore, scenografo e \"performer.\" Nelle sue opere riunisce le radici della cultura mediterranea (i campi, il mare, la terra e gli animali) con la dimensione ludica dell'arte: un ciclo di opere \u00e8 dedicato alle armi, veri e propri giocattoli realizzati con materiali di recupero (metalli, paglia, corde) e molti suoi lavori ripropongono le icone e i feticci della cultura di massa. \nNella serie \"Ricostruzione della natura\", iniziata nel 1967 Pascali analizza il rapporto tra la produzione industriale in serie e natura.\n\u00c8 ritenuto uno dei pi\u00f9 importanti esponenti dell'arte povera, insieme a Michelangelo Pistoletto, Jannis Kounellis, Mario Merz, Eliseo Mattiacci, Renato Mambor, Sergio Lombardo e Cesare Tacchi. Fu il primo a formalizzare le pozzanghere con l'acqua vera, da cui nacque la mostra \"Fuoco immagine acqua terra\" avvenuta all'Attico nel maggio 1967."}
{"id": "739453", "revid": "125392456", "url": "https://it.wikipedia.org/wiki?curid=739453", "title": "Daniel Sentacruz Ensemble", "text": "I Daniel Sentacruz Ensemble sono un gruppo musicale italiano, fondato nel 1974.\nStoria.\nIl gruppo si forma su iniziativa di tre musicisti, Ciro Dammicco, Gianni Minuti Muffolini e Gianni Calabria, che si uniscono alla ex cantante dei Flora Fauna Cemento Mara Cubeddu, alla cantante modenese Rossana Barbieri (nota anche con lo pseudonimo Linda Lee), ad Angelo Santori, ex componente de I Raminghi, a suo fratello Bruno Santori, ex componente de I Raminghetti e ad alcuni componenti del complesso La Zona Verde.\nIl primo successo \u00e8 il singolo di debutto, \"Soleado\" (una canzone gi\u00e0 incisa da Dammicco come solista, \"Le rose blu\", a cui sono state tolte le parole), con cui partecipano al Festivalbar 1974, seguito da \"Un sospero\", che diventa la colonna sonora della celebre pubblicit\u00e0 della grappa Bocchino (interpretata da Mike Bongiorno, con lo slogan \"Sempre pi\u00f9 in alto...\").\nNel 1976 il gruppo partecipa al ventiseiesimo Festival di Sanremo con la canzone \"Linda bella Linda\", che si classifica all'ottavo posto.\nCome ospiti partecipano al Festival di Sanremo 1977 con \"Allah! Allah!\", mentre ritornano in gara al Festival di Sanremo 1978 con \"\u00bd notte\".\nPartecipano al Festivalbar 1977 con \"Bella mia\".\nDopo alcuni cambi di formazione, nel 1979 abbreviano il nome in Sentacruz, fino a sciogliersi nel 1982.\nNel 2010 il gruppo si ricompone come trio con Gianni Minuti Muffolini, Gianni Calabria e Rossana Barbieri, per partecipare ad alcune trasmissioni televisive quali \"I migliori anni\", a cui segue un tour. Nel 2018 si unisce anche Mara Cubeddu e per l'occasione incidono un nuovo singolo."}
{"id": "739455", "revid": "729019", "url": "https://it.wikipedia.org/wiki?curid=739455", "title": "Guardia variaga", "text": "La Guardia variaga (o dei Vareghi) era la guardia reale dell'imperatore bizantino, composta da elementi mercenari, (all'inizio principalmente svedesi e norvegesi orientali, ovvero variaghi, ma poi soprattutto russi) da quando questo reparto fu istituito nel gennaio del 989.\nStoria.\nNel 988, l'imperatore bizantino Basilio II richiese un gran numero di soldati variaghi a Vladimir di Kiev come aiuto per difendere il suo trono. Costretto dal trattato che il padre aveva stipulato dopo l'assedio di Dorostolon (971), Vladimir invi\u00f2 6.000 uomini a Basilio II, che in cambio gli diede in sposa sua sorella Anna Porfirogenita. Vladimir I si convert\u00ec al cristianesimo ortodosso e obblig\u00f2 il suo popolo a convertirsi al cristianesimo. Nel 989, la Guardia variaga, guidata dallo stesso Basilio, si rec\u00f2 a Crisopoli per sconfiggere il generale ribelle Barda Foca, che mor\u00ec in battaglia. Il suo esercito fu messo in fuga e inseguito con grande ferocia dai variaghi.\nDi fronte alla fedelt\u00e0 mostrata dai variaghi e a causa della sfiducia che Basilio II ormai nutriva verso la lealt\u00e0 della guardia imperiale bizantina, pi\u00f9 volte dimostratasi inaffidabile, l'imperatore affid\u00f2 agli scandinavi il compito di proteggerlo. Nacque cos\u00ec la \"Guardia variaga\" (in greco \"\u03a4\u03ac\u03b3\u03bc\u03b1 \u03c4\u03c9\u03bd \u0392\u03b1\u03c1\u03b1\u03b3\u03b3\u03af\u03c9\u03bd\"). Per circa 100 anni (fino al tardo XI secolo) questa organizzazione militare fu composta soprattutto da uomini reclutati dalla Russia, oltre che dalla Svezia e Norvegia orientali. A loro, dopo l'invasione normanna dell'Inghilterra (battaglia di Hastings, 1066), si aggiunse un grande numero di anglosassoni, che ormai privati della loro terra da Guglielmo il Conquistatore avevano in mente di vendicarsi contro i normanni che si trovavano nel sud Italia, dove erano in continua lotta con i bizantini. E cos\u00ec molti di loro combatterono in Sicilia contro i normanni di Roberto il Guiscardo, che aveva tentato, senza successo, di invadere l'Impero bizantino. Va comunque sottolineato che la fedelt\u00e0 dei variaghi agli imperatori venne in realt\u00e0 molte volte meno e che tale virt\u00f9 fu quindi alquanto esagerata degli scrittori bizantini.\nLa loro arma principale era l'ascia danese anche se erano spesso istruiti nell'arte della spada e in quella dell'arco. Alcune fonti li descrivono anche come guerrieri a cavallo. Erano acquartierati principalmente attorno a Costantinopoli, ma non di rado accompagnarono in battaglia l'esercito bizantino, distinguendosi per il loro coraggio. Furono anche gli unici a difendere con successo Costantinopoli durante l'assedio dei crociati. Sebbene sembra che la Guardia variaga sia stata sciolta dopo la presa della citt\u00e0 nel 1204, esistono alcune prove che fanno pensare che essa sia stata rifondata nell'Impero di Nicea dalla dinastia imperiale dei Lascaridi, o dopo la riconquista di Costantinopoli nel 1261 da Michele VIII Paleologo.\nPersonaggi famosi che fecero parte della Guardia variaga.\nMa \u00e8 di certo il futuro re di Norvegia Harald Sigurdsson III, conosciuto come Harald Hardr\u00e5de (cio\u00e8 \"lo Spietato\", anche se tale soprannome non gli fu mai dato dai suoi compatrioti) ad essere forse il membro pi\u00f9 famoso della Guardia variaga che, peraltro, era sotto il comando di Giorgio Maniace, detto Gyrger. Fuggito dalla sua terra, si rec\u00f2 dapprima a Gar\u00f0ar\u00edki e poi a Costantinopoli (1035), per la quale combatt\u00e9 in diciotto battaglie. Durante il suo servizio si scontr\u00f2 con gli arabi in Anatolia e in Sicilia. Combatt\u00e9 anche nell'Italia peninsulare e in Bulgaria. Imprigionato con l'accusa di essersi appropriato del bottino imperiale, venne rilasciato dopo la detronizzazione di Michele V. Forse partecip\u00f2 all'accecamento di quest'ultimo nella chiesa del monastero di Studion. Dopo che gli fu negato il permesso di lasciare il servizio, fugg\u00ec e torn\u00f2 in patria nel 1043. Un altro illustre appartenente a questa guardia potrebbe essere stato il principe inglese Edgardo Atheling, che era stato esiliato, egli avrebbe prestato servizio attorno al 1098."}
{"id": "739457", "revid": "26601", "url": "https://it.wikipedia.org/wiki?curid=739457", "title": "Movimento dello sterzo", "text": ""}
{"id": "739462", "revid": "729019", "url": "https://it.wikipedia.org/wiki?curid=739462", "title": "Raccordo autostradale 12", "text": "Il raccordo autostradale 12 (RA 12), denominato anche asse attrezzato o raccordo Chieti-Pescara, \u00e8 un raccordo autostradale italiano il cui percorso si sviluppa completamente in territorio abruzzese, ed \u00e8 stato inserito nell'itinerario della strada europea E80; svolge la funzione di tangenziale est-ovest di Pescara collegandola alle autostrade A14 ed A25. L\u2019\"asse attrezzato\", iniziando il suo percorso poco prima del centro abitato di Chieti, prosegue verso il mare costeggiando il fiume Pescara e collega le barriere autostradali \"Chieti-Pescara\" della A25 e \"Pescara Ovest-Chieti\" della A14 alla zona di Chieti scalo, all'area industriale della Val Pescara, all'aeroporto d'Abruzzo ed infine al porto di Pescara, che si trova nel centro della citt\u00e0 adriatica.\nIl raccordo \u00e8 in una posizione centrale delle vie di comunicazione dell'intera area e serve da collegamento viario tra diversi centri dell'area metropolitana di Pescara. Inoltre, l\u2019\"asse attrezzato\" si raccorda con la Tangenziale di Pescara, che rappresenta una variante alla SS 16 in direzone nord-sud, mentre nel territorio di Chieti con la SS 81 Piceno Aprutina, con la SS 5 Tiburtina Valeria e con la SS 656 Val Pescara-Chieti.\nIl raccordo autostradale, costruito fra il 1975 ed il 1983, \u00e8 lungo 14,8\u00a0km ed \u00e8 di propriet\u00e0 del \"Consorzio per lo sviluppo industriale dell'area Chieti Pescara\" (ma viene gestito da ANAS), non \u00e8 sottoposto a pedaggio e continua come superstrada, di propriet\u00e0 comunale, nel tratto urbano di Pescara lungo circa 3,0\u00a0km. Tale parte dell\"'asse attrezzato\" \u00e8 classificata come diramazione della strada statale 16 Adriatica (SS 16 dir/C).\nClassificazione tecnica.\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale. Tuttavia per l'ANAS che ne \u00e8 gestore, secondo l'AISCAT e per il decreto n. 461 precedentemente citato il raccordo non \u00e8 classificato come autostrada bens\u00ec come viabilit\u00e0 statale ordinaria. Coerentemente con l'ANAS, l'AISCAT ed il decreto, all'inizio del raccordo nel segnale stradale di \"inizio tratta di competenza ANAS\" \u00e8 presente la scritta \"racc. aut. CHIETI-PESCARA\" su sfondo blu e non verde (applicato invece sul resto della segnaletica). L'ANAS in altri documenti ha inserito il RA 12 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\".\nNomenclatura.\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione RA 12.\nLa numerazione \"RA 12\" non appare per\u00f2 nella segnaletica stradale, che invece riporta le definizioni \"\"racc CH-PE\" a sfondo verde sui segnali di progressiva chilometrica e \"R.A. E80\" su sfondo verde od a volte solamente \"Asse attrezzato\"\" su sfondo bianco sui segnali di indicazione delle strade comunali che vi accedono.\nDescrizione.\nIl raccordo si presenta come una strada a due carreggiate separate da spartitraffico, ciascuna con due corsie.\nL\"'asse attrezzato\" inizia dalla parte bassa di Chieti, tra il territorio cittadino e quello della sua frazione Brecciarola affiancando inizialmente il percorso della SS 5 Tiburtina Valeria fino ad arrivare ai confini di Pescara, dove la strada si incrocia con la strada statale 714 Tangenziale di Pescara e prosegue con la denominazione strada statale 16 dir/C del Porto di Pescara verso il porto della citt\u00e0. Nel 2016 \u00e8 stato abbassato il limite di velocit\u00e0 da 110km/h a 90km/h, arrivando anche a 40km/h nei pressi dei tratti pi\u00f9 tortuosi."}
{"id": "739464", "revid": "247222", "url": "https://it.wikipedia.org/wiki?curid=739464", "title": "Enzo Malepasso", "text": "Biografia.\nRicordato per lo stile melodico delle sue composizioni e per il timbro vocale simile a quello di Lucio Battisti, \u00e8 passato come una meteora nel panorama dei cantautori italiani, anche se ha potuto esprimere le proprie qualit\u00e0 al Festival di Sanremo 1980, quando si classific\u00f2 al secondo posto con il brano \"Ti voglio bene\", titolo anche del suo secondo album. Partecip\u00f2 poi anche all'edizione dell'anno successivo con la canzone \"Amore mio\", senza qualificarsi per la finale. All'inizio della carriera utilizz\u00f2 lo pseudonimo Paul Cash.\nNel 1976 aveva colto il primo grande successo come autore, con \"15 anni\", incisa dal gruppo I vicini di casa su testo di Claudio Daiano.\nSuccessivamente si era dedicato soprattutto all'attivit\u00e0 di autore e produttore musicale, scrivendo tra l'altro canzoni per Fiordaliso, Peppino Di Capri, Loretta Goggi, Wess, La Strana Societ\u00e0, Peppino Gagliardi, Orietta Berti, Wess e Dori Ghezzi, Little Tony, I Camaleonti, Bruno Martino, Luciano Rossi, Bert\u00edn Osborne, Pupo, Nino D'Angelo e Fred Bongusto.\nNel 1983 inizia il sodalizio artistico e sentimentale con Fiordaliso, per la quale scrisse e produsse, insieme al paroliere Luigi Albertelli, tutti gli album fino al 1987. Tra i brani pi\u00f9 famosi \"Non voglio mica la luna\" del 1984, composta con il cantautore Adelmo Fornaciari alias Zucchero e il paroliere Luigi Albertelli, uno dei maggiori successi discografici italiani degli anni ottanta, e poi \"Li-be-llu-la\", \"Il mio angelo\", \"Sola no\", \"Fatti miei\" (scritta ancora, nella parte musicale, con Fornaciari), \"Il canto dell'estate\" (composta con Umberto Smaila) e l'intensa I giorni dell'addio.\nAlla fine degli anni ottanta si trasfer\u00ec fuori dall'Italia, lavorando in Messico, Spagna e Australia, tutti Paesi dove produsse artisti di grande levatura, . Non trascur\u00f2 mai comunque il mercato discografico italiano, per il quale produsse tra il 1987 e il 1996 non meno di nove album di Nino D'Angelo, ciascuno dei quali ottenne un successo tale da essere premiato con il disco d'oro.\nNel 1994 produsse e lanci\u00f2 Gigi D'Alessio.\nNel 1998 fu produttore del cantautore Luca Sepe, che ha partecipato al Festival di Sanremo con il brano \"Un po' di te\".\nSuccessivamente Malepasso si ritir\u00f2 a vita privata, \nTra le case discografiche con le quali incise i suoi brani vanno citate la Polydor, la Durium e la Aleph."}
{"id": "739466", "revid": "287204", "url": "https://it.wikipedia.org/wiki?curid=739466", "title": "Il corpo e il sangue di Eymerich", "text": "Il corpo e il sangue di Eymerich \u00e8 un romanzo di fantascienza scritto da Valerio Evangelisti nel 1996.\nSi tratta del quarto romanzo pubblicato del ciclo di Eymerich, anche se temporalmente si colloca al terzo posto della saga, come indicato dallo stesso Valerio Evangelisti nell'appendice del libro \"Metallo urlante\".\nTrama.\nCome negli altri romanzi del ciclo, la storia si sviluppa in due sottotrame parallele ambientate in due diversi periodi storici. \nLa prima sottotrama si svolge nel 1358: Nicolas Eymerich, inquisitore Generale del regno d'Aragona, viene inviato a Castres per debellare una setta misteriosa nota come \"Masc\", dedita a rituali che hanno a che fare con il sangue. Eymerich porter\u00e0 a compimento la missione con un gigantesco rogo che spazza via praticamente tutti gli abitanti di Castres: non solo i \"masc\", setta costituita prevalentemente dai nobili del luogo, ma anche borghesi e artigiani, che appartengono invece alla fede c\u00e0tara, oltre al vescovo e a numerosi monaci, alleati o conniventi dei \"masc\". \nLa seconda sottotrama \u00e8 ambientata nel XX secolo e parte dal 1952 negli Stati Uniti: lo scienziato pazzo \"Lycurgus Pinks\", inizialmente membro del Ku Klux Klan, sviluppa un piano diabolico per sterminare la popolazione afroamericana scatenando una malattia per la quale i neri sarebbero geneticamente predisposti: l\"'anemia falciforme\". Ma il piano di Pinks (che negli anni successivi compie numerosi esperimenti in varie parti del mondo, e diventa capo dell'intelligence militare americana) va oltre l'idea originaria, arrivando a provocare una mutazione genetica che colpir\u00e0 indistintamente tutta la popolazione, causando un'epidemia globale di anemia falciforme (di tale epidemia si parla in molti altri romanzi del ciclo, ad esempio in \"Nicolas Eymerich, Inquisitore)\". Soltanto alla fine del romanzo si capir\u00e0 in che modo le due sottotrame siano collegate. \nL'ultimo capitolo, \"La maschera della Morte Rossa\", \u00e8 un omaggio all'omonimo racconto di Edgar Allan Poe: al posto del castello del principe Prospero c'\u00e8 la Casa Bianca e la sua unit\u00e0 di crisi guidata da \"Prosperous Doyle\" (immaginario presidente degli Stati Uniti), mentre il ruolo della Maschera \u00e8 \"interpretato\" dallo stesso Pinks."}
{"id": "739468", "revid": "1983214", "url": "https://it.wikipedia.org/wiki?curid=739468", "title": "Amilcare Zanella", "text": "Fu allievo di Giovanni Bottesini e diresse i conservatori di Parma e Pesaro.\nBiografia.\nNel 1883 entr\u00f2 nella Regia Scuola di musica di Parma, diplomandosi in pianoforte nel 1891, dopo aver studiato con Ficcarelli e composizione con Dacci. \nNel 1894 fu in Sud America come sostituto di Marino Mancinelli, e vi si ferm\u00f2 fino al 1900, facendosi ammirare come pianista e compositore. La Libert\u00e0 di Piacenza del 4 aprile 1897 scrisse che nel febbraio era stato nominato professore nel Conservatorio di Buenos Aires. Ritornato in Italia, per farsi conoscere, raccolse a sue spese un'orchestra, con la quale si esib\u00ec nel 1901 come compositore, direttore e pianista in una lunga tourn\u00e9e. \nCome direttore d'orchestra la sua attivit\u00e0 \u00e8 stata ininterrotta: concerti a Trieste (1907), a Roma (1909), a Napoli, Bari, Genova, Torino, Parma, Milano, a Bologna (commemorazione di Verdi nell'aprile 1913 al Teatro Comunale con la \"Messa da requiem\"), a Parma (commemorazioni di Corelli e di Merulo), nel giro della \"Cenerentola\" di Rossini in edizione integrale nel 1920 ad Asti, Pesaro, Roma, Parma, Reggio Emilia, Modena, Bergamo, a Milano con l'esecuzione dell' \"Orfeo\" nel III centenario monteverdiano.\nFu direttore del Conservatorio di musica di Parma dal 1903 al 1905, anno in cui succedette a Mascagni nella direzione del Liceo di Pesaro, dove tenne anche la cattedra di composizione, rimanendo in carica fino al 1940. \nIl 29 febbraio 1912 diresse a Pesaro l'esecuzione integrale dello \"Stabat Mater\" di Rossini con un complesso di duecentocinquanta esecutori, esecuzione come non mai si era sentita e che ebbe un'eco straordinaria anche fuori di Pesaro.\nNella citt\u00e0 marchigiana fu iniziato in Massoneria, il 28 maggio 1919 presso la Loggia \"XI Settembre\" . Nella stessa Loggia ebbe l'aumento di salario al grado di Compagno il 18 dicembre dello stesso anno, e fu elevato al grado di Maestro il 20 aprile dell'anno successivo.\nNel 1921 fond\u00f2 le societ\u00e0 del quartetto di Pesaro e Ascoli Piceno; costitu\u00ec il Trio di Pesaro con Chiti e Brunelli.\nCome compositore si \u00e8 dedicato prevalentemente alla musica strumentale. La sua musica \u00e8 caratterizzata dalla vivacit\u00e0 ritmica e dal colore e presenta spesso una vena d'ironia."}
{"id": "739470", "revid": "1013865", "url": "https://it.wikipedia.org/wiki?curid=739470", "title": "Provincia di Manica", "text": "La provincia di Manica \u00e8 una provincia del Mozambico centrale.\nGeografia fisica.\nLa provincia confina a nord e ovest con la provincia di Sofala, a sud con le province di Inhambane e Gaza e a ovest con lo Zimbabwe.\nIl territorio si eleva gradualmente dalla pianura orientale ai monti Chimanimani, situati posti nell'area centro-occidentale, lungo il confine con lo Zimbabwe; a questa catena appartiene il monte Binga (2436 m), la pi\u00f9 alta montagna del Mozambico. I fiumi scendono dai rilievi occidentali defluendo verso la valle dello Zambesi a nord e verso l'Oceano Indiano a oriente. I fiumi principali sono il Vund\u00f9zi, il P\u00f9ngu\u00e8, il Rev\u00f9e e il Buzi. La diga di Chicamba Real, sul fiume Revu\u00e8, forma il lago artificiale di Chicamba.\nL'area dei monti Chimanimani \u00e8 protetta da un parco nazionale transnazionale che si estende dal Mozambico allo Zimbabwe. L'area protetta mozambicana copre 1752\u00a0km\u00b2.\nIl capoluogo \u00e8 Chimoio (in passato nota come Vila Pery), situata al centro della provincia."}
{"id": "739472", "revid": "120128436", "url": "https://it.wikipedia.org/wiki?curid=739472", "title": "Nicomaco di Gerasa", "text": "Biografia.\nDi formazione pitagorica, fu influenzato anche da Aristotele. Le sue opere pi\u00f9 note sono l'\"Introduzione all'aritmetica\" (\"Arithmetike Eisagoge\") e il \"Manuale di armonica\" (\"Encheiridion Harmonikes\"). Nell\"'Introduzione all'aritmetica\", Nicomaco si occupa dei numeri, specie del significato dei numeri primi e dei numeri perfetti, convinto che l'aritmetica sia all'origine delle altre discipline matematiche, come la geometria, la musica e l'astronomia.\nA Nicomaco si deve il primo riferimento giunto fino a noi del crivello di Eratostene, il famoso metodo per l'individuazione dei numeri primi, sottolineandone la duplice utilit\u00e0: decidere se un numero \u00e8 primo, e stabilire se due numeri sono primi fra loro (confrontandone i fattori primi).\nSecondo la tradizione, sarebbe stato espulso dalla scuola pitagorica perch\u00e9 viol\u00f2 il divieto assoluto di diffondere la conoscenza teosofica all'esterno e di conservare una forma esclusivamente orale di tali culti iniziatici di tipo misterico. Boezio realizz\u00f2 le prime due traduzioni dal greco al latino del trattato introduttivo all'aritmetica e alla musica di Nicomaco di Gerasa. L'\"Aritmetica\" boeziana esercit\u00f2 un notevole influsso sullo sviluppo della matematica medievale. Prima di allora, esistevano i commentari di Apuleio di Madaura, in latino, e di T\u00e2bit ibn Qoran, precedute da quelle greche di Giamblico, Asclepio di Tralle, Filopono e Soterico.\nNicomaco reinterpret\u00f2 la Sacra Triade (dove l\u2019Uno rappresenta il Padre, il Due la Madre cosmica, il Tre il Figlio) come il principio di riconciliazione fra i due supremi contrari dell'Uno e della Diade, fondamenti geometrici della numerologia e della musica, ripresi da Platone.\nLo stesso Platone era considerato da Taziano il Siro e da san Giustino come un precursore della Trinit\u00e0 cristiana, da rapportarsi alla versione esoterica dei pitagorici."}
{"id": "739473", "revid": "107691973", "url": "https://it.wikipedia.org/wiki?curid=739473", "title": "Etruria Mobilit\u00e0", "text": "Etruria Mobilit\u00e0 s.c.a.r.l. \u00e8 una societ\u00e0 consortile a responsabilit\u00e0 limitata, nata nel 2005, che gestisce il trasporto pubblico locale nella citt\u00e0 di Arezzo e provincia. I soci consortili sono Busitalia-Sita Nord s.r.l., Tiemme S.p.A., Autolinee Toscane S.p.A., Trasporti toscani S.r.l., Baschetti Autoservizi S.r.l., Autolinee Fabbri s.n.c. e ALA Bus S.r.l..\nEsercizio.\nEtruria Mobilit\u00e0 s.c.a.r.l. gestisce il trasporto pubblico urbano ed interurbano a Arezzo e in tutta la provincia, oltre che in una parte della provincia di Firenze.\nDal 1 gennaio 2018 opera in virt\u00f9 del contratto ponte tra Regione Toscana e la Societ\u00e0 One scarl."}
{"id": "739477", "revid": "547034", "url": "https://it.wikipedia.org/wiki?curid=739477", "title": "Ceratitidini", "text": "I Ceratitidini sono Insetti di una trib\u00f9 compresa nella famiglia dei \"Tephritidae\", sottofamiglia \"Dacinae\" (Ditteri Brachiceri Ciclorrafi Schizofori). Comprende specie prevalentemente originarie dell'Africa, alcune cosmopolite.\nSistematica.\nLa trib\u00f9 dei Ceratitidini comprende 12 generi con 167 specie , di cui oltre 150 presenti o originarie dell'Africa.\nGeneri:"}
{"id": "739480", "revid": "89688", "url": "https://it.wikipedia.org/wiki?curid=739480", "title": "Tenone e mortasa", "text": "In falegnameria e nell'edilizia in legno strutturale, quello a tenone e mortasa \u00e8 un tipo di giunzione a incastro composta da un elemento maschio detto \"tenone\" e dall'alloggio femmina corrispondente detto \"mortasa\"\nIl metodo \u00e8 stato utilizzato per migliaia di anni dai falegnami di tutto il mondo per unire pezzi di legno, soprattutto quando questi formano un angolo di 90 gradi. La giunzione pu\u00f2 essere incollata oppure fissata con cavicchi (paletti passanti) o chiodi per bloccarla in posizione.\nQuesto tipo di incastro pu\u00f2 essere usato anche con altri materiali oltre al legno, ad esempio \u00e8 un metodo tradizionale usato da scalpellini e fabbri. \nCaratteristiche.\nUn esempio dell'accoppiamento tenone-mortasa lo troviamo nella sedia classica in legno:\nNormalmente la dimensione trasversale del tenone \u00e8 di 1/3 dello spessore del pezzo in lavorazione. La lunghezza deve corrispondere alla profondit\u00e0 della mortasa, leggermente diminuita.\nIn alcune produzioni industriali questo tipo di accoppiamento viene spesso sostituito da quello realizzato con cavicchi (spine in legno che si incastrano su fori in entrambe le parti da accoppiare). Rispetto all'uso dei cavicchi la tenuta dell'accoppiamento tenone-mortasa pu\u00f2 essere nettamente superiore, sedie e mobili possono risultare strutturalmente sani e rigidi anche dopo molto tempo.\nIl tenone pu\u00f2 avere forma quadrata o rettangolare e le due estremit\u00e0 arrotondate. La mortasa pu\u00f2 essere passante o meno, ha sezione generalmente quadrata o rettangolare e viene realizzata su un pezzo di legno o metallo. La lavorazione pu\u00f2 essere eseguita con una macchina chiamata bedanatrice, oppure manualmente, utilizzando scalpello e martello."}
{"id": "739486", "revid": "124123", "url": "https://it.wikipedia.org/wiki?curid=739486", "title": "Am\u00e9d\u00e9e Achard", "text": "Scrisse romanzi di vita borghese e di cappa e spada, memorie di viaggio e cronache storiche.\nDopo un breve soggiorno vicino ad Algeri, dove diresse una fattoria, poi a Tolosa al gabinetto del Prefetto, Am\u00e9d\u00e9e Achard fu giornalista a Marsiglia al \u00abS\u00e9maphore\u00bb per il quale scrisse numerosi articoli e cronache.\nArrivato a Parigi, scrisse per il \u00abVert-Vert\u00bb, poi all'\u00abEntracte\u00bb, allo \u00abCharivari\u00bb e infine per il giornale \u00ab\u00c9poque\u00bb. Achard scrisse moltissimo per s\u00e9 e perfino per i suoi colleghi giornalisti privi d'ispirazione.\nCollabor\u00f2 in seguito al giornale satirico \u00abLe Pamphlet\u00bb. Provoc\u00f2 a duello un tale chiamato Fiorentino che l'aveva diffamato. Durante il duello, fu gravemente ferito.\nAncora convalescente, part\u00ec per l'Italia insieme all'esercito francese come cronista di guerra per il \u00abJournal des d\u00e9bats\u00bb.\nAchard scrisse tantissimo. Oltre alla sua abbondantissima attivit\u00e0 di giornalista, ebbe il tempo di scrivere una trentina di testi teatrali e una quarantina di romanzi. Le sue opere narrative sono, in tutto, all'incirca una novantina; la sua attivit\u00e0 letteraria cominci\u00f2 con \"'Une arabesque\" (1840) e si concluse con \"La toison d'or\" (1875).\nAm\u00e9d\u00e9e Achard \u00e8 noto per i suoi romanzi di cappa e spada. Gli viene attribuita a torto la paternit\u00e0 di questa definizione (in realt\u00e0 Ponson du Terrail l'aveva usata un po' prima di lui), ma la realizzazione del romanzo eponimo (\"La cape et l'\u00e9p\u00e9e\") nel 1875 lo ha reso uno dei padri del genere. Alexandre Dumas stesso era fra i suoi estimatori.\nOltre a questi romanzi d'azione, Achard scrisse anche molti romanzi popolari di costume, oggi considerati romanzi all'acqua di rose."}
{"id": "739488", "revid": "124895123", "url": "https://it.wikipedia.org/wiki?curid=739488", "title": "Cardiff City Football Club", "text": "Il Cardiff City Football Club (\"Clwb P\u00eal-droed Dinas Caerdydd\" in gallese), noto semplicemente come Cardiff City o anche solo come Cardiff, \u00e8 una societ\u00e0 calcistica gallese con sede nella citt\u00e0 di Cardiff che, tuttavia, disputa da lungo tempo le divisioni del campionato inglese di calcio. Milita nel Football League Championship, la seconda divisione del campionato inglese.\nNon avendo mai giocato nel campionato gallese di calcio, il Cardiff non ha mai rappresentato il Galles n\u00e9 nella Coppa dei Campioni n\u00e9 nella UEFA Champions League. Per le numerose vittorie in Coppa del Galles ha, invece, partecipato a 14 edizioni della Coppa delle Coppe (record), di cui 5 consecutive (dalla stagione 1967-1968 a quella 1971-1972, primato condiviso coi finlandesi del Lahden Reipas). Il risultato migliore ottenuto in tale competizione \u00e8 stata la semifinale disputata nella stagione 1967-1968.\nStoria.\nFondato nel 1899 come \"Riverside AFC\", nel 1912 vinse per la prima volta la Coppa del Galles. Nel 1920 venne ammesso alla Football League, in Second Division, dal momento che il campionato gallese \u00e8 nato solo nel 1992 (in precedenza tutte le squadre gallesi partecipavano a quello inglese). Nella prima stagione il Cardiff si mette subito in ottima luce, arrivando secondo in campionato, conquistando cos\u00ec la promozione in First Division e arrivando in semifinale di FA Cup.\nL'impatto con la prima divisione inglese fu ottimo, con un quarto posto nel 1922 e un nono nel 1923; fu tuttavia nel 1924 che arriv\u00f2 il massimo risultato di una squadra gallese nel campionato inglese, con il secondo posto a pari punti dell'Huddersfield Town F.C., perdendo il titolo solo per il peggior quoziente reti (a parit\u00e0 di differenza reti) con la squadra inglese.\nDopo di allora il Cardiff non ottenne altri risultati eccellenti in campionato arrivando per\u00f2 alla finale di FA Cup nel 1925, competizione poi vinta nel 1927, unica squadra non inglese nella storia ad essersi aggiudicato il prestigioso trofeo. Nello stesso anno vinse anche il Charity Shield. Nel frattempo continu\u00f2 anche a giocare nella Coppa di Galles, vincendola per ben 5 volte negli anni venti.\nRetrocesso in Second Division nel 1929, sprofond\u00f2 addirittura in Third Division con l'ultimo posto nel 1931. Risalito fra i cadetti solo nel 1947, torn\u00f2 in prima divisione con il secondo posto in campionato nel 1952; nella stagione del ritorno in massima serie, il miglior marcatore stagionale del club \u00e8 Wilf Grant, autore di 26 reti.\nGioc\u00f2 l'ultima stagione in prima divisione nel 1962, tuttavia arriv\u00f2 a giocare la semifinale di Coppa delle Coppe nel 1968 in virt\u00f9 della vittoria in Coppa del Galles.\nDopo quest'ultimo exploit, addirittura a livello internazionale, la squadra sprofond\u00f2 fino in Fourth Division negli anni ottanta e novanta, per poi ritornare in seconda divisione grazie alla vittoria ai supplementari dei play-off, contro il QPR, nella Second Division 2002-2003.\nNel 1993 ha vinto la sua ventiduesima e ultima Coppa del Galles, dalla quale \u00e8 escluso dal 1995 in quanto non partecipa al campionato gallese. Ha vinto nel 2002 la FAW Premier Cup, competizione riservata a quelle squadre gallesi che giocano invece nel campionato inglese e alle migliori squadre gallesi di campionato e coppa.\nNella stagione 2007-2008 ha conquistato dopo 81 anni l'accesso alla finale di FA Cup, dove \u00e8 stata battuta per 1-0 dal . Nella stagione 2009-2010 sfiora la promozione in Premier League, perdendo la finale dei playoff contro il Blackpool per 3-2.\nNella stagione 2011-2012, militando in Championship, ha raggiunto la finale di Coppa di Lega inglese, eliminando dal torneo il Blackburn, squadra della Premier League, tre compagini di pari categoria e due di categorie inferiori. Nella finale giocata a Wembley contro il Liverpool, riesce a terminare la partita sul 2-2 (dopo i tempi supplementari); ai calci di rigore i \"Bluebirds\" vengono per\u00f2 sconfitti dalla formazione del Merseyside. Al termine della stagione accede, grazie al sesto posto in campionato, ai play-off valevoli per l'accesso alla Premier League, nei quali per\u00f2 viene eliminato in semifinale dal West Ham.\nNel 2012, il Cardiff cambia i colori della divisa casalinga, passando dal tradizionale blu, bianco e giallo al rosso e nero: \u00e8 la prima volta che il club non indossa il blu come colore principale dal 1908. Anche lo stemma viene sostituito con uno nel quale il drago gallese \u00e8 pi\u00f9 prominente del tradizionale uccello azzurro. Queste modifiche sono state apportate per rendere internazionale il brand della societ\u00e0 che attraverso un piano di investimenti presentato dal presidente Vincent Tan, avrebbe dovuto aprire nuovi mercati economici. Nella stagione 2012-2013 riesce a conseguire la promozione in Premier League con alcune giornate di anticipo, grazie al primo posto ottenuto nel Championship. Torna cos\u00ec a giocare in massima serie a 51 anni di distanza dall'ultima volta. Nella stagione 2013-2014 si piazza ventesimo e ultimo in Premier League, tornando cos\u00ec in Championship dopo un solo anno. \nIl rebranding ha provocato una forte opposizione da parte dei fan, che hanno organizzato marce e manifestazioni di protesta per esprimere il loro disappunto per i cambiamenti. Nonostante Tan abbia dichiarato in precedenza che il club sarebbe tornato a vestirsi di blu solo se fosse stato trovato un altro proprietario, il 9 gennaio 2015, dopo tre stagioni il club ha ripristinato il kit di casa blu con un kit da trasferta rosso per creare una \"continuit\u00e0\" con la propriet\u00e0. Nel marzo 2015, viene annunciato un nuovo stemma che riporta il \"Bluebird\" in primo piano ed un drago cinese che sostituisce il drago gallese standard.\nLe tre stagioni seguenti vedono il Cardiff piazzarsi undicesimo, ottavo e dodicesimo in seconda serie. \nNella stagione 2017-2018, sotto la guida di Neil Warnock, la squadra si piazza seconda e riguadagna la promozione in massima divisione. La stagione 2018-2019 vede i \"Bluebirds\" retrocedere in Championship con una giornata di anticipo, dopo un solo anno. Nella stagione 2019-2020 si classifica quinta e accede ai playoff, dove viene eliminata in semifinale dal Fulham (0-2, 2-1). Nella stagione 2020-2021 arriva a nove punti dalla zona playoff.\nColori e simboli.\nNel giugno 2012, il nuovo proprietario malese Vincent Tan impone un cambio ai colori sociali del Cardiff, che dal blu passano al rosso.\nIl cambio viene giustificato secondo esigenze di marketing. \nCon l'azione si vuole allargare il bacino dei tifosi dalla sola citt\u00e0 di Cardiff a tutto il Galles: il rosso \u00e8 infatti il colore tipico della nazione gallese e del drago \"Y Ddraig Goch\". Il drago ed il rosso vengono considerati simboli fortunati nel mondo orientale, ed utilizzarli significa maggiore possibilit\u00e0 di vendita del merchandising in quei paesi.\nQuesto cambiamento \u00e8 stato osteggiato sia dai sostenitori dei \"Bluebirds\" sia da quelli dello Swansea (altra squadra, militante in Premier League, che rappresenta il Galles).\nCi\u00f2 nonostante il cambio di colore \u00e8 stato approvato per la stagione 2012-2013, ed il blu, che ha contraddistinto il Cardiff fin dalla sua fondazione nel 1908, \u00e8 stato relegato alla sola divisa da trasferta.\nTuttavia durante la stagione 2014-2015 si \u00e8 assistito ad un nuovo cambio di rotta da parte della propriet\u00e0 malese che ha deciso di ripristinare il blu come colore principale della divisa casalinga, relegando il rosso a quello del secondo completo; inoltre \u00e8 stato annunciato il ritorno del \"Bluebird\" all'interno dello stemma societario.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nStadio.\nIl Ninian Park.\nIl primo stadio del Cardiff City fu il \"Sophia Gardens\" un parco dove giocarono dalla loro fondazione risalente al 1899 fino al 1910 quando, a causa delle scarse condizioni strutturali del campo e del sempre crescente numero di sostenitori, Bartley Wilson contatt\u00f2 Bute Estate, che controllava buona parte del territorio di Cardiff ai tempi, affinch\u00e9 venisse trovato il giusto luogo per costruire il nuovo stadio. Lo trovarono inizialmente in Sloper Road, territorio che inizialmente doveva ospitare una discarica e che richiedeva un intenso lavoro per rendere il territorio compatibile allo scopo di costruirci un campo da calcio sopra, ma con l'assistenza della Cardiff Corporation e di volontari il lavoro venne completato. Lo stadio venne inizialmente chiamato Sloper Park ma fu poi nominato in onore di Lord Ninian Crichton-Stuart, che diede in grande aiuto finanziario nella costruzione di quest'ultimo, e cos\u00ec divent\u00f2 Ninian Park.\nIl record di spettatori \u00e8 di ben 57.893 tifosi, che vennero raggiunti in un match di campionato contro l'Arsenal il 22 aprile 1953. Il record \u00e8 imbattuto da pi\u00f9 di cinquant'anni e sar\u00e0 impossibile batterlo dato che durante gli anni settanta ed ottanta a causa dei ridimensionamenti per la sicurezza, dopo gli incidenti dell'Heysel e di Hillsborough, lo stadio vide ridurre la sua capacit\u00e0 a soli 22.000 posti.\nIl nuovo stadio.\nNel giugno 2009, la citt\u00e0 di Cardiff complet\u00f2 un nuovo stadio da 26.500 posti a sedere sul sito dell'ormai demolito \"Cardiff Athletics Stadium\".\nI lavori per il nuovo Cardiff International Sports Stadium cominciarono nel gennaio 2007, questi terminarono ufficialmente nel gennaio 2009, contando esattamente due anni di lavoro. Il nuovo stadio, nominato \"Cardiff City Stadium\", apr\u00ec le porte ai tifosi nel luglio 2009. Questo \u00e8 dopo il pi\u00f9 celebre Millennium Stadium il secondo \"ground\" pi\u00f9 grande di tutto il Galles.\nPer festeggiare l'inaugurazione del nuovo stadio il Cardiff gioc\u00f2 due amichevoli di lusso, la prima contro gli scozzesi del Celtic il 22 luglio 2009, la seconda il primo di agosto contro gli spagnoli del Valencia. La prima partita di campionato giocata l'8 agosto 2009 contro lo Scunthorpe United, vide il Cardiff vincere per 4-0. Il primo incontro di Carling Cup venne giocato l'11 agosto 2009 contro il Dagenham &amp; Redbridge dove i Bluebirds si imposero per 3-1.\nTifoseria.\nGemellaggi e rivalit\u00e0.\nLe rivalit\u00e0 principali del Cardiff City in questi ultimi 25 anni hanno coinvolto principalmente le \"cugine\" gallesi del Newport County e lo che giocano nella federazione calcistica inglese; nell'aprile 2006 i rapporti tra tifosi del Cardiff e dello Swansea non furono aiutati dalla vittoria dello Swansea della finale di Football League Trophy contro il Carlisle United per 2-1 nel Millennium Stadium di Cardiff. Durante le celebrazioni, Lee Trundle e Alan Tate mostrarono una bandiera gallese, con sopra scritte oscenit\u00e0 anti-Cardiff; Trundle inoltre vest\u00ec una T-shirt con sopra un'immagine di un giocatore dello Swansea che urinava su una maglia del Cardiff City.\nLa Football Association of Wales (FAW) disse che le immagini delle celebrazioni, effettuate il 2 aprile al Millennium Stadium di Cardiff, furono \"estremamente offensive e del tutto inaccettabili\". Dopo la sentenza della commissione di inchiesta i due giocatori in questione vennero arrestati dalla Polizia per pubbliche offese, multati per \u00a32\u00a0000, e squalificati per una giornata. Lee Trundle ha curiosamente in seguito militato per i rivali inglesi del Cardiff, il Bristol City. Le rivalit\u00e0 con il Wolverhampton, sono nate dopo scontri violenti, nelle stagioni passate, che portarono a 17 arresti.\nUn sondaggio del 2019 ha inoltre mostrato come numerosi tifosi del Cardiff considerino propri rivali le tifoserie del ed in minor misura del .\nRosa 2021-2022.\n\"Aggiornata al 26 novembre 2021.\""}
{"id": "739495", "revid": "6923", "url": "https://it.wikipedia.org/wiki?curid=739495", "title": "Libra (gruppo musicale)", "text": "I Libra sono stati un gruppo musicale italiano, attivo alla met\u00e0 degli anni '70.\nStoria.\nI Libra nascono a Roma nel 1973 dopo lo scioglimento dei Logan Dwight, con una formazione che comprendeva due dei componenti di quest'ultimoo gruppo - Federico D'Andrea e il chitarrista Franco Ventura - oltre a Sandro Centofanti alle tastiere (Buon Vecchio Charlie), Nicola Di Staso alla chitarra e David Walter alla batteria. I Libra sono stati l'unica band italiana ad avere un contratto con l'etichetta americana Motown.\nDopo un primo scioglimento, la band si riform\u00f2 nell'autunno del 1973 per partecipare al musical \"Jacopone\", con il bassista Claudio Barbera - anch'egli ex membro dei Logan Dwight - al posto di Ventura. Durante questo periodo, incontrarono il produttore Danny Besquet, che offr\u00ec loro un contratto discografico. Alla fine del tour, la formazione si stabilizz\u00f2 con l'aggiunta del bassista Dino Cappa, con il quale registrarono un demo allo studio Sonic di Roma.\nGrazie alle prove, ottennero un contratto con la Dischi Ricordi - casa discografica appartenente al gruppo multinazionale Sony Music - e registrarono a Milano, nell'autunno del 1974, il loro primo album, \"Musica e parole\".\nL'album usc\u00ec nel febbraio 1975: un album essenzialmente rock con ampio uso di parti acustiche e alcune influenze jazz-rock e funk. \"Musica e parole\" ha qualche somiglianza con la Premiata Forneria Marconi e alcuni interessanti momenti in stile progressive, come il brano di 13 minuti che chiude il disco, \"Inquinamento\", cantato in romanico e ribattezzato \"Pollution\" nella versione americana. L'album \u00e8 stato promosso con un tour come apertura per il Banco del Mutuo Soccorso nella primavera del 1975.\nNel frattempo, il produttore Besquet era riuscito a ottenere un contratto per 20 LP con l'etichetta americana Motown, utilizzando la versione inglese dell'album, che era stata pubblicata negli Stati Uniti con il titolo \"Libra\". Una delle canzoni dell'album, \"Beyond the recinto\", era gi\u00e0 cantata in inglese nell'album originale, ed \u00e8 una canzone registrata dal vivo o con falsi applausi.\nLa band, con il nuovo batterista Walter Martino, ex Ritratto di Dorian Gray, Reale Accademia di Musica e Goblin, si prepar\u00f2 intensamente per il tour americano del 1975, iniziato in ottobre a Los Angeles con concerti congiunti con Frank Zappa, Tubes, Chicago e Steppenwolf.\nNegli Stati Uniti fu registrato anche un nuovo album, ma nel dicembre 1975 il gruppo torn\u00f2 in Italia e, a causa del deterioramento dei rapporti con il produttore, si sciolse.\nIl secondo album, \"Winter Days Nightmare\", molto pi\u00f9 commerciale del precedente e con forti ed evidenti - considerando l'etichetta - influenze funk, usc\u00ec negli Stati Uniti nella primavera del 1976, ma non ebbe successo.\nUn'ultima formazione dei Libra vedeva la collaborazione del tastierista Maurizio Guarini, dei Goblin, e del chitarrista Carlo Pennisi, dei Flea on the Honey. Quest'ultima formazione pubblic\u00f2 un terzo album, nel 1977, come colonna sonora del film \"Schock\", del regista Mario Bava, in uno stile molto vicino a quello dei Goblin. Poi il gruppo si sciolse definitivamente.\nFederico D'Andrea \u00e8 morto nel 1978, investito da un'auto.\nCollegamenti esterni.\nhttps://progmusicparadise.blogspot.com/2021/07/libra-progressive-rock-italia.html"}
{"id": "739497", "revid": "289247", "url": "https://it.wikipedia.org/wiki?curid=739497", "title": "Cardiff City", "text": ""}
{"id": "739498", "revid": "289247", "url": "https://it.wikipedia.org/wiki?curid=739498", "title": "Cardiff City FC", "text": ""}
{"id": "739501", "revid": "767487", "url": "https://it.wikipedia.org/wiki?curid=739501", "title": "Texcoco", "text": "Texcoco (Tetzcohco in lingua nahuatl) \u00e8 un comune e la citt\u00e0 dello stato del Messico.\nSi trova a circa 2.250 metri sul livello del mare e fu originariamente fondata sulla riva orientale del Lago Texcoco.\nStoria.\nAi tempi della conquista spagnola era una delle maggiori citt\u00e0 dell'America Centrale, seconda sola a Tenochtitl\u00e1n, con una popolazione di circa 24.000 unit\u00e0, e assieme a Tlacop\u00e1n e Tenochtitl\u00e1n formava una triplice alleanza."}
{"id": "739503", "revid": "4711", "url": "https://it.wikipedia.org/wiki?curid=739503", "title": "RCD Maiorca", "text": ""}
{"id": "739505", "revid": "1573940", "url": "https://it.wikipedia.org/wiki?curid=739505", "title": "Ceratitis", "text": "Ceratitis , \u00e8 un genere di insetti fitofagi dell'ordine dei Ditteri (famiglia Tephritidae, Cyclorrhapha Schizophora). La specie pi\u00f9 rappresentativa di questo genere \u00e8 la \"C. capitata\", le cui larve attaccano i frutti di molteplici specie degli ambienti mediterranei e tropicali.\nDistribuzione.\nTutte le specie del genere \"Ceratitis\" sono presenti in Africa. La \"Ceratitis capitata\" \u00e8 di origine africana ma \u00e8 cosmopolita.\nSistematica.\nIl genere comprende 79 specie secondo (78 secondo ). Si suddivide in 6 sottogeneri:"}
{"id": "739508", "revid": "122192368", "url": "https://it.wikipedia.org/wiki?curid=739508", "title": "Aaron McGruder", "text": "\u00c8 noto per essere l'autore di \"The Boondocks\", striscia a fumetti quotidiana pubblicata su molti giornali statunitensi e, in Italia, su Linus.\nBiografia.\nAll'et\u00e0 di sei anni McGruder si trasfer\u00ec con la famiglia dalla natia Chicago a Columbia, nel Maryland. Dopo aver frequentato una scuola gesuita si laure\u00f2 in Studi Afroamericani alla University of Maryland, dove, nel 1997, pubblic\u00f2 per la prima volta le strisce dei Boondocks sul giornale del campus. Il fumetto ottenne un immediato successo, tanto che McGruder inizi\u00f2 anche a lavorare su una versione animata, trasmessa in Italia prima da Comedy Central e poi da MTV."}
{"id": "739521", "revid": "767487", "url": "https://it.wikipedia.org/wiki?curid=739521", "title": "L'Op\u00e9ra Imaginaire", "text": "L'Op\u00e9ra Imaginaire \u00e8 un film del 1993 diretto da Pascal Roluin.\nTrama.\nUn misterioso signore proprietario dell'Op\u00e9ra illustra agli spettatori alcuni brani d'opera e presenta loro i personaggi. Molto simile a \"Fantasia\" della Disney, il film propone ai bambini alcuni brani d'opera in chiave \"cartoonistica\".\nTali brani sono:"}
{"id": "739525", "revid": "729019", "url": "https://it.wikipedia.org/wiki?curid=739525", "title": "Battaglie di Monte Erice", "text": "Le battaglie del Monte Erice comprendono un susseguirsi di scontri intrapresi, nel quadro della prima guerra punica dalle truppe romane e i loro alleati nel territorio che va da Palermo a Trapani.\nSituazione.\nPalermo era stata conquistata da Roma nel 254 a.C. e poi difesa dal contrattacco cartaginese con la seconda battaglia di Palermo; Trapani aveva visto la vittoria delle navi cartaginesi sulle flotta di Publio Claudio Pulcro che tentava di porre la citt\u00e0 sotto assedio come Lilibeo.\nRoma, oltre alla sconfitta causata dall'avventatezza di Publio Claudio Pulcro, registr\u00f2 in quello stesso periodo l'ennesimo sfortunato naufragio di una grande flotta, questa volta guidata da Lucio Giunio Pullo.\nDopo questi episodi sia Roma che Cartagine si limitarono, per cinque anni a brevi incursioni sui territori nemici; Roma colp\u00ec in Africa e Cartagine colp\u00ec in Sicilia. Da notare che, pur senza una flotta romana a contrastarla seriamente, Cartagine non fu in grado di colpire Roma direttamente nel territorio laziale. O forse non voleva scatenare una reazione romana visto che non riusc\u00ec ad ottenere un prestito di 2.000 talenti dal re Tolomeo Filadelfo, d'Egitto.\nNella situazione di stallo ad Amilcare, generale cartaginese padre di Annibale, venne affidata la difesa del territorio siciliano in mano cartaginese. \u00c8 significativo che, anche se la sua azione non fu determinante, Amilcare non venne mai sconfitto dalle legioni di Roma.\nIn questo quadro nel 249 a.C., Lucio Giunio Pullo, reduce dal naufragio sulle coste meridionali della Sicilia, e con il collega Claudio Pulcro sotto processo, decise di compiere qualche azione importante. Al minimo pretesto attacc\u00f2 e occup\u00f2 Erice prendendo anche il tempio di Afrodite Ericina.\nErice.\nPullo piazz\u00f2 una guarnigione sulla cima del monte Erice, controllando cos\u00ec il tempio, la citt\u00e0 di Erice, la montagna stessa e, da lontano, la citt\u00e0 - ancora cartaginese - di Drepana (Trapani), mentre altre truppe stazionavano a ridosso della citt\u00e0 marinara.\nNel frattempo i Cartaginesi elessero Amilcare come capo delle operazioni della flotta. Dopo alcuni assalti in Calabria anche Amilcare approd\u00f2 sotto un monte vicino a Palermo, monte Ercte (per Polibio) il Monte Pellegrino.\nPiazzatosi in mezzo alle guarnigioni nemiche Amilcare si diede alla guerriglia saccheggiando il territorio e per tre anni si scontr\u00f2 con i nemici in continue operazioni di cui Polibio, probabilmente per il grande numero e la scarsa importanza strategica, non fornisce specifiche informazioni. Nel corso di questi scontri Amilcare riusc\u00ec a occupare la citt\u00e0 di Erice mettendo sotto assedio la guarnigione che stazionava nel tempio ma trovandosi a sua volta assediato dalle truppe che, alla base del monte tenevano sotto controllo Trapani.\nInfatti la prima guerra punica, con l'esaurirsi delle forze e delle finanze dei contendenti, stava cronicizzandosi. Vennero anche intavolate trattative per la pace. L'ex console Marco Atilio Regolo, che prima della Battaglia di Tunisi aveva fatto ai cartaginesi proposte di pace, fu inviato a Roma per patrocinarla. Conoscendo le reali condizioni economiche cartaginesi, si oppose con il famoso episodio del ritorno alla prigionia e alla morte. Solo l'ennesimo sforzo economico dei Romani riusc\u00ec a porre fine alle ostilit\u00e0.\nFonti.\nPolibio, \"Storie\", Milano, Bur, 2001, trad.: M. Mari.. ISBN 88-17-12703-5."}
{"id": "739528", "revid": "729019", "url": "https://it.wikipedia.org/wiki?curid=739528", "title": "Strada statale 69 di Val d'Arno", "text": "La ex strada statale 69 di Val d'Arno (SS 69), ora strada regionale 69 di Val d'Arno (SR 69), \u00e8 una strada regionale italiana. Collega le principali localit\u00e0 del Valdarno superiore con Arezzo. Prima dell'apertura del tratto valdarnese dell'autostrada del Sole, ha costituito una delle principali vie di comunicazione dell'Italia centrale.\nPercorso.\nLa strada inizia in localit\u00e0 San Francesco, nel comune di Pelago, dove si stacca dalla strada statale 67 Tosco Romagnola, proveniente da Pontassieve, che prosegue verso il Mugello e la provincia di Forl\u00ec.\nSi dirige quindi verso sud, seguendo il Valdarno superiore e mantenendosi poco lontana dalla riva destra del fiume. Lasciato il comune di Pelago ed entrata in quello di Reggello, percorre alcuni chilometri alle pendici del Pratomagno, per poi riavvicinarsi al fiume - superandolo - poco prima di Incisa Valdarno. Oltrepassata Incisa, la 69 continua sul lato sinistro del fiume, toccando Figline Valdarno ed entrando in provincia di Arezzo. Con andamento pianeggiante, parallelo alla ferrovia storica Firenze-Roma, raggiunge prima San Giovanni Valdarno e poi Montevarchi.\nLungo questa tratta dal 1914 al 1936 era posato il binario della tranvia Tranvia Valdarnese, che collegava San Giovanni Val d'Arno con Montevarchi e Levane. Tale linea, a trazione elettrica, era gestita dalla Societ\u00e0 per la trazione elettrica del Valdarno superiore (STV) e svolse un ruolo essenziale nello sviluppo industriale della zona, arrivando a trasportare pi\u00f9 di 1.300.000 viaggiatori l'anno.\nSuperate Montevarchi ed il paese di Levane (dal settembre 2007 \u00e8 aperta una variante, lunga tre km, che ne permette l'aggiramento), la strada abbandona il fondovalle dell'Arno, risale le colline che lo separano dalla Valdichiana ed incontra i paesi di Ponticino, Pieve a Maiano, Indicatore e Pratantico. In questo tratto, il percorso originario \u00e8 stato leggermente corretto da alcune varianti, (aperte nel 1962), che hanno permesso di eliminare qualche passaggio a livello e di migliorare l'andamento planimetrico del tracciato. Dopo Indicatore, entra nella pianura aretina, terminando ad Arezzo, presso la tangenziale urbana.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Firenze e alla Provincia di Arezzo."}
{"id": "739529", "revid": "767487", "url": "https://it.wikipedia.org/wiki?curid=739529", "title": "Passato prossimo (film)", "text": "Passato prossimo \u00e8 un film del 2002 diretto da Maria Sole Tognazzi, all'esordio nella regia.\nMaria Sole Tognazzi con questa sua opera prima ha vinto il Nastro d'argento al miglior regista esordiente.\nTrama.\nUn fine settimana estivo e uno invernale si intrecciano con una serie di flashback, che raccontano il passato (in estate) e il presente (in inverno) di cinque amici: Claudia, Andrea, Edoardo, Carola e Gianmaria.\nAttraverso il confronto tra i protagonisti, reso possibile dalla convivenza in un luogo per loro assai significativo, i sogni e le aspettative si confondono con i ricordi legati alle giornate passate nella casa. Una serie di eventi rende particolarmente determinante questo fine settimana per la vita di ognuno di loro."}
{"id": "739533", "revid": "767487", "url": "https://it.wikipedia.org/wiki?curid=739533", "title": "Lint Rides Again", "text": "Lint Rides Again \u00e8 un importante pezzo di storia della band californiana Operation Ivy: l'album, infatti, documenta l'ultimo concerto del gruppo, che si tenne il 28 maggio 1989 al 924 Gilman Street di Berkeley.La band, in quel momento, dopo due anni di concerti sia nella famosa \"Bay Area\" sia in giro per gli Stati Uniti, si trovava all'apice della propria popolarit\u00e0, tanto che alcune importanti case discografiche quali, ad esempio, la EMI Records, si erano gi\u00e0 fatte avanti intenzionate a sottoscrivere un contratto con il gruppo. Ma l'obiettivo degli Opiv non era quello di arricchirsi e di diventare famosi, bens\u00ec quello di scrivere e suonare musica genuinamente punk e divertirsi, senza occuparsi del successo. Da qui, dunque, la decisione di non \"farsi intrappolare\" da un contratto con una \"major\", concludendo la propria carriera proprio nel momento di massima popolarit\u00e0, con un ultimo concerto, di cui \"Lint Rides Again\" \u00e8 appunto testimonianza. Per dare un'idea della popolarit\u00e0 che gli Op Ivy avevano raggiunto suonando sostanzialmente solo in circuiti underground, basti pensare che a quest'ultimo concerto presero parte pi\u00f9 di 600 persone, quando la capienza del \"Gilman\" \u00e8 di circa 300 posti.Come riportato anche sul retro del cd, il concerto fu \"registrato su un \"Panasonic SV-250 dat recorder\" con due \"Shure SM58 dynamic microphones\"\", e la copertina del cd \u00e8 un rifacimento della copertina dell'album \"(GI)\" dei The Germs."}
{"id": "739540", "revid": "466539", "url": "https://it.wikipedia.org/wiki?curid=739540", "title": "Anabasi di Alessandro", "text": "L'Anabasis Alexandri (\"La spedizione di Alessandro\"), \u00e8 un testo (in 7 libri), redatto in lingua greca dallo storico greco Arriano nel II secolo, ed \u00e8 la pi\u00f9 grande fonte di informazioni su Alessandro Magno.\nContenuti.\nOltre che un'eccellente fonte storiografica, il testo rappresenta il pi\u00f9 antico resoconto delle avventure del conquistatore Macedone, arrivato completo fino al giorno d'oggi. Arriano fu in grado di usare fonti oggi perdute, come le opere dei coevi Geronimo di Cardia, Callistene (nipote del precettore di Alessandro, Aristotele), Onesicrito, Nearco e Aristobulo di Cassandrea, e le opere di Clitarco di Alessandria, che visse poco dopo le grandi conquiste alessandrine. Il testo di maggiore importanza a cui Arriano ebbe modo di attingere era per\u00f2 la biografia di Alessandro scritta da Tolomeo, uno dei pi\u00f9 importanti generali di Alessandro e, probabilmente, suo fratellastro.\nL\"'Anabasis Alexandri\" \u00e8 primariamente un saggio di storia militare e si occupa poco della vita personale del conquistatore: non spiega infatti il ruolo ricoperto da Alessandro nella politica Greca, n\u00e9 tratta le ragioni che lo spinsero a portare battaglia in Persia non appena ne ebbe occasione."}
{"id": "739541", "revid": "77358", "url": "https://it.wikipedia.org/wiki?curid=739541", "title": "Passi City", "text": ""}
{"id": "739542", "revid": "767487", "url": "https://it.wikipedia.org/wiki?curid=739542", "title": "Passi (Iloilo)", "text": "Passi \u00e8 una citt\u00e0 componente delle Filippine, geograficamente situata nella Provincia di Iloilo, nella Regione del Visayas Occidentale.\nPassi \u00e8 formata da 51 baranggay:"}
{"id": "739548", "revid": "15756", "url": "https://it.wikipedia.org/wiki?curid=739548", "title": "Storia del comunismo", "text": "Con storia del comunismo si intende l'insieme di studi storici riguardanti le teorie, i fatti, gli eventi legati al comunismo, inteso sia come movimento ideologico e politico, sia come forma di governo e di Stato dei paesi dove alcune forme di comunismo sono state prese a modello.\nNonostante gli eventi pi\u00f9 significativi e rilevanti risalgano alla storia della modernit\u00e0, l'aspirazione a creare una societ\u00e0 egualitaria ha origini assai pi\u00f9 lontane e ha dato vita nel corso dei secoli a teorie che nel tempo hanno assunto connotazioni e realizzazioni differenti suscitando consensi e critiche di ogni genere. Tali connotazioni spesso notevolmente divergenti sono comunque collegate con la visione utopica di una societ\u00e0 di tipo egalitario, e le applicazioni pratiche di tale ideale spesso sono entrate in conflitto anche violento tra loro, non solo nelle ottocentesche contrapposizioni tra le categorie marxiane di socialismo utopistico e socialismo scientifico, dimostrando un ampio spettro politico del concetto comunistico.\nEt\u00e0 antica.\nMolti pensatori occidentali hanno concepito e propugnato idee di comunismo, alcune molto simili a quelle poi divenute note con questo termine solo nel XIX secolo, e differenti civilt\u00e0 hanno applicato, in totale o in parte concetti comunistici, dal lavoro collettivo a fini sociali delle societ\u00e0 precolombiane del continente sudamericano, ai diversi livelli di condivisione della propriet\u00e0 in diverse culture tribali. Alcune analisi marxiste, confutano spesso tali esempi di comunismo di differente matrice, relegandoli a ruoli differenti.\nAnche nel Cristianesimo delle origini vi sono aspirazioni, non coercitive, di tipo comunistico.\nGli Atti degli Apostoli nel secondo capitolo ai versetti 44-48 descrivono il funzionamento della prima comunit\u00e0 cristiana mettendo in risalto l'aspetto della comunione dei beni:\nGli stessi ideali liberamente accettati troveranno spazio negli ordini monastici oppure, nel medioevo e non solo, in alcuni movimenti ereticali come quello dei dolciniani. Fra Dolcino, viene difatti citato da filosofi di matrice marxista quali Antonio Labriola, e viene preso come spunto ed esempio in movimenti popolari di matrice socialista nell'Italia del primo novecento.\nEt\u00e0 moderna.\nIdeali di tipo comunistico e un progetto di abolire la propriet\u00e0 privata torna in auge all'epoca della Riforma protestante, con la guerra dei contadini tedeschi, che sconvolge l'Europa ed \u00e8 soffocata nel sangue. Fra i protagonisti di questo movimento rivoluzionario si annoverano Thomas M\u00fcntzer e Giovanni di Leida.\nRivolte popolari e insurrezioni pi\u00f9 tardi definibili \"proletarie\" non erano nuove nel vecchio mondo, anche in epoca premoderna. Il Tumulto dei Ciompi, che avvenne a Firenze tra il giugno e l'agosto del 1378 \u00e8 uno dei primi esempi di sollevazione per scopi economico-politici della storia europea, operaista, ma ascrivibile ad una societ\u00e0 largamente pre-industriale, e non supportato da basi teoriche.\nPi\u00f9 tardi \"L'Utopia\" di Tommaso Moro e \"La citt\u00e0 del Sole\" di Tommaso Campanella descrivono ugualmente altre comunit\u00e0 ideali in vario grado comuniste.\nL'idea di comunismo aleggia durante l'Illuminismo, influenzando diversi filosofi e soprattutto Jean-Jacques Rousseau, Gabriel Bonnot de Mably, \u00c9tienne-Gabriel Morelly (il cui pensiero influenza profondamente la Rivoluzione francese e il Giacobinismo), e altri circoli rivoluzionari egualitari, incarnati nella persona di Jean-Paul Marat.\nSi segnalano poi, fra gli esperimenti di \"comunismo reale\", anche le \"reducciones\" del Paraguay impiantate dai Gesuiti nel XVIII secolo.\nL'Ottocento.\nMolti idealisti del XIX secolo, colpiti dalla miseria materiale e morale della rivoluzione industriale, fondano con poca fortuna comunit\u00e0 utopistiche, soprattutto nel Nuovo Mondo.\nIl filosofo francese \u00c9tienne Cabet, nel suo libro \"Viaggi ed avventure di Lord William Carisdall in Icaria\" descrive una societ\u00e0 ideale in cui un governo eletto democraticamente controlla tutte le attivit\u00e0 economiche e supervisiona le attivit\u00e0 sociali, lasciando solo la famiglia come unica altra unit\u00e0 sociale indipendente. Nel 1848 cerca senza successo di organizzare comunit\u00e0 icariane negli Stati Uniti, anche se alcune piccole comunit\u00e0 icariane sopravvivono fino al 1898.\nKarl Marx e Friedrich Engels, il 21 febbraio 1848, pubblicarono il libro \"Manifesto del Partito Comunista\", che spiegava le idee sull'abolizione della propriet\u00e0 privata e sull'abbattimento dei governi borghesi lasciando il posto a governi proletari. Con loro il comunismo diventa un moto rivoluzionario.\nPer Marx se la classe proletaria di tutti i paesi prendesse coscienza dei suoi comuni obiettivi, si unirebbero per rovesciare il sistema capitalista. Lo considerava, se lo svolgimento della storia avesse seguito la logica di una razionalit\u00e0 hegeliana, un risultato inevitabile di un processo storico in atto; potendosi comunque verificare, qualora il socialismo non fosse riuscito ad imporsi, l'imbarbarimento della societ\u00e0 attraverso la rovina di ambedue le classi in lotta.\nDalle rovine del capitalismo sarebbe sorta una societ\u00e0 in cui, dopo un periodo di transizione, la dittatura del proletariato, in cui lo Stato avrebbe controllato i mezzi di produzione, la loro propriet\u00e0 sarebbe passata alla societ\u00e0 stessa nel suo complesso, quindi lo Stato era destinato a dissolversi.\nVale la pena di notare come, secondo il pensiero marxiano, il comunismo si sarebbe dovuto sviluppare inizialmente in un paese ad alto tasso di industrializzazione come gli Stati Uniti d'America e non, come poi effettivamente avvenne, in un paese arretrato e prevalentemente agricolo com'era all'epoca dei fatti la Russia.\nContemporaneamente alle idee di Marx si sviluppa un'altra forma di idee vicine al comunismo: l'anarchismo. Esso \u00e8 basato sul pensiero di Pierre-Joseph Proudhon. Tra il marxismo e l'anarchismo nacque una forte polemica, infatti quando Proudhon pubblic\u00f2 il libro \"Filosofia della Miseria\", Marx rispose pubblicando \"Miseria della filosofia\". Lo scontro divamp\u00f2 all'interno dell'Associazione internazionale dei lavoratori. Tra il 1871 e il 1872 Marx e Engels riuscirono a mettere gli anarchici in minoranza e a farli espellere dall'Associazione.\nIl pi\u00f9 importante teorico anarchico del primo periodo \u00e8 Michail Bakunin che espose le sue idee nel libro \"Stato e Anarchia\". Per Bakunin libert\u00e0 e uguaglianza erano due obiettivi inscindibili.\nLo Stato, con la sua divisione tra governati e governanti, tra chi possiede la cultura e chi esegue il lavoro fisico, era in s\u00e9 stesso un apparato repressivo e doveva essere dissolto senza il passaggio per una fase intermedia. Il modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione.\nIdee simili a quelle di Bakunin furono sviluppate da P\u00ebtr Kropotkin, suo connazionale, scienziato oltre che filosofo. Criticando il darwinismo sociale che fungeva da giustificazione alla competizione capitalistica e all'imperialismo, nel suo saggio \"Il mutuo appoggio\" Kropotkin si propone di dimostrare come tra le specie animali prevalgano la cooperazione e l'armonia.\nNel 1871 nacque la Comune di Parigi e nonostante le divergenze i socialisti e gli anarchici di varie tendenze furono unanimi nel vedere in questa il primo tentativo da parte del movimento operaio di formare una societ\u00e0 comunista. I comunardi presero il controllo di Parigi per due mesi e combatterono tanto contro la Prussia che contro il governo francese.\nLa Comune introdusse una serie di leggi che riducevano il potere dei detentori di propriet\u00e0, come quelle che cancellavano i debiti, prima di venire soppressa nel sangue. Marx pi\u00f9 tardi critic\u00f2 i comunardi per non essersi difesi con pi\u00f9 energia, ma la lod\u00f2 come primo esempio di insurrezione operaia.\nLa prima met\u00e0 del Novecento.\nL'Europa occidentale e l'Italia.\nAll'inizio del Novecento il pensiero socialista \u00e8 ancora troppo influenzato da Marx e perci\u00f2 non abbiamo ancora una vera separazione tra i movimenti socialdemocratici (riformisti e liberal-democratici) e quello comunista (rivoluzionario), cosa che avverr\u00e0 dopo la Rivoluzione d'ottobre, quando i primi approderanno alle idee socialdemocratiche e liberalsocialiste.\nNel biennio 1919-1920, in Italia si generavano tumulti, scioperi e manifestazioni.\nQuest'evento (guidato soprattutto dai comunisti) venne soprannominato \"Biennio rosso\" e c'era chi pensava (alcuni con terrore e altri con speranza) che si trasformasse in una rivoluzione.\nDopo la presa al potere dei fascisti in Italia, ogni rappresentazione sindacale, socialista e comunista venne repressa e ne fu molto colpito il Partito Comunista d'Italia, fondato da Antonio Gramsci a Livorno nel 1921.\nLa Repubblica Socialista Federativa Sovietica Russa e l'URSS.\nAlla rivolta che rovesci\u00f2 il regime monarchico zarista, nel 1917, generando la Repubblica russa, segu\u00ec una prima vittoria bolscevica, e la nascita della Repubblica Socialista Federativa Sovietica Russa. A questo, fece seguito, dal 1917 al 1921 (o 1923 secondo molti storici) la Guerra civile russa che vide la vittoria dell'Armata Rossa, bolscevica sull'Armata Bianca, contro-rivoluzionaria.\nL'egemonia bolscevica si impose anche su altre correnti comuniste, antizariste e rivoluzionarie, ma di spirito anarchico e libertario, come quelle ispiratrici della Rivolta di Kron\u0161tadt, o la Machnov\u0161\u010dina ucraina. A conclusione, nel 1922, verr\u00e0 istituita l'Unione delle Repubbliche Socialiste Sovietiche, il primo Stato teso, almeno idealmente e inizialmente, a seguire molti degli ideali comunisti teorizzati da Marx, rielaborati da Lenin, ma purgati da molte istanze libertarie e spontaneiste, proprie del comunismo \"tout court\". L'URSS croll\u00f2 nel 1991.\nRivoluzione russa.\nCominci\u00f2 il 9 gennaio 1917, quando in molte citt\u00e0 iniziarono manifestazioni contro la guerra e il 23 febbraio gli operai di una delle maggior industrie della citt\u00e0 insieme ad altri lavoratori, scesero in piazza a proclamare lo sciopero generale.\nIl 25 febbraio lo zar ordin\u00f2 al comandante della guarnigione di liquidare i disordini.\nIl 26 febbraio il reggimento della guardia spar\u00f2 sulla folla lasciando sul terreno pi\u00f9 di sessanta manifestanti, ma questo non bast\u00f2 per riportare la calma in citt\u00e0.\nIl 27 febbraio alcuni reggimenti della guardia si uniscono agli operai a cui distribuiscono anche parte delle armi.\nLa sera stessa, nel Palazzo di Tauride, si riun\u00ec il primo soviet di Pietrogrado.\nIl 28 febbraio la rivolta scoppia anche a Mosca con esiti analoghi a quelli di Pietrogrado.\nNel frattempo lo zar decreta, senza alcun effetto, lo stato d'assedio nella capitale e nomina un dittatore militare.\nNella notte tra il 1\u00ba ed il 2 marzo, lo zar, ormai impossibilitato a raggiungere la famiglia, firm\u00f2 un manifesto che prometteva una Costituzione.\nIl 2 marzo il Soviet e il Comitato della Duma raggiunsero un accordo sulla deposizione dello zar e sulla formazione di un governo provvisorio che indica le elezioni per l'Assemblea Costituente.\nNella notte del 15 marzo lo zar Nicola II abdica in favore del fratello, il Granduca Michele, ma questi lo stesso giorno rinuncia al trono ponendo cos\u00ec fine alla monarchia in Russia ed ai cinque secoli di dominio della dinastia Romanov.1\nI Bolscevichi non avevano avuto un ruolo da protagonisti nella rivoluzione di febbraio; infatti, il partito, bench\u00e9 avesse cinque rappresentanti alla Duma, era privo dei suoi dirigenti migliori, tutti in volontario esilio all'estero o deportati in Siberia. Anche nei soviet che si vanno ricostituendo in tutta la Russia la maggioranza \u00e8 quasi sempre costituita da Socialisti rivoluzionari.\nNon appena appreso dei fatti di febbraio Lenin, che si trova in Svizzera, decide di tornare in Russia. La Germania concede il permesso di transito per raggiungere la Svezia e di l\u00ec, attraverso la Finlandia, la Russia.\nIl 3 aprile Lenin arriva a Pietrogrado, ad attenderlo vi \u00e8 una folla enorme a riprova della rilevanza che le tesi dei bolscevichi cominciano ad avere all'interno del movimento rivoluzionario.\nIl 4 aprile 1917, alla conferenza del partito bolscevico Lenin espone quelle che diventeranno le linee guida del partito per i mesi futuri.\nIl proletariato deve porre fine al dualismo dei poteri, abbattendo il governo provvisorio, di ispirazione borghese, trasferendo tutto il potere ai soviet. I contadini devono occupare le terre dei grandi latifondisti. La guerra deve essere immediatamente fermata per giungere ad una pace senza profitti per alcuna delle parti.\nNel frattempo la politica ha registrato un violento scontro tra il governo provvisorio ed il soviet di Pietrogrado.\nCon il passare dei mesi le contraddizioni insite nella complessa situazione della Russia dopo il febbraio 1917 si fanno sempre pi\u00f9 evidenti.\nIl 18 giugno, mentre a Pietrogrado si svolge una grande manifestazione, ha inizio un'offensiva militare sul fronte russo-tedesco, offensiva che deve principalmente servire per dimostrare alle potenze della Triplice intesa la volont\u00e0 russa di continuare la guerra.\nLa situazione nelle citt\u00e0 peggiora di giorno in giorno, i rifornimenti di viveri sono sempre pi\u00f9 aleatori ed i prezzi di quei pochi disponibili crescono a vista d'occhio provocando una pesante inflazione della moneta.\nNelle campagne le occupazioni di terre aumentano, nel mese di giugno si registrano ottocentosettantacinque espropri illegali.\nA tutto ci\u00f2 va aggiunto che tra i lavoratori si fa sempre pi\u00f9 strada la consapevolezza che malgrado l'economia sia allo sfascio i profitti delle imprese impegnate nella produzione bellica crescono in modo vertiginoso.\nTutti questi fattori concorrono nel portare sempre pi\u00f9 lavoratori e soldati a prestare orecchio alla propaganda dei Bolscevichi che affermano la necessit\u00e0 di abbattere il governo e di trasferire tutto il potere ai soviet.\nIl governo, nel tentativo di aumentare il suo controllo sulla capitale, decide di trasferire al fronte, poco alla volta, le unit\u00e0 della guarnigione che hanno partecipato alla rivoluzione di febbraio per sostituirle con truppe maggiormente fedeli.\nI soldati di stanza a Pietrogrado si rendono conto di ci\u00f2 ed insorgono contro il governo; il 3 luglio, dopo aver ottenuto l'appoggio degli operai dei grandi complessi industriali, si recano, nell'ambito di una manifestazione di protesta, alla sede del partito bolscevico chiedendo l'abbattimento del governo provvisorio.\nI bolscevichi, pur ritenendo prematura l'azione, non osano opporsi al volere delle masse e danno inizio ad un tentativo rivoluzionario, che viene per\u00f2 rapidamente represso.\nIn seguito a questi fatti il partito bolscevico viene messo praticamente fuori legge ed i suoi dirigenti arrestati o costretti alla fuga.\nIl fallimento del tentativo rivoluzionario di luglio convinse il governo provvisorio, e le forze che lo sorreggevano, che ormai il momento rivoluzionario era concluso.\nIl principe Georgij Evgen'evi\u010d L'vov, presidente del Consiglio, chiese al governo una pi\u00f9 incisiva azione contro i contadini che occupavano illegalmente le terre dei latifondisti e pretese le immediate dimissioni di Viktor Michajlovi\u010d \u010cernov, socialrivoluzionario e ministro dell'agricoltura, affermando che invece di reprimerle incoraggiava tali azioni.\nPresentandosi come l'unico in grado di salvare il paese, Aleksandr F\u00ebdorovi\u010d Kerenskij ebbe buon gioco a farsi attribuire l'incarico di Primo ministro con ampi poteri su varie giurisdizioni, confermando cos\u00ec implicitamente le accuse di bonapartismo che da pi\u00f9 parti gli erano gi\u00e0 state rivolte.\nLa repressione delle azioni contadine, la soppressione della propaganda bolscevica e le misure per riportare all'obbedienza le truppe, tra cui la reintroduzione della pena di morte, fecero rapidamente perdere a Kerenskij il credito che fino a quel momento aveva avuto presso le masse.\nNei circoli politici di destra sempre pi\u00f9 frequentemente si faceva il nome del generale Kornilov, che Kerenskij aveva nominato comandante in capo dell'esercito come dittatore militare.\nIl 12 agosto, nel Teatro Grande di Mosca, si riun\u00ec, per volere del governo, un'assemblea di circa duemila persone, scelte dal governo stesso, che venne chiamato \"Consiglio di Stato\".\nErano presenti tutti i partiti tranne quello bolscevico.\nFu una passerella di discorsi senza dibattito o votazioni. L'intervento di Kornilov fu uno dei momenti culminanti. Egli chiese apertamente poteri dittatoriali allo scopo di salvare la Russia dai bolscevichi rinfacciando al governo di non rifornire a sufficienza l'esercito e di non essere capace di riportare la calma nel paese.\nIl 19 agosto Kornilov abbandona Riga all'esercito tedesco, mettendo cos\u00ec in pericolo la stessa capitale Pietrogrado, e comincia a raccogliere, alle spalle del fronte truppe ritenute fedeli con lo scopo di farle marciare sulla capitale.\nKerenskij a questo punto, resosi conto delle intenzioni del generale lo destituisce atteggiandosi a salvatore della rivoluzione, ma \u00e8 un bluff che dura poco, Kornilov non accetta gli ordini di Kerenskij ed ordina al generale Krymov di far marciare un corpo di cavalleria cosacca su Pietrogrado.\nLa citt\u00e0 \u00e8 nel caos pi\u00f9 completo, il governo provvisorio non ha truppe con cui difendersi, sono i bolscevichi ad organizzare la difesa, in breve tempo viene formato un \"Consiglio di guerra per la difesa di Pietrogrado\" che organizza venticinquemila operai nella Guardia Rossa.\nI lavoratori delle officine Putilov prolungano volontariamente l'orario a sedici ore ed in due giorni costruiscono duecento cannoni; le unit\u00e0 dell'esercito coinvolte nelle giornate di luglio, che erano state disarmate, tornano ad essere operative ed a loro si uniscono alcune migliaia di marinai provenienti dalla base navale di Kron\u0161tadt. Tutta la rete ferroviaria viene sabotata e resa inutilizzabile dagli stessi ferrovieri.\nMentre le unit\u00e0 al comando di Krymov sono nel caos pi\u00f9 completo emissari del \"Consiglio di guerra\" prendono contatto con alcune di esse riuscendo a staccarle dall'azione. \u00c8 la fine del tentativo contro rivoluzionario. Kornilov, Krymov, Denikin ed altri ufficiali verranno arrestati.\nI bolscevichi si convincono che bisogna stringere i tempi per realizzare il passaggio del potere dal governo provvisorio, nato dalle giornate di febbraio ed emanazione della propriet\u00e0 terriera e della borghesia industriale, ai soviet, rappresentanti le masse operaie e contadine.\nNel settembre 1917 la diffusione dei soviet nella Russia \u00e8 disomogenea e comunque le due componenti: operaia e contadina rimangono ancora separate, nei soviet degli operai e soldati che si vanno formando nelle citt\u00e0 i bolscevichi vedono aumentare costantemente la loro influenza mentre i soviet contadini sono saldamente nelle mani dei socialrivoluzionari.\nIl 15 settembre 1917 Lenin, ancora nascosto ad Helsinki in Finlandia, scrive al Comitato Centrale del partito affinch\u00e9 venga iniziata la preparazione del passaggio dei poteri ai soviet.\nLenin rientra in segreto a Pietrogrado il 10 ottobre e vince le ultime resistenze interne al proprio partito sull'insurrezione.\nSolo Zinov'ev e Kamenev ritengono azzardata la mossa e consigliano di aspettare l'apertura dell'Assemblea Costituente, apertura che il governo di Kerenskij ha fissato, dopo numerosi rinvii, al 28 novembre.\nLenin \u00e8 convinto che il momento sia propizio non solo per la Russia ma anche per le altre nazioni europee che, sempre secondo il dirigente bolscevico, la guerra sta spingendo in una fase pre-rivoluzionaria.\nIl 12 ottobre viene formato il Comitato militare rivoluzionario con sede nell'Istituto Smol'nyj, che ha il compito di dirigere l'insurrezione; a presiederlo viene chiamato Lev Trockij.\nRivoluzione d'ottobre.\nL'insurrezione (o secondo molti il colpo di Stato) prende il via la sera del 24 ottobre; durante la notte vengono occupati i punti pi\u00f9 importanti di Pietrogrado: poste, telegrafi, stazioni ferroviarie, banche, ministeri. Il governo provvisorio praticamente cessa di esistere senza alcuna resistenza. Kerenskij fugge verso il fronte e gli altri ministri si rinchiudono nel Palazzo d'Inverno, che verr\u00e0 occupato il mattino del 26 ottobre.\nNel frattempo, la sera del 25 ottobre, si \u00e8 riunito il Secondo Congresso dei Soviet, ed \u00e8 a questo organo che i bolscevichi consegnano il potere appena conquistato. Quella notte la discussione prosegue senza sosta ed alle cinque del mattino del 26 ottobre, mentre si arrendono le ultime sacche di resistenza nel Palazzo d'Inverno, viene decretato il passaggio del potere ai soviet. Come primo atto il congresso rivolge a operai soldati e contadini un proclama in cui afferma che il governo sovietico, in via di formazione, avrebbe offerto ai tedeschi la pace immediata ed avrebbe consegnato la terra ai contadini.\nNei giorni che seguono viene organizzato il primo governo sovietico che prende il nome di Soviet dei commissari del popolo.\nA Mosca la rivoluzione inizia il 26 ottobre e gli scontri si concludono solo il 2 novembre con la resa del Cremlino.\nNel frattempo Kerenskij ha raggiunto il comando dell'esercito, la Stavka, e da l\u00ec cerca di organizzare una controffensiva.\nTutto quello che riesce a riunire sono circa ventimila cosacchi che affida al generale Krasnov. Una parte di questi si unisce alle truppe del governo sovietico; il resto viene sconfitto a Pulkovo dalle Guardie Rosse.\nNel resto della Russia la rivoluzione si diffonde in modo non uniforme ma a seconda dei rapporti di forza locali. I bolscevichi non hanno potuto definire un piano concertato per la rivoluzione in tutto il resto del paese e si affidano allo spontaneismo, convinti che l'esempio di Pietrogrado, e poi di Mosca, faccia da motore.\nMentre la rivoluzione si diffonde il nuovo governo sovietico muove i suoi primi passi ed emette i suoi primi atti formali.\nCome gi\u00e0 annunciato da Lenin il 26 ottobre il decreto sulla terra prevede l'immediata distribuzione, senza indennizzo, delle terre dei \"pome\u0161\u010diki\" ai contadini privi di terra.\nCon il decreto sulla pace si propone a tutti i belligeranti l'apertura immediata di trattative per una pace \"giusta e democratica\" accompagnate da un immediato armistizio di almeno tre mesi.\nAl vecchio sistema giudiziario si sostituiscono i tribunali del popolo inizialmente di tipo elettivo; la polizia viene sostituita da una milizia composta prevalentemente di operai; viene realizzata la completa separazione tra Stato e chiesa; viene introdotto il matrimonio civile, con uguali diritti per entrambi i coniugi, e viene introdotto il divorzio; la donna ottiene la totale parit\u00e0 di diritti rispetto all'uomo; viene introdotta la giornata lavorativa di otto ore.\nRiguardo all'esercito vengono tolte la differenze di trattamento fra soldati e ufficiali.\nSul fronte dell'economia vengono nazionalizzate tutte le banche private; il commercio estero diviene monopolio dello stato; flotta mercantile e ferrovie diventano statali, mentre le fabbriche vengono affidate direttamente agli operai.\nIl nuovo governo denuncia anche tutti gli accordi internazionali compresi quelli segreti e sospende il rimborso dei prestiti ottenuti all'estero dal regime zarista.\nLe forze contrarie all'azione bolscevica cercano nel frattempo di riorganizzarsi.\nKerenskij, dopo la precipitosa fuga da Pietrogrado si reca presso la Stavka, dove si sono rifugiati anche alcuni altri membri del disciolto governo provvisorio.\nMentre si forma, anche se con vita effimera, un nuovo governo provvisorio con a capo il socialista rivoluzionario Viktor Michajlovi\u010d \u010cernov, Kerenskij, che da settembre ha anche assunto il grado di generalissimo ritira dal fronte circa ventimila cosacchi che affida al generale Krasnov con l'ordine di marciare su Pietrogrado. Una parte di queste truppe si sbanda durante l'avvicinamento alla capitale anche in seguito all'intervento di emissari bolscevichi che convincono i soldati ad unirsi alla rivoluzione, il resto viene battuta a Pulkovo e Gat\u010dina dalla Guardia Rossa.\nA partire dal 12 novembre, mentre nel paese \u00e8 in pieno svolgimento, con risultati contrastanti, l'insurrezione bolscevica, si svolgono le elezioni, pi\u00f9 volte rimandate, per l'Assemblea Costituente in base a liste ed a una legge elettorale definite dal precedente governo.\nSecondo i risultati la partecipazione al voto risulta inferiore alla met\u00e0 degli aventi diritto, i Bolscevichi ottengono il 25% dei voti, il Partito Cadetto il 13%, i Socialisti rivoluzionari il 58% e i Menscevichi il 4%.\nNelle citt\u00e0 ed al fronte i bolscevichi salgono oltre il 40%, e talvolta come a Pietrogrado superano il 60%.\nQuello che il voto rileva \u00e8 l'intima debolezza della borghesia, rappresentata dal partito cadetto, ed il forte peso che i socialisti-rivoluzionari hanno nelle campagne.\nNelle campagne i socialisti rivoluzionari controllano anche i soviet contadini che si vanno formando.\nLa rivoluzione di febbraio e gli avvenimenti dei mesi che seguono rinvigoriscono tutta una serie di fermenti nazionalistici da sempre presenti nella complessa struttura politico-sociale della Russia.\nGi\u00e0 a luglio 1917 Kerenskij concede un'ampia autonomia all'Ucraina.\nA novembre il governo dei Soviet riconosce l'indipendenza della Finlandia e pubblica una risoluzione che sancisce i diritti delle minoranze nazionali.\nDa questa dichiarazione nascer\u00e0 l'Unione delle Repubbliche Socialiste Sovietiche.\nIl 3 marzo 1918 la Russia e gli Imperi Centrali trattarono la pace con il Trattato di Brest-Litovsk in Bielorussia, presso la citt\u00e0 di Brest.\nIl trattato sanc\u00ec l'uscita della Russia dalla prima guerra mondiale. Anche se la fine della guerra port\u00f2 a esiti diversi rispetto a quanto previsto dal trattato, esso fu, seppur non intenzionalmente, di fondamentale importanza nel determinare l'indipendenza di Finlandia, Estonia, Lettonia, Lituania e Polonia.\nIl periodo immediatamente successivo alla firma del trattato di pace con gli Imperi Centrali sembra voler concedere al giovane potere dei soviet il tempo di consolidarsi al punto che il 23 aprile Lenin pu\u00f2 dichiarare che la guerra civile \u00e8 finita.\nAnche in questo caso la previsione di Lenin risulta errata: due mesi dopo la guerra infuria su decine di fronti ed il nuovo potere giunge alla soglia della distruzione.\nSul fronte interno la politica del nuovo governo deve registrare una gravissima crisi tra le due forze trainanti della rivoluzione di ottobre: gli operai ed i contadini. In particolare gli scioperanti furono oggetto di arresti e fucilazioni di massa.\nLo scontro avviene sul grave problema dei rifornimenti di grano alle citt\u00e0. La speranza dei bolscevichi che la distribuzione della terra ai contadini fosse una misura sufficiente per risolvere i problemi alimentari della Russia si rivela illusoria.\nMolti contadini, non pi\u00f9 costretti a lavorare per produrre un surplus producono solamente per il loro fabbisogno; in primavera il governo \u00e8 costretto a dare inizio alle requisizioni di grano allo scopo di rifornire le citt\u00e0 le cui scorte sono ormai esaurite. Anche se le requisizioni, almeno all'inizio, colpiscono principalmente i contadini pi\u00f9 agiati i cosiddetti kulaki sono spesso alla base di vere e proprie rivolte, talvolta dirette dai rivoluzionari socialisti di sinistra e represse con un gran numero di deportati e la fucilazione di 200.000 contadini.\nComunismo libertario.\nLiquidata dai massimi dirigenti bolscevichi come una rivolta prettamente borghese, e considerata dagli anarchici come la \"quarta rivoluzione russa\", definitivamente libertaria, l'episodio della Rivolta di Kron\u0161tadt del 1921 fu una rivolta condotta dagli stessi marinai e soldati russi che avevano contribuito alla riuscita della Rivoluzione di Ottobre, uniti con i cittadini di Kron\u0161tadt contro il potere centrale bolscevico di Lenin, e a favore di un autogoverno basato su coordinamenti dei lavoratori di tipo federale e libertario.\nI fatti contribuirono ad aprire un dibattito sulla politica economica da seguire, tanto \u00e8 vero che entro l'anno Lenin convinse il partito a mettere fine al comunismo di guerra e a dare inizio alla Nuova politica economica o NEP, rafforzando la convinzione che, per difendere il nuovo Stato proletario, ogni dissenso dovesse essere represso.\nAnalogamente, altri contesti storici e geografici evidenziano componenti comuniste libertarie in seno alla rivoluzione russa. La Machnov\u0161\u010dina o Armata nera, l'esercito insurrezionalista d'Ucraina attivo tra il 1918 e il 1921, chiamato cos\u00ec dal nome del suo comandante, Nestor Ivanovi\u010d Machno, un anarchico che aveva iniziato una serie di azioni di guerriglia contro le truppe austro-tedesche, prendendo nel contempo contatti con i bolscevichi russi per ottenere appoggio, costitu\u00ec una forte componente comunista anarchica in seno alla rivoluzione russa.\nLe milizie popolari d'Ucraina, un paese quasi totalmente contadino cominciarono a riunirsi dalle campagne esprimendo la componente contadina del tutto differente da quella urbana, dove nelle citt\u00e0 dominava in genere il potere bolscevico. Gli ideali anarchici si diffusero molto rapidamente, avendo i contadini sempre aspirato alla propriet\u00e0 della terra che coltivavano da generazioni in condizioni di estremo latifondismo. I terreni sottratti ai grandi latifondisti vennero interamente consegnati ai braccianti e, per quanto possibile, si attu\u00f2 l'autogestione.\nNei quattro anni di lotte che si dipanarono nel quadro della guerra civile russa, i machnovisti combatterono contro chiunque volesse mettere le mani sul Paese..\nNel 1920 i partigiani di Machno furono invitati a concludere un patto, da pari a pari, con i bolscevichi, ma insistettero per includere nell'accordo una clausola che venne giudicata inammissibile dal governo sovietico:\nIl socialismo sovietico con Stalin.\nNel 1924 come successore di Lenin sal\u00ec al potere Iosif Stalin: con lui la politica sovietica e la prassi comunista cambiarono radicalmente. Elabor\u00f2 una ideologia sotto la facciata della continuazione del pensiero di Marx e di Lenin e trasform\u00f2 l'Unione Sovietica in uno dei peggiori regimi totalitari del XX secolo.\nStalin estromise al potere il vecchio gruppo dirigente bolscevico, del quale Lev Trockij era l'esponente pi\u00f9 brillante, quindi si sbarazz\u00f2 dei suoi rivali reali o potenziali accusandoli di varie deviazioni politiche o tradimenti immaginari.\nOgni forma di libert\u00e0 fu eliminata e fu instaurato un regime di terrore in cui tutti potevano essere da un momento all'altro accusati di qualcosa, arrestati, torturati e, quando si trattava di membri del Partito Comunista dell'Unione Sovietica, spesso costretti ad ammettere i loro inesistenti delitti in pubblici processi prima di venire uccisi o internati in campi di concentramento.\nAlla passione ed alle idee della rivoluzione del 1917 si sostitu\u00ec l'arbitrio di Stalin.\nLa collettivizzazione forzata, che provoc\u00f2 milioni di morti, e l'industrializzazione sotto la guida statale non avevano pi\u00f9 lo scopo di produrre una qualche forma di societ\u00e0 socialista ma piuttosto quella di rafforzare la nazione sovietica e il potere del suo dittatore. La politica estera di Stalin passava dal sostegno aperto ai movimenti antifascisti quando la sua posizione poteva uscirne rafforzata alla ricerca di un compromesso semi-segreto con la Germania nazista per spartirsi la Polonia.\nLe indicazioni che impartiva ai partiti comunisti erano ugualmente capaci di subire brusche sterzate da un momento all'altro. Ad ogni \"capriola ideologica\" chi sosteneva una tesi contraria veniva perseguitato e tacciato di tradimento.\nParadossalmente negli anni trenta ben pochi si accorsero della piega che la situazione stava prendendo nell'Unione Sovietica: al contrario, Stalin, con in mano tutti i mezzi d'informazione e propaganda raggiunse una popolarit\u00e0 anche maggiore dei dirigenti sovietici precedenti.\nSeppe presentarsi ai comunisti come una guida solida e abile, alla sinistra in generale come uno dei pochi leader che facesse qualcosa per combattere il fascismo e a liberali e conservatori come un \"moderato\" che aveva abbandonato le velleit\u00e0 di Trockij di una rivoluzione permanente e che non costituiva perci\u00f2 pi\u00f9 un pericolo per gli altri paesi capitalisti. Con l'avvento del fascismo molti avevano infatti cominciato a pronosticare la morte della \"democrazia borghese\" e a ritenere che fascismo o socialismo sovietico fossero le sole vie possibili. L'abilit\u00e0 manipolatoria della propaganda e l'impossibilit\u00e0 per molti militanti comunisti di visitare di persona l'Unione Sovietica e rendersi conto della reale situazione del paese favorirono il dittatore.\nTra le testimonianze, comparse solo pi\u00f9 tardi, sui campi di concentramento staliniani possiamo citare quella di Alexander Solzhenitsyn, e tra le opere letterarie di denuncia sulla repressione staliniana il romanzo Buio a mezzogiorno di Arthur Koestler, che aveva rotto con il comunismo proprio per questa ragione. Altri intellettuali che spezzarono il conformismo sull'URSS, allora imperante nel mondo progressista, furono George Orwell, Andr\u00e9 Gide, Ignazio Silone (tutti e tre ex-comunisti). Anche Antonio Gramsci, l'ex segretario del Partito Comunista d'Italia, dal carcere dove era detenuto a causa della sua opposizione al fascismo, fece conoscere la sua opposizione alla persecuzione di Trotzkij e dei vecchi dirigenti bolscevichi.\nAlla fine della seconda guerra mondiale il potere di Stalin e la sua ideologia si affermarono nelle zone che l'Armata Rossa aveva liberato dal nazismo. Dove esisteva un movimento comunista di massa, come in Cecoslovacchia, le purghe eliminarono presto i dirigenti non in linea con l'Unione Sovietica o non sufficientemente malleabili.\nAlla fine l'Europa orientale aveva visto nascere una cintura di Stati satelliti saldamente controllati dall'Unione Sovietica e con sistemi politico-sociali ricalcati sul modello sovietico.\nLa reazione dell'Occidente, che in quel momento voleva dire soprattutto gli Stati Uniti d'America, all'espansione dell'influenza dell'Unione Sovietica fu in alcuni momenti eccessiva e port\u00f2 ad un progressivo irrigidimento dei due grandi blocchi, che si configur\u00f2 come guerra fredda.\nIl trotskismo.\nLev Trockij, il teorico della Rivoluzione permanente, bollato come il traditore numero uno e costretto a fuggire dall'Unione Sovietica, denunci\u00f2 la politica di Stalin ma con scarso successo.\nFond\u00f2 una Quarta Internazionale di Partiti comunisti dissidenti detti da lui trotskisti, ma fu ucciso in Messico da un sicario di Stalin.\nNonostante Lenin preferisse Trockij come successore, Stalin riusc\u00ec ad esautorarlo e ad esiliarlo, riuscendo a portare a compimento il proprio progetto di Stato nazionale e di partito. Ne risult\u00f2 una societ\u00e0 paralizzata da un apparato burocratico elefantiaco. La cura a questa situazione fu teorizzata da Trockij ne \"La rivoluzione tradita\" e consisteva in una seconda rivoluzione (\"politica\" in contrasto a quella \"sociale\" dell'Ottobre) che avrebbe dovuto portare il popolo a riprendersi lo Stato, togliendolo di mano ai \"burocrati\" che avevano assunto il ruolo di casta privilegiata al potere (una forma di nuova \"classe dominante\") al posto dei lavoratori salariati. Trockij si interess\u00f2 molto della questione del lavoro, fu contrario alle concessioni ai contadini previste dalla Nep e sostenne la necessit\u00e0 della militarizzazione del lavoro con sanzioni penali per i lavoratori improduttivi o indisciplinati.\nIl comunismo marxista dopo la seconda guerra mondiale.\nIn seguito alla fine della seconda guerra mondiale, il movimento comunista di impronta marxista si trova di fronte un nuovo scenario. Il suo principale corpo centralizzato organizzativo, la Terza internazionale o Comintern, era stato dissolto e le rispettive sezioni erano ora entit\u00e0 indipendenti. Il Cominform fu fondato come un sostituto della disciolta internazionale, coesistendo una Quarta Internazionale di matrice trotskista.\nI rapporti esteri dell'Unione Sovietica cambiarono considerevolmente.\nLa vittoria sul fascismo ha contribuito a un globale aumento della popolarit\u00e0 dei partiti comunisti, soprattutto in Europa. In molte nazioni i comunisti hanno registrato progressi elettorali. Rafforzato dalla potenziale influenze registrata attraverso il lavoro parlamentare come una nuova politica sovietica di coesistenza pacifica, la linea politica del movimento comunista cambia.\nChe Guevara.\nErnesto Rafael Guevara De la Serna pi\u00f9 noto come Che Guevara (Rosario, 14 giugno 1928 \u2013 La Higuera, 9 ottobre 1967) \u00e8 stato un rivoluzionario argentino.\nIl soprannome di \"Che\" gli venne attribuito dai suoi compagni di lotta cubani in Messico, e deriva dal fatto che Che Guevara, come tutti gli argentini, pronunciava spesso l'allocuzione \"che\". La parola deriva dalla lingua mapuche e significa \"uomo\", \"persona\", e venne ripresa nello spagnolo parlato in Argentina ed Uruguay, per chiamare l'attenzione di un interlocutore, o pi\u00f9 in generale, come un'esclamazione simile a \"hey\". Guevara fu membro del Movimento del 26 luglio e, dopo il successo della rivoluzione cubana, assunse un ruolo nel nuovo governo, secondo per importanza al solo Fidel Castro.\nDopo il 1965, lasci\u00f2 Cuba per \"esportare la rivoluzione\", prima nell'ex Congo Belga (ora Repubblica Democratica del Congo), poi in Bolivia. L'8 ottobre 1967, riconosciuto e poi tradito da un contadino, venne ferito e catturato da un reparto anti-guerriglia dell'esercito boliviano - assistito da forze speciali statunitensi ossia agenti speciali della CIA - a La Higuera, nella provincia di Vallegrande (dipartimento di Santa Cruz).\nIl giorno successivo venne ucciso nella scuola del villaggio. Il suo cadavere - dopo essere stato esposto al pubblico a Vallegrande - fu sepolto in un luogo segreto e ritrovato da una missione di antropologi forensi argentini e cubani, autorizzata dal governo boliviano di Sanchez de Lozada, nel 1997. Da allora i suoi resti si trovano nel Mausoleo di Santa Clara de Cuba.\nRivoluzione cubana.\nLa Rivoluzione cubana avvenne con il rovesciamento del dittatore cubano Fulgencio Batista da parte del Movimento del 26 luglio e l'ascesa al potere di Fidel Castro. Per estensione il termine \u00e8 anche usato da alcuni ideologi per indicare il processo, ancora in atto, che tenta di costruire una societ\u00e0 tendenzialmente egualitaria secondo i principi marxisti, messo in atto dal nuovo governo cubano dal 1959.\nInizi\u00f2 con l'attacco alla base militare Moncada il 26 luglio del 1953 e fin\u00ec il 1\u00ba gennaio del 1959, quando Batista scapp\u00f2 da Cuba; Santa Clara e Santiago di Cuba furono prese dalla milizia popolare guidata da Ernesto Che Guevara e Fidel Castro.\nCastro scese dalla Sierra Maestra ed entr\u00f2 all'Avana dove assieme ai guerriglieri fu accolto come eroe, anche se v'\u00e8 un'opinione diversa: secondo Reinaldo Arenas fu una sceneggiata in quanto Batista avrebbe abbandonato l'isola il 31 dicembre del 1958 senza neanche combattere).\nIl 6 agosto del 1960 Castro nazionalizz\u00f2 tutte le propriet\u00e0 straniere sull'isola.\nGli Stati Uniti risposero imponendo un embargo commerciale su Cuba mai revocato.\nVi furono vari tentativi americani di rovesciare la dittatura di Castro. Il pi\u00f9 famoso fu il fallimento dell'invasione della baia dei Porci. Durante la guerra fredda gli USA vedevano Cuba come un pericolo costante e una potenziale base strategica, ma dopo la crisi dei missili di Cuba furono costretti a impegnarsi a non invadere l'isola. Nel maggio 1961 vengono chiusi tutti i collegi religiosi e le loro sedi confiscate, il 17 settembre vengono espulsi da Cuba 131 sacerdoti diocesani e religiosi.\nNel luglio del 1961 le \"Organizzazioni Rivoluzionarie Integrate\" (ORI) furono formate dall'unione del \"Movimento Rivoluzionario del 26 di luglio\" di Fidel Castro con il \"Partito Socialista Popolare\" di Blas Roca e il \"Direttivo Rivoluzionario 13 marzo\" di Faure Chom\u00f3n. Il 26 marzo l'ORI divenne il \"Partito Unito della Rivoluzione Socialista di Cuba\" (PURSC), che a sua volta si trasform\u00f2 nel Partito Comunista di Cuba il 3 ottobre 1965, con Castro come primo segretario.\nIl comunismo oggi.\nDopo la caduta degli Stati socialisti del blocco orientale, il movimento comunista fu indebolito, ma non tanto da scomparire.\nDei restanti Stati socialisti, la Cina, il Vietnam e il Laos hanno mosso verso un'economia di mercato ma senza maggiore privatizzazione del settore statale.\nCuba sta in qualche misura cercando di mitigare la gravit\u00e0 della crisi iniziata con la caduta dell'Unione Sovietica anche grazie all'incremento dei rapporti commerciali con i suoi alleati Venezuela e Cina.\nLa Corea del Nord, nel perseguire invece l'ideologia pi\u00f9 radicale dello Juche, versando in una profonda e persistente crisi sociale ed economica, non sembra riuscire a trovare un proprio equilibrio nel nuovo assetto mondiale, adottando una strategia di minacciose dichiarazioni rivolte, assai spesso, all'intera comunit\u00e0 internazionale.\nNel frattempo, il movimento comunista nel mondo ha ripreso iniziativa dopo la profonda crisi del 1989-1991. In Venezuela, il Partito Comunista \u00e8 stato allineato con il governo di Hugo Ch\u00e1vez, mentre in Moldavia, il partito comunista locale vinse le elezioni in parlamento nel 2001 e nel 2005.\nIn Ucraina e Russia, i comunisti risultarono secondi nel 2002 e nel 2003 alle elezioni.\nNella Repubblica Ceca, il Partito Comunista risult\u00f2 invece terzo nel 2002 nelle elezioni, e cos\u00ec fece il Partito Comunista del Portogallo nel 2005.\nDurante il periodo 1970-77, il Partito Comunista d'India \u00e8 stato alleato del Partito del Congresso, ed \u00e8 anche stato al governo nello stato del Bengala occidentale.\nLa guerriglia comunista \u00e8 attiva nella lotta contro i governi delle Filippine, della Colombia e del Per\u00f9. C'\u00e8 anche una forte opposizione comunista alla Repubblica Islamica dell'Iran portata avanti dal Partito Comunista Operaio dell'Iran ed il suo collaboratore, il Partito Comunista Operaio dell'Iran - Hekmatista.\nEntrambi i gruppi sostengono di essere i veri eredi politici del teorico marxista operaista Mansoor Hekmat, fondatore dei Partiti Comunisti Operai dell'Iran e dell'Iraq. Nonostante la forte emarginazione politica seguita alla Rivoluzione iraniana del 1979, questi partiti stanno cercando disperatamente di rovesciare la Repubblica Islamica.\nIn Italia, alle elezioni politiche del 2013, il Partito della Rifondazione Comunista (dal 2 aprile 2016 guidato da Maurizio Acerbo) ed il Partito dei Comunisti Italiani (confluito, nel 2016, nel Partito Comunista Italiano) si sono presentati insieme ad altre forze politiche nella lista elettorale Rivoluzione Civile, guidata dall'ex-magistrato Antonio Ingroia, che ha ottenuto il 2,25% dei consensi dei votanti e non ha superato la soglia di sbarramento imposta dalla legge elettorale. Nella stessa tornata elettorale, si \u00e8 presentato da solo anche il Partito Comunista dei Lavoratori di Marco Ferrando, rimasto anch'esso sotto la soglia di sbarramento. Tutte le forze politiche comuniste sono pertanto oggi esterne al Parlamento italiano. A livello europeo, invece, Rifondazione Comunista e altre forze di ispirazione comunista hanno aderito alla coalizione L'Altra Europa con Tsipras, superando cos\u00ec, alle elezioni europee del 2014, la soglia di sbarramento del 4%. La lista ha portato a Strasburgo 3 deputati e deputate di cui una, Eleonora Forenza, del Partito della Rifondazione Comunista."}
{"id": "739554", "revid": "1527148", "url": "https://it.wikipedia.org/wiki?curid=739554", "title": "Accounting", "text": "In informatica, con la parola inglese accounting ci si riferisce a tutte le azioni che tracciano ovvero registrano, misurano e documentano le risorse concesse ad un utente durante un accesso ad un server o pi\u00f9 in generale ad un sistema informatico. \"Accounting\" \u00e8 anche la traduzione in inglese di \"contabilit\u00e0\" sia riferita alle societ\u00e0 che agli Stati.\nObiettivi.\nCi\u00f2 pu\u00f2 includere la misura del tempo o dei dati inviati e ricevuti da un utente nella sessione di lavoro.\nDalle informazioni ottenute la trascrizione delle attivit\u00e0 si possono trarre molte informazioni utili che ad esempio possono essere utilizzate per:\nAccounting dei processi.\nL'accounting dei processi di un sistema operativo \u00e8 l'attivit\u00e0 di monitoraggio delle attivit\u00e0 svolte e dalle risorse utilizzate da un processo che il sistema operativo pu\u00f2 operare per permetterne il monitoraggio."}
{"id": "739574", "revid": "663182", "url": "https://it.wikipedia.org/wiki?curid=739574", "title": "Maria Sole Tognazzi", "text": "Biografia.\nUltima dei quattro figli dell'attore Ugo Tognazzi, sua madre \u00e8 l'attrice Franca Bettoja e suo fratello maggiore \u00e8 l'attore Gianmarco.\nNel 1976 partecipa alla 18\u00aa edizione dello Zecchino d'Oro con il brano \"Show nella foresta\" con il nome di Maria Soli, per evitare favoritismi.\nRispetto ai fratelli Gianmarco e Ricky, preferisce stare solo dietro le telecamere. Dopo la morte del padre inizia a lavorare come aiuto regista in teatro con lo spettacolo di Giulio Base, \"Crack\". Seguiranno \"Macchine in amore\" e \"La valigia di carne\" sempre di Giulio Base.\nInizia la sua carriera cinematografica come assistente alla regia e aiuto alla regia nella ripresa cinematografica di \"Crack\".\nSeguiranno: \"Quando eravamo repressi\" e \"Le donne non vogliono pi\u00f9\" per la regia di Pino Quartullo, \"Estasi\" per la regia di Peter Exacoustous e Carmela Cicinnati, \"La scorta\" e \"Vite strozzate\" per la regia del fratello Ricky, \"Anche i commercialisti hanno un'anima\" per la regia di Maurizio Ponzi, \"Poliziotti\" nuovamente per la regia di Giulio Base, \"S.O.S.\" per la regia del fratello Thomas Robsahm.\nNella pubblicit\u00e0 affianca suo fratello Ricky alla regia degli spot della FIGC contro la droga, per Enel, dizionario Treccani e Tim.\nParallelamente comincia a girare alcuni videoclip (\"Il gigante\" di Paola Turci, \"L'eccezione\" di Carmen Consoli, \"Mentre piove\" di Sergio Cammariere, \"America\" di Roberto Kunstler, \"f.d.m.\" di Rosita Celentano, co-regia di Alex Infascelli).\nNel 1997 firma la sua prima regia con il cortometraggio \"Non finisce qui\". Seguiranno \"C'ero anch'io\" nel 1999, con cui vincer\u00e0 il Globo d'oro come miglior cortometraggio, e \"Sempre a tempo\" nel 2000.\nNel 2003 arriva il suo primo lungometraggio \"Passato prossimo\" con Paola Cortellesi, Claudio Santamaria, Valentina Cervi. Oltre alla regia, Maria Sole firma anche la sceneggiatura insieme a Daniele Prato. Il film ottiene il Globo d'oro 2003 come miglior opera prima e Maria Sole vince ai Nastri d'argento 2003 come Miglior regista esordiente.\nSegue nel 2008 il suo secondo lungometraggio, presentato alla Festa del Cinema di Roma e intitolato \"L'uomo che ama\", che vede protagonisti Pierfrancesco Favino, Ksenia Rappoport e Monica Bellucci.\nNel 2010 ha presentato alla Festa del Cinema di Roma \"Ritratto di mio padre\", un documentario dedicato al padre Ugo a vent'anni dalla scomparsa, realizzato in collaborazione con Matteo Rovere.\nNell'aprile 2013 esce il suo terzo film, \"Viaggio sola\", con protagonista Margherita Buy, affiancata da Stefano Accorsi e Fabrizia Sacchi. Il film tratta i temi della libert\u00e0 e della solitudine delle donne moderne, raccontando la vita di una quarantenne single che lavora come ispettore in incognito degli alberghi a cinque stelle di tutto il mondo: in poco tempo diventa un caso cinematografico. Il film riceve cinque candidature ai David di Donatello 2013, fra cui quello per la migliore sceneggiatura a cui sono candidati Maria Sole, Ivan Cotroneo e Francesca Marciano, ma vince solo il David per la migliore performance da protagonista per Margherita Buy. Il film riceve anche sei candidature ai Nastri d'argento 2013 e Maria Sole vince il Nastro d'argento alla migliore commedia.\nNel luglio 2013, intervenuta al festival cinematografico di Tavolara, Maria Sole annuncia che \"Viaggio sola\" avr\u00e0 un remake hollywoodiano. Il film \u00e8 anche uno dei lungometraggi proposti per presentarsi ai Premi Oscar 2014, come miglior film straniero; la commissione sceglie infine \"La grande bellezza\" come film rappresentante il cinema italiano.\nNel 2015 esce il suo quinto film, \"Io e lei\", che racconta la storia di una coppia di donne omosessuali, interpretate da Margherita Buy e Sabrina Ferilli, per la prima volta insieme sullo schermo. Maria Sole chiarisce che non si tratta di un remake de \"Il vizietto\" di \u00c9douard Molinaro, famoso film con Ugo Tognazzi e Michel Serrault, definendolo pi\u00f9 \u00abun pudico, gentile ma lontanissimo omaggio a uno dei primissimi film a sdoganare, 36 anni fa, l'immagine della coppia omosessuale\u00bb.Il film ottiene una candidatura ai David di Donatello 2016 e quattro candidature ai Nastri d'argento 2016. Maria Sole vince il Nastro d'argento al miglior soggetto.\nNel 2020 esce su Sky la sua prima serie tv, Petra, ispirata alle indagini di Petra Delicado, personaggio letterario creato dalla scrittrice spagnola Alicia Gim\u00e9nez-Bartlett. La protagonista viene interpretata da Paola Cortellesi, che torna a lavorare con Maria Sole a 17 anni dal primo lungometraggio della regista Passato Prossimo. Petra si rivela il miglior risultato di sempre per un nuovo titolo Sky Original, superando anche la prima stagione di \"\u201cGomorra\u201d\" e \"\u201cThe Young Pope\u201d\"\".\" A Napoli nel 2021 durante una serata speciale dei Nastri d'argento dedicato alle serie tv, viene consegnato a Maria sole, Paola Cortellesi e Andrea Pennacchi il Nastro d'argento alla serie dell'anno per Petra.\nNel 2021 viene invitata insieme a Pierfranceso Favino, Francesca Archibugi e Cristina Comencini a entrare tra i membri dell'Academy per votare agli Oscar. \nMaria Sole sta attualmente lavorando alla seconda stagione di Petra."}
{"id": "739581", "revid": "767487", "url": "https://it.wikipedia.org/wiki?curid=739581", "title": "York (First Exit to Brooklyn)", "text": "York (First Exit to Brooklyn) \u00e8 un album discografico di Foetus in collaborazione con la cantante statunitense Lydia Lunch, accreditato alla The Foetus Symphony Orchestra, pubblicato nel 1997 dalla Thirsty Ear Records.\nPer questo album James George Thirlwell abituato a lavorare da solo con lo pseudonimo \"Foetus\", ha messo insieme una piccola orchestra composta di noti musicisti, tra cui, appunto, la cantante Lunch.\nIl tema del disco \u00e8 l'esplorazione di DUMBO, la zona cittadina di New York sottostante il Ponte di Manhattan.\n\"Arschficken\" \u00e8 una libera reinterpretazione del brano dei Wiseblood \"The Fudge Punch\".\nTracce.\nTutti i brani sono di James George Thirlwell."}
{"id": "739589", "revid": "486946", "url": "https://it.wikipedia.org/wiki?curid=739589", "title": "Tram Translohr", "text": ""}
{"id": "739592", "revid": "96558", "url": "https://it.wikipedia.org/wiki?curid=739592", "title": "Storia del Comunismo", "text": ""}
{"id": "739593", "revid": "287204", "url": "https://it.wikipedia.org/wiki?curid=739593", "title": "TACACS", "text": "TACACS \u00e8 l'acronimo di Terminal Access Controller Access Control System e si riferisce a un tipo di protocollo informatico per l'autenticazione e l'autorizzazione remota (non quindi AAA), con relativi servizi, per il controllo degli accessi in rete tramite un server centralizzato. Il protocollo originale TACACS, risalente al 1984, \u00e8 stato utilizzato per la comunicazione con un server per autenticazione, comune nelle vecchie reti UNIX, progettato per la rete Arpanet. Dal TACACS sono stati generati diversi protocolli:\nStoria.\nTACACS venne sviluppato originariamente nel 1984 dalla BBN Technologies per la gestione di MILNET, designato per il traffico non classificato del Dipartimento della Difesa degli Stati Uniti e che sarebbe stato sostituito pi\u00f9 tardi dal NIPRNet. Originariamente concepito come un mezzo per automatizzare l'autenticazione \u2013 permettendo ad un utente gi\u00e0 registrato in un host in rete di connettersi ad un altro host presente sulla stessa rete senza la necessit\u00e0 di ri-autenticazione \u2013 fu descritto formalmente da Brian A. Anderson, della BBN, nel Dicembre 1984 in IETF RFC 927. Cisco Systems inizi\u00f2 a supportare TACACS nei suoi prodotti di rete alla fine degli anni '80, con l'aggiunta di numerose estensioni al protocollo. Nel 1990, le estensioni introdotte da Cisco su TACACS diventarono un nuovo protocollo proprietario chiamato Extended TACACS (XTACACS). Nonostante TACACS e XTACACS non furono concepiti come protocolli liberi, Craig Finseth dell'Universit\u00e0 del Minnesota, grazie anche all'assistenza di Cisco, pubblic\u00f2 una descrizione di entrambi i protocolli nel 1993 nella IETF RFC 1492 per puro scopo informativo.\nDescrizione tecnica.\nTACACS.\nTACACS \u00e8 definito nel RFC 1492 e sfrutta la comunicazione con pacchetti UDP oppure TCP, usando di default la porta 49. I dati vengono scambiati tra client e server attraverso i pacchetti TACACS (aventi una lunghezza tra 6 e 516 byte), che sono inseriti nel campo dati dei pacchetti UDP. Username e password vengono inviati senza criptazione e vengono valutati in modalit\u00e0 case-insensitive. TACACS permette ad un client avente un nome utente e una password, di inviare una richiesta al server di autenticazione TACACS, che viene anche chiamato \"TACACS Daemon\" o semplicemente \"TACACSD\". TACACSD utilizza comunicazioni TCP e generalmente utilizza la porta 49. Tale server \u00e8 nella maggior parte dei casi un programma eseguito in un determinato calcolatore, il quale elaborando la richiesta del client, permette o nega l'accesso. Esso dovrebbe decidere se accettare o rifiutare la richiesta di autenticazione e inviare una risposta. Il TIP (nodo di distribuzione per accettare connessioni di linea dial-up) sarebbe quindi consentire l'accesso o meno, in base alla risposta.\nTACACS+.\nTACACS+ e RADIUS hanno sostituito TACACS e XTACACS nelle reti di pi\u00f9 recente costruzione o aggiornate. TACACS+ \u00e8 un protocollo completamente nuovo e non \u00e8 compatibile con i suoi predecessori, TACACS e XTACACS. TACACS+ usa TCP (mentre RADIUS opera su UDP). Dal momento che TACACS+ utilizza un'architettura con autenticazione, autorizzazione e accounting (AAA), questi componenti separati del protocollo possono essere gestiti separatamente su server diversi.\nPoich\u00e9 TCP \u00e8 un protocollo orientato alla connessione, TACACS+ non deve implementare il controllo della trasmissione, mentre RADIUS deve rilevare e correggere gli errori di trasmissione, come la perdita di pacchetti e timeout, grazie all'utilizzo di UDP che non ha un vero e proprio canale di comunicazione. RADIUS cripta solamente la password degli utenti mentre viaggia dal client RADIUS al server RADIUS; tutte le altre informazioni, come il nome utente, l'autorizzazione e l'accounting vengono invece trasmessi in chiaro. Pertanto, \u00e8 vulnerabile a diversi tipi di attacchi. TACACS+ cifra i dati elencati in precedenza e quindi non ha le vulnerabilit\u00e0 presenti nel protocollo RADIUS. TACACS+ \u00e8 un'estensione di TACACS progettata da CISCO che codifica l'intero contenuto di ogni pacchetto. Inoltre, fornisce un controllo granulare (autorizzazione di comando) e consente di controllare quali comandi possono essere eseguiti dagli utenti su un router.\nIl protocollo TACACS+ offre supporto a diversi protocolli, quali:\nServizi TACACS+.\nCome detto in precedenza TACACS+, utilizza i servizi di sicurezza AAA, in grado di fornire:\nOperazioni TACACS+.\nQuando un utente tenta un semplice login ASCII per l'autenticazione ad un server tramite TACACS+ , si compiono diverse fasi:"}
{"id": "739595", "revid": "36426", "url": "https://it.wikipedia.org/wiki?curid=739595", "title": "Diocesi di Pisa", "text": ""}
{"id": "739600", "revid": "125954299", "url": "https://it.wikipedia.org/wiki?curid=739600", "title": "Balanzone", "text": "Balanzone, conosciuto anche con il nome di dottor Balanzone (in bolognese \"Dut\u00e5ur Balanz\u00e5n\"), \u00e8 una maschera di origine bolognese. Appartiene alla schiera dei \"vecchi\" della commedia dell'arte, talvolta \u00e8 chiamato dottor Graziano o semplicemente il Dottore.\nNella versione goldoniana de \"Il servitore di due padroni\" prende il nome di dottor Lombardi.\nLe origini.\nNativo di Bologna, \u00e8 il classico personaggio \"serio\", saccente e presuntuoso. Si tratta di un dottore in Legge: egli \u00e8 infatti la caricatura del dotto e tronfio leguleio bolognese. Il suo stesso nome lo dimostra, infatti Balanzone deriva dal bolognese \"balanz\u00e5n\", ovvero bilancione, bilancia, ossia l'ovvio simbolo della Legge.\nL'aspetto.\nUomo dalle guance rubizze, veste sempre di nero e ha una grossa pancia; \u00e8 solito gesticolare molto. indossa una Calza bianca che ricopre il polpaccio ed \u00e8 pi\u00f9 tosto piccola, indossa una piccola [maschera] che ricopre solo le sopracciglia e il naso, appoggiandosi su due grandi baffi. Indossa l'abito dei professori dell'Universit\u00e0 di Bologna: [toga] nera, colletto e polsini bianchi, gran cappello alla bolognese, giacca e mantello nero.\nIl carattere.\nPignolo, cavilloso, trova ogni minima scusa per iniziare uno dei suoi infiniti discorsi senza senso. Sempre pronto a vantarsi dei suoi titoli, dice di conoscere ogni campo della scienza umana: diritto e legge prima di tutto, ma anche storia, astrologia, filosofia; di questi argomenti parla in maniera noiosa e prolissa, mescolandoli in un groviglio inestricabile.\nGode di molta stima tra le altre maschere che spesso si rivolgono a lui per un parere legale: egli non nega il suo aiuto ma sempre coglie l'occasione per fare la cosa che pi\u00f9 gli piace: parlare ed elargire pareri di nessun valore.\nCucina.\nI \"balanzoni\" sono anche un prodotto tipico della cucina bolognese. Si tratta di tortelloni di sfoglia verde (con spinaci) ripieni di ricotta e mortadella, serviti con un condimento semplice di burro e salvia."}
{"id": "739603", "revid": "131962", "url": "https://it.wikipedia.org/wiki?curid=739603", "title": "Bakolod", "text": ""}
{"id": "739606", "revid": "3831", "url": "https://it.wikipedia.org/wiki?curid=739606", "title": "Contrada il Ponte", "text": ""}
{"id": "739609", "revid": "547034", "url": "https://it.wikipedia.org/wiki?curid=739609", "title": "Vaibus", "text": "Vaibus s.c.a.r.l. \u00e8 stato il gestore del trasporto pubblico a Lucca e in tutta la provincia, fino al 1\u00b0 novembre 2021. \nEsercizio.\nDal 1 Gennaio 2018 Vaibus gestisce operativamente il servizio automobilistico di TPL nel Bacino territoriale di Lucca in attuazione del contratto ponte 2018-2019 tra Regione Toscana e la societ\u00e0 ONE scarl, di cui la stessa fa parte.\nDal 1\u00ba gennaio 2020 opera in virt\u00f9 di atti d\u2019obbligo mensili emanati dalla Regione Toscana.\nCessione del servizio.\nDal 1\u00b0 novembre 2021 il trasporto pubblico passa in gestione alla multinazionale RATP, tramite la controllata Autolinee Toscane, societ\u00e0 risultante vincitrice di un precedente appalto indetto dalla Regione Toscana. \nAutostazioni.\nLa societ\u00e0 utilizza le seguenti autostazioni presenziate e munite di biglietteria:\nParco aziendale.\nNel 2005, la flotta era costituita da 77 autobus urbani, 16 suburbani e 226 interurbani."}
{"id": "739610", "revid": "1442080", "url": "https://it.wikipedia.org/wiki?curid=739610", "title": "Damp (album)", "text": "Damp \u00e8 un album raccolta di Foetus, pubblicato nel 2006 dalla Ectopic Ents.\nUfficialmente chiamato come \"album satellite\", \"Damp\" raccoglie del materiale scritto fino al 2003 e mai pubblicato, tra cui alcuni duetti con band come The The, Melvins e Rotoskop. Il disco \u00e8 stato distribuito dallo stesso Thirlweel attraverso il suo sito internet ufficiale."}
{"id": "739613", "revid": "6066", "url": "https://it.wikipedia.org/wiki?curid=739613", "title": "Pino pascali", "text": ""}
{"id": "739615", "revid": "125097678", "url": "https://it.wikipedia.org/wiki?curid=739615", "title": "Bacolod (Negros Occidental)", "text": "Bacolod (hiligaynon: Dakbanwa sang Bacolod; filippino: Lungsod ng Bacolod) \u00e8 una citt\u00e0 indipendente altamente urbanizzata (HUC) delle Filippine, geograficamente ubicata nella Provincia di Negros Occidental, nella Regione di Visayas Occidentale. Pur facendone geograficamente parte ed essendone anche il capoluogo, e pur essendo inserita nelle statistiche ufficiali, la citt\u00e0 \u00e8 amministrativamente indipendente dalla provincia.\nCon una popolazione residente di 511,820 abitanti conteggiati nel censimento del 2010, Bacolod \u00e8 la citt\u00e0 pi\u00f9 popolosa della Negros Island Region e la diciassettesima delle Filippine.\nInsieme alle citt\u00e0 di Silay e di Talisay, Bacolod \u00e8 parte dell'area metropolitana di Metro Bacolod e, grazie al carattere amichevole della sua popolazione, gode dell'appellativo di \"citt\u00e0 dei sorrisi\" e nel 2008 \u00e8 stata nominata \"miglior posto dove vivere nella Filippine\" dal periodico \"MoneySense Magazine\". Vi si tiene il \"MassKara Festival\" ogni terza settimana di ottobre, in vicinanza della data in cui Bacolod fu dichiarata una citt\u00e0, il 19 ottobre 1938.\nStoria.\nGi\u00e0 esistente prima dell'arrivo degli spagnoli nel 1565, l'abitato si era sviluppato come un piccolo villaggio vicino alla foce del fiume Magsungay abitato da popolazioni malesi dell'etnia \"Taga-ilog\". I primi missionari spagnoli posero il villaggio di Magsungay sotto la protezione di San Sebastiano nel Settecento e l'abitato venne ribattezzato \u201cSan Sebastian de Magsungay\u201d.\nA causa dei continui e frequenti attacchi dei pirati musulmani di etnia Moro che imperversarono nella zona nei secoli XVI e XVII, gli abitanti di Magsungay si spostarono nell'entroterra sulle colline non distanti dal mare chiamate \"Buklod\" e che nel tempo diedero nome all'attuale citt\u00e0 di Bacolod. Tuttavia, passato il pericolo delle scorrerie dei pirati, gli abitanti delle colline si spostarono nella zona pianeggiante ai loro piedi che \u00e8 l'attuale posizione della citt\u00e0.\nNell'anno 1770 Bernardo de los Santos divenne il primo \"Governadorcillo\", o capitano, della citt\u00e0 e nel 1806 fu insediato il primo sacerdote della parrocchia, frate Leon Pedro, con nomina di \"Proprietario\" di Bacolod.\nBacolod fu dichiarata ufficialmente una citt\u00e0 il 19 ottobre 1938; il 22 dicembre 1979 ebbe lo \"status\" di citt\u00e0 altamente urbanizzata.\nBacolod \u00e8 formata da 61 baranggay:\nInfrastrutture e trasporti.\nBacolod \u00e8 servita dall'aeroporto di Bacolod, situato nella vicina citt\u00e0 di Silay."}
{"id": "739618", "revid": "307923", "url": "https://it.wikipedia.org/wiki?curid=739618", "title": "Bacolod", "text": ""}
{"id": "739621", "revid": "74801", "url": "https://it.wikipedia.org/wiki?curid=739621", "title": "Krokom (comune)", "text": "Krokom \u00e8 un comune svedese di abitanti, situato nella contea di J\u00e4mtland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "739629", "revid": "74801", "url": "https://it.wikipedia.org/wiki?curid=739629", "title": "Krokom", "text": "Krokom \u00e8 un piccolo centro della Svezia centro-settentrionale, capoluogo della municipalit\u00e0 omonima; si estende su e aveva, nel 2000, una popolazione di abitanti."}
{"id": "739632", "revid": "122246", "url": "https://it.wikipedia.org/wiki?curid=739632", "title": "Marco Bracci", "text": "Carriera.\nGiocatore.\nCresciuto nell'Arno Castelfranco, con cui esordisce in Serie B, esordisce in A1 nell'1987-88 con la maglia della Pallavolo Parma. Sempre al 1988 risale il suo debutto in Nazionale maggiore, in una gara amichevole giocata a Lucca contro la Finlandia e vinta 3-0. Con la squadra ducale gioca sette stagioni, vincendo tre scudetti (1989-90, 1991-92 e 1992-93, due Coppe Italia (1989-90 e 1991-92), tre Coppe delle Coppe (1988, 1989 e 1990), una Coppa CEV, un Mondiale per Club (1989).\nAlla rinuncia della formazione emiliana all'iscrizione all'A1, nel 1994, si trasferisce inizialmente alla Pallavolo Modena, con cui vince un'altra imponente serie di trofei (scudetti 1994-95 e 1996-97, Coppe Italia 1994-95, 1996-97 e 1997-98, Coppe dei Campioni 1996, 1997 e 1998, Coppa delle Coppe 1995, Supercoppa italiana e Supercoppa europea 1995), e poi alla Roma Volley, campione d'Italia 1999-00 e, sempre nel 2000, vincitrice della Coppa CEV.\nChiude la sua carriera nell'Associazione Sportiva Volley Lube all'epoca di stanza a Macerata, con cui conquista ancora una Coppa Italia (2002-03), una Coppa dei Campioni (2002, vincendo anche il premio come MVP della fase finale) e la Coppa CEV del 2005, anno in cui abbandona la pallavolo giocata.\nVasta la serie di successi conquistati in Nazionale, con quattro ori nei Campionati Europei, tre Mondiali, un Super Four e una Coppa del Mondo, oltre all'argento alle Olimpiadi di Atlanta 1996 e il bronzo a quelle di Sydney 2000.\nAllenatore.\nNel 2006 diviene vice allenatore della nazionale femminile italiana di volley, collaborando con il commissario tecnico Massimo Barbolini per l'intero periodo in cui il tecnico modenese siede sulla panchina azzurra.\nDa gennaio 2013 entra a far parte dello staff tecnico della Lupi Volley School, settore giovanile della formazione maschile del Volley Lupi Santa Croce, aggiudicandosi il titolo regionale toscano con la rappresentativa under 17; nella stagione 2015-16 passa alla guida della prima squadra della stessa formazione toscana, in Serie B1. L'anno successivo torna al settore femminile, ingaggiato dall'Azzurra Volley San Casciano in Serie A1, dove resta fino alla met\u00e0 della stagione 2017-18.\nNell'ottobre 2018 sostituisce Luca Cristofani sulla panchina della in Serie A2; non riesce tuttavia a concludere l'annata 2018-19 in sella alla formazione campana in quanto nell'aprile 2019 viene a sua volta sostituito da Dragan Ne\u0161i\u0107.\nPer la stagione 2019-20 torna in Toscana per affiancare come vice-allenatore Marco Mencarelli alla in massima serie."}
{"id": "739633", "revid": "36426", "url": "https://it.wikipedia.org/wiki?curid=739633", "title": "Arcidiocesi di Siena", "text": ""}
{"id": "739634", "revid": "36426", "url": "https://it.wikipedia.org/wiki?curid=739634", "title": "Diocesi di Teramo e Atri", "text": ""}
{"id": "739638", "revid": "767487", "url": "https://it.wikipedia.org/wiki?curid=739638", "title": "Binary Star", "text": "Binary Star \u00e8 stato un duo statunitense di underground hip hop formato negli anni 1990 a Pontiac, Michigan composto da:\nStoria.\nIl duo inizia a fare dell'hip hop tramite la loro etichetta indipendente chiamata Terrorist Records. Nel 1999 pubblicano l'album \"Waterworld\", registrato e messo in commercio con un budget di soli 500 dollari. Tutte le diciassette tracce sono prodotte da Trackezoids, inizialmente conosciuti come Held Hostage Productions. Del disco vengono stampate solo 1000 copie. Successivamente il duo riesce ad ottenere un contratto di distribuzione, che gli permette di remixare e riarrangiare interamente le tracce di \"WaterWorld\" oltre ad aggiungerne di nuove. La creazione finale prende il nome di \"Masters of the Universe\", che vende 20.000 creative tra i due.\nAttualmente, OneManArmy registra sotto il nome di One Be Lo per la Subterraneous Records. Senim Silla sta per pubblicare un lavoro con la Sleeper Cell Records.\nNello spettacolo per la loro riunione il 9 giugno 2006 ad Ann Arbor, Senim Silla ha dichiarato alla fine del concerto che i Binary Star sono tornati."}
{"id": "739639", "revid": "14806", "url": "https://it.wikipedia.org/wiki?curid=739639", "title": "OneManArmy", "text": ""}
{"id": "739642", "revid": "198277", "url": "https://it.wikipedia.org/wiki?curid=739642", "title": "Valentina Cervi", "text": "Biografia.\n\u00c8 figlia del regista e produttore cinematografico Tonino Cervi, figlio a sua volta degli attori Gino Cervi e Nin\u00ec Gordini Cervi, e della produttrice Marina Gefter.\nLegata al regista Stefano Mordini, conosciuto nel 2005 sul set di \"Provincia meccanica\", la coppia ha due figli.\nCarriera.\nIl suo debutto assoluto avviene in televisione nel 1986 con \"Portami la luna\", mentre quello al cinema avviene due anni dopo con la commedia \"Mignon \u00e8 partita\" di Francesca Archibugi. Dopo piccole apparizione tra piccolo e grande schermo, nel 1996 inizia a farsi notare con la partecipazione al film \"Ritratto di signora\" di Jane Campion, a cui segue l'anno successivo il suo primo ruolo da protagonista in \"Artemisia - Passione estrema\" di Agn\u00e8s Merlet, dove veste i panni dell'artista romana Artemisia Gentileschi.\nNel 1999 recita in \"La via degli angeli\" di Pupi Avati e \"Rien sur Robert\" di Pascal Bonitzer, per cui ottiene due candidature rispettivamente al Nastro d'argento e al Premio C\u00e9sar. Nello stesso anno, assieme a Massimo Ghini, \u00e8 diretta da Francis Ford Coppola in uno spot pubblicitario di Illycaff\u00e8 che omaggia Federico Fellini e \"Lo sceicco bianco\". Da questo momento inizia a lavorare frequentemente sia in Italia che all'estero.\nNel 2001 impersona Anna Maria Pierangeli nel film televisivo statunitense \"James Dean - La storia vera\" di Mark Rydell, dove recita accanto a James Franco. L'anno dopo \u00e8 invece protagonista assieme a Violante Placido de \"L'anima gemella\" di Sergio Rubini, ruolo per cui ottiene numerosi riconoscimenti. Nel 2005 \u00e8 accanto a Stefano Accorsi in \"Provincia meccanica\" di Stefano Mordini. Interpreta poi Marja Bolkonskaja nella miniserie televisiva del 2007 \"Guerra e pace\", diretta da Robert Dornhelm.\nNel 2008 \u00e8 nel cast della pellicola di Spike Lee \"Miracolo a Sant'Anna\", e prende parte ad un episodio della serie televisiva \"Donne assassine\". Nel 2011 \u00e8 tra i protagonisti della serie britannica \"Le inchieste dell'ispettore Zen\" e di quella italiana \"Distretto di Polizia\"; nello stesso anno recita in un cameo in \"Jane Eyre\" di Cary Fukunaga, e partecipa alla quinta stagione della serie statunitense \"True Blood\" nel ruolo della vampira Salome Agrippa.\nNel 2018 riceve per la sua attivit\u00e0 artistica e cinematografica negli Stati Uniti il \"Premio America\" della Fondazione Italia USA."}
{"id": "739644", "revid": "2187", "url": "https://it.wikipedia.org/wiki?curid=739644", "title": "San Miniato martire", "text": ""}
{"id": "739647", "revid": "2153076", "url": "https://it.wikipedia.org/wiki?curid=739647", "title": "The Best Damn Thing", "text": "The Best Damn Thing \u00e8 il terzo album della cantautrice canadese Avril Lavigne, pubblicato il 13 aprile 2007. L'album \u00e8 stato prodotto da Dr. Luke, Butch Walker, da Lavigne stessa, e da Deryck Whibley, a quei tempi marito di Lavigne.\nAccolto molto positivamente dalla critica contemporanea per via del suo nuovo stile musicale caratterizzato da sonorit\u00e0 orientate verso il genere pop punk, il disco ha venduto pi\u00f9 di 8 milioni di copie in tutto il mondo, diventando il quarto album pi\u00f9 venduto del 2007.\nDescrizione.\n\u00c8 stata fatta una reinterpretazione di \"I Will Be\" dalla cantante inglese Leona Lewis ed \u00e8 stata inserita nel suo CD di debutto \"Spirit\". Nel giugno 2007 \u00e8 uscito il remix di \"Girlfriend\" dal titolo \"Girlfriend Dr. Luke Remix\", in duetto con la rapper Lil' Mama; \u00e8 stato girato anche un video musicale per la canzone. A proposito del brano \"Girlfriend\", questo \u00e8 stato reso disponibile anche con il ritornello cantato in sette diverse lingue (spagnolo, portoghese, giapponese, cinese mandarino, italiano, tedesco e francese); la canzone ha ricevuto anche un'accusa di plagio per via delle forti somiglianze riscontrato con il brano \"I Wanna Be Your Boyfriend\" che i The Rubinoos avevano pubblicato nel 1979: la cantante si \u00e8 difesa sostenendo di non aver mai sentito la canzone del gruppo americano. La prima udienza era stata fissata per il 28 agosto 2007, ma Avril Lavigne e i The Rubinoos hanno deciso di risolvere privatamente la questione e nel gennaio 2008 \u00e8 stato reso noto che il tutto si \u00e8 concluso con un accordo privato tra le parti.\nPromozione.\nIl 18 febbraio 2007 sono state pubblicate su AOL Music le clip di \"Everything Back But You\", \"I Can Do Better\" e \"When You're Gone\". Il brano \"Alone\" (scelto come b-side di \"Girlfriend\") \u00e8 stato reso disponibile per il download su iTunes Store in Nuova Zelanda e in Australia il 29 marzo. L'intero album ha debuttato nella stazione radiofonica Radio Ottawa HOT 89.9 alle 6:00 del mattino il 14 aprile 2007.\nGiorni prima della pubblicazione di \"The Best Damn Thing\", Avril Lavigne era particolarmente impegnata nella promozione del disco in tutto il Nord America a fare spettacoli dal vivo in show televisivi come \"Saturday Night Live\", \"David Letterman Show\", \"The Ellen DeGeneres Show\" e \"TRL\". L'11 settembre 2007, Avril \u00e8 apparsa nel finale di stagione di \"Canadian Idol\" e si \u00e8 esibita con \"Hot\" e \"When You're Gone\". Nello show, la Lavigne ha annunciato il tour a supporto dell'album. La cantante ha anche fatto il suo debutto sul sito web di moda mondiale Stardoll per promuovere \"The Best Damn Thing\". Qui, ha creato la propria \"paperdoll\" e ha risposto ad alcune domande ai suoi fan in un rapido esercizio di 10 minuti. La sua suite pu\u00f2 essere trovata presso il sito www.stardoll.com/en nell'elenco \"Real Celebrity\" (\"Celebrit\u00e0 reale\"). Ha anche una propria colonna promozione per la sua linea d'abbigliamento \"Abbey Dawn\" \u00e8 presente anche sul sito web, dove gli altri membri possono acquistare questi tipi di capo per vestire le loro bambole.\nDurante tutto il 2007, la Lavigne ha promosso il suo album con un tour promozionale, il \"The Best Damn Thing Promotional Tour\", suonando in alcuni concerti televisivi per CBC e MTV in Canada e a Parigi. Ha anche eseguito 3 concerti in Messico e in luoghi come Roma, Hong Kong, la Russia, e si \u00e8 esibita in Cina per la prima volta nella sua carriera con un concerto \"sold out\" a Shanghai. In Europa ha promosso soprattutto l'album in diversi festival estivi. In Asia ha preso parte al Summer Sonic Festival a Osaka, in Giappone, ed entro la fine dell'anno, si \u00e8 unita al Jingle Ball Tour negli Stati Uniti.\nLavigne ha intrapreso poi una vera e propria tourn\u00e9e, denominata \"The Best Damn Tour\", cominciata il 5 marzo 2008 e conclusa il 6 ottobre dello stesso anno per un totale di 110 date. Il tour ha visitato il Nord America da marzo a maggio, poi da maggio a luglio tutta l'Europa, tornando negli Stati Uniti e in Canada fra luglio e agosto e, infine, \u00e8 andata in Asia da agosto a ottobre per la leg finale. Gli artisti di apertura per la tappa nordamericana furono la band Boys Like Girls. La parte europea del tour \u00e8 stata aperta dai Jonas Brothers. Demi Lovato ha aperto alcune delle date nella seconda tappa della parte nordamericana del tour. La scaletta comprende canzoni del nuovo album principalmente, ma anche i singoli di maggiore successo provenienti da \"Let Go\" e \"Under My Skin\". Un DVD con le registrazioni dal vivo del tour \u00e8 stato pubblicato il 9 settembre 2008 e chiamato \"The Best Damn Tour - Live in Toronto\".\nIl tour ha scatenato diverse polemiche, in particolare in Malaysia, dove la cantante \u00e8 stata considerata \"troppo sexy\" per potersi esibire e il tutto ha suscitato diverse proteste. Alla fine comunque il governo le ha dato il via per esibirsi il 29 agosto 2008.\nSuccesso commerciale.\nSolamente dopo una settimana dalla pubblicazione l'album vende circa 2.800.000 copie, record superato solo da Madonna che con il suo \"Confessions on a Dance Floor\", nel 2005, ne vende dopo la prima settimana circa 3 milioni; con questo numero Avril riesce a debuttare direttamente alla prima posizione nella classifica degli album pi\u00f9 venduti negli Stati Uniti. Nel territorio statunitense, l'album debutta direttamente al primo posto grazie a una vendita di 289.000 unit\u00e0, circa 100.000 in meno rispetto ad \"Under My Skin\". Dopo quest'ultimo, rappresenta il suo secondo album in vetta alla \"Billboard 200\". \u00c8 rimasto in vetta anche durante la seconda settimana di disponibilit\u00e0 con 122.000 copie vendute e un decremento del 58%. Fino a luglio 2013, l'album vende 1.750.000 copie nei soli Stati Uniti.\nIn Italia l'album nella prima settimana ottiene subito il disco d'oro, vendendo pi\u00f9 di 40.000 copie e debuttando al primo posto nella classifica degli album pi\u00f9 venduti, posizione che mantiene per diverse settimane. I quattro singoli estratti dall'album sono tutti volati nella classifica dei singoli pi\u00f9 venduti negli Stati Uniti: \u00e8 entrato anche un brano dell'album non pubblicato come singolo ufficiale, \"Runaway\", che si \u00e8 piazzato alla posizione numero 94."}
{"id": "739651", "revid": "36426", "url": "https://it.wikipedia.org/wiki?curid=739651", "title": "Diocesi di Montalcino", "text": ""}
{"id": "739652", "revid": "287204", "url": "https://it.wikipedia.org/wiki?curid=739652", "title": "Beltrame", "text": "Beltrame (in dialetto milanese: \"Baltramm\") \u00e8 una maschera della commedia dell'arte di origine milanese nata nel XVII secolo. Viene spesso indicato anche con il nome completo di Beltrame di Milano, o anche come Beltrame di Gaggiano (dal borgo, ora comune di Gaggiano, situato nei dintorni di Milano) o Beltrame de la Gippa (dove la \"gippa\" \u00e8 la grande casacca o tunica indossata dal personaggio).\nLa maschera rappresenta il personaggio del contadino stolto e fanfarone, capace solo di commettere grandi stupidaggini, volendosi mostrare pi\u00f9 signore di quanto non sia. Beltrame impersonava tutte le parti di marito e veniva caratterizzato come un \"compare furbo e astuto\".\nOrigini.\nLa creazione del personaggio di Beltrame \u00e8 talvolta attribuita all'attore cinquecentesco Niccol\u00f2 Barbieri, che fece parte della Compagnia degli Accesi al servizio del Duca di Mantova. In ogni caso, Barbieri contribu\u00ec alla popolarit\u00e0 del personaggio con opere come \"L'inavvertito\" del 1629, che ispir\u00f2 anche Moli\u00e8re nella creazione del personaggio di Mascarillo nella commedia \"Lo stordito ovvero I contrattempi\" del 1655.\nBarbieri era un attore oltre che un comico, e assunse il ruolo e il nome d'arte di Beltrame stesso. Il suo personaggio era di solito un furbo ed astuto paesano e marito, per lo pi\u00f9 sgarbato per cercare sempre di apparire di un rango superiore a quello a cui apparteneva veramente.\nBeltrame assunse diversi ruoli, tra cui quello del mercante e del padre di Colombina che cerca di costringere la figlia a un matrimonio di convenienza (parte che condivide con Tabarino). Il personaggio raggiunge spesso i suoi obiettivi in virt\u00f9 della sua mancanza di scrupoli, della retorica astuta e delle buone maniere.\nIl costume di Beltrame, simile a quello di un servo del XVI secolo, comprendeva una grande tunica, una borsa e un pugnale.\nBeltrame \u00e8 stato per lungo tempo la maschera milanese per antonomasia nella commedia, anche se questo ruolo \u00e8 stato poi assunto da Meneghino. Viene spesso descritto anche come una variazione di carattere Brighella (maschera associata alla citt\u00e0 di Bergamo ma talvolta anche a Milano) o addirittura come il fratello di Brighella."}
{"id": "739653", "revid": "6923", "url": "https://it.wikipedia.org/wiki?curid=739653", "title": "Pallars Juss\u00e0", "text": "Il Pallars Juss\u00e0 \u00e8 una delle 41 comarche della Catalogna, con una popolazione di 12.566 abitanti; suo capoluogo \u00e8 Tremp.\nAmministrativamente fa parte della provincia di Lleida, che comprende 13 comarche."}
{"id": "739654", "revid": "1318658", "url": "https://it.wikipedia.org/wiki?curid=739654", "title": "Pi\u00f9bus", "text": "Pi\u00f9bus s.c.a.r.l. era una societ\u00e0 consortile a responsabilit\u00e0 limitata, nata nel 2005 e cessata nel 2021, che gestiva il trasporto pubblico locale nella provincia di Firenze, limitatamente ad Empoli e alla Valdelsa. I soci consortili erano, dal 2011 al 2021 Busitalia, CAP, Copit S.p.A., PuccioniBus s.r.l., Renieri Bus s.n.c., al posto di CAP, dal 2005 al 2011, L.A. F.lli Lazzi S.p.A.\nEsercizio.\nPi\u00f9bus s.c.a.r.l. gestiva il trasporto pubblico urbano e interurbano nella provincia di Firenze, limitatamente ad Empoli e alla Valdelsa. Alcune linee giungevano sino a Firenze, Montecatini Terme e Pontedera.\nDal 1\u00b0 Gennaio 2018 al 31 dicembre 2019, Pi\u00f9bus gestiva operativamente il servizio automobilistico di TPL nel Bacino territoriale del Circondario Empolese Valdelsa in attuazione del contratto ponte 2018-2019 tra Regione Toscana e la societ\u00e0 ONE scarl, di cui la stessa faceva parte.\nDal 1\u00ba gennaio 2020 al 31 ottobre 2021 operava in virt\u00f9 di atti d\u2019obbligo mensili emanati dalla Regione Toscana.\nAutostazioni.\nLa societ\u00e0 usufruiva di 3 autostazioni presidiate e dove erano presenti anche le biglietterie:\nDepositi.\nL'azienda disponeva di 8 depositi:"}
{"id": "739655", "revid": "599013", "url": "https://it.wikipedia.org/wiki?curid=739655", "title": "Bosco Eliceo", "text": ""}
{"id": "739657", "revid": "124066441", "url": "https://it.wikipedia.org/wiki?curid=739657", "title": "Klaus Badelt", "text": "\u00c8 noto per le sue collaborazioni con Hans Zimmer, di cui \u00e8 stato aiuto compositore a inizio carriera, contribuendo alla creazione delle musiche di film come \"Il gladiatore\", \"Il principe d'Egitto\" e \"La sottile linea rossa\". Anche la pi\u00f9 famosa delle sue colonne sonore \"in proprio\", quella del primo capitolo di \"Pirati dei Caraibi\", \u00e8 in realt\u00e0 frutto in buona parte del lavoro, non accreditato, di Zimmer."}
{"id": "739659", "revid": "1543377", "url": "https://it.wikipedia.org/wiki?curid=739659", "title": "Alexander Lowen", "text": "Biografia.\nPaziente e allievo di Wilhelm Reich, da lui conosciuto negli anni quaranta, Alexander Lowen \u00e8 considerato il principale continuatore del suo approccio psicocorporeo. Negli anni cinquanta, dopo essersi laureato in medicina a Ginevra, in Svizzera, ha messo a punto, inizialmente insieme a John Pierrakos, un particolare approccio noto come Analisi bioenergetica e nel 1956 ha fondato a New York l'International Institute for Bioenergetic Analysis, di cui \u00e8 stato direttore per quarant'anni.\nL'insieme delle sue teorie e pratiche si \u00e8 diffuso in tutto il mondo fin dagli anni settanta ed \u00e8 molto noto anche in Italia, dove esistono diverse scuole che si rifanno alle sue teorie. La bioenergetica, che pu\u00f2 essere definita un modo di comprendere la personalit\u00e0 in termini energetici, associa il lavoro sul corpo a quello sulla mente per aiutare le persone a risolvere i propri problemi esistenziali e relazionali e a realizzare al meglio le proprie capacit\u00e0 di provare piacere e gioia di vivere. Oltre all'ambito analitico, la bioenergetica viene utilizzata come disciplina efficace, con gli esercizi bioenergetici, per intervenire sulle tensioni muscolari e sullo stress, in funzione di un proprio maggior benessere generale.\nLowen ha esercitato come psicoterapeuta a New York e a New Canaan nel Connecticut, dove \u00e8 sempre vissuto, sino a un anno prima della sua morte. \u00c8 autore di numerose pubblicazioni, tradotte in decine di lingue."}
{"id": "739662", "revid": "1543377", "url": "https://it.wikipedia.org/wiki?curid=739662", "title": "Jean Ajalbert", "text": "Il suo debutto letterario avvenne con versi impressionistici: \"Sur le vif\", \"Paysages de femmes\" (entrambi del 1886) e altre raccolte poetiche. Verso la fine del secolo, Ajalbert frequentava gli ambienti simbolisti e decadenti, ai quali possono essere assimilati i suoi primi romanzi d'impostazione naturalistica: \"En amour\" (1890), \"La tourn\u00e9e\" (1901). Scrisse vari volumi sulla natia Alvernia e riun\u00ec gli scritti di Ars\u00e8ne Vermenouze, poi pubblicati nel 1939. I numerosi saggi di Ajalbert vertono su argomenti differenti, spaziando dall'architettura agli arazzi fino alla pirateria, all'aviazione, alla vita nel Laos (\"Sao Van Di\", 1905) o in Indocina, al Roland Garros o all'Acad\u00e9mie Goncourt (della quale fece parte dal 1917 al 1947).\nA partire dagli anni trenta, Ajalbert si dedic\u00f2 alla redazione di vari volumi di memorie nei quali ritorna con nostalgia alla \u00abBelle \u00e9poque\u00bb. In queste opere mostr\u00f2 il suo attaccamento al Generale Boulanger e si proiett\u00f2 nuovamente nell'epoca del simbolismo, durante la quale egli conobbe un poco di successo.\nDurante la Seconda guerra mondiale, collabor\u00f2 a \"L'\u00c9mancipation nationale\" di Jacques Doriot, organo del Partito Popolare Francese (PPF).\nScrisse anche novelle (\"Le c\u0153ur gros\", 1894; \"Celles qui passent\", 1898), libri di viaggio e opere drammatiche."}
{"id": "739665", "revid": "115929413", "url": "https://it.wikipedia.org/wiki?curid=739665", "title": "Artemide Zatti", "text": "Biografia.\nZatti arriv\u00f2 in Argentina come emigrante con i suoi genitori e fratelli nel 1897. Entr\u00f2 nel seminario salesiano, come coadiutore salesiano si dedic\u00f2 agli infermi dell'ospedale San Giuseppe di Viedma.\nCulto.\n\u00c8 stato beatificato il 14 aprile 2002\nDal Martirologio Romano: \"A Viedma in Argentina, beato Artemide Zatti, religioso della Societ\u00e0 di San Francesco di Sales, che rifulse per lo zelo missionario e, partito per le impervie regioni della Patagonia, per tutta la vita si dedic\u00f2 nell'ospedale di quella citt\u00e0 con somma generosit\u00e0, in tutta pazienza e umilt\u00e0, alle necessit\u00e0 dei bisognosi.\""}
{"id": "739667", "revid": "767487", "url": "https://it.wikipedia.org/wiki?curid=739667", "title": "Rappresentazione sociale", "text": "Una rappresentazione sociale \u00e8 un insieme di valori, idee, metafore, credenze e pratiche condivise tra i membri di gruppi sociali e comunit\u00e0.\nLe rappresentazioni sociali esprimono la \"costruzione\" di un oggetto sociale, modificabile e reinterpretabile, da parte di una comunit\u00e0. Una finalit\u00e0 di ci\u00f2 sta nel poter comunicare sull'oggetto costruito socialmente.\nLo psicologo Serge Moscovici contrappose questo concetto a quello originario di rappresentazione collettiva di \u00c9mile Durkheim.\nLe rappresentazioni sociali, o teorie del senso comune, vengono costruite per la necessit\u00e0 di prendere decisioni importanti e per gestire la mancanza di informazioni precise, a livello individuale, su un tema di interesse collettivo.\nPrincipio organizzatore delle rappresentazioni sociali \u00e8 la percezione di responsabilit\u00e0 da parte dell'individuo; attraverso un processo definito oggettivazione le rappresentazioni sociali entrano nella vita quotidiana e assumono carattere di concretezza.\nWillem Doise, in un'ottica sociodinamica che vede il legame tra le regolazioni sociali e funzionamento cognitivo quale generatore delle rappresentazioni sociali, puntualizza tre assunzioni principali:"}
{"id": "739671", "revid": "729019", "url": "https://it.wikipedia.org/wiki?curid=739671", "title": "Pietralata (metropolitana di Roma)", "text": "Pietralata \u00e8 una stazione di superficie della linea B della metropolitana di Roma. Si trova su via di Pietralata, nell'omonimo quartiere, il XXI di Roma."}
{"id": "739672", "revid": "95049", "url": "https://it.wikipedia.org/wiki?curid=739672", "title": "Ponte Mammolo (metropolitana di Roma)", "text": "Ponte Mammolo \u00e8 una fermata della linea B della metropolitana di Roma.\nSi trova lungo via Tiburtina all'altezza dell'allaccio con viale Palmiro Togliatti ed \u00e8 in servizio dal 1995, pur essendo stata ultimata quasi cinque anni prima.\nSi tratta di una stazione sopraelevata con accesso al piano stradale; ha due banchine, una per ogni direzione, alle quali si accede attraverso rampe, scale mobili o ascensori.\nIl fabbricato ha un solo ingresso, sul proprio fronte meridionale, sul piazzale nel quale sono attestati i capilinea dei mezzi urbani ed extraurbani di superficie.\nStoria.\nLa stazione venne costruita alla fine degli anni ottanta come parte della tratta da Termini a Rebibbia, entrata in servizio nel 1990; la stazione di Ponte Mammolo rimase tuttavia inattiva in quanto all'epoca la zona non era ancora abitata, e mancava un nodo stradale adeguato.\nFu infine aperta il 13 dicembre 1995 all'inizio solo per i treni diretti verso Laurentina.\nContestualmente all'apertura fu reso disponibile un parcheggio da posti e fu preannunciato un nodo d'interscambio con autolinee urbane ed extraurbane, che fu reso pienamente operativo quasi due anni pi\u00f9 tardi, il 22 settembre 1997 insieme a un ampliamento del parcheggio."}
{"id": "739673", "revid": "65435", "url": "https://it.wikipedia.org/wiki?curid=739673", "title": "Shen mue", "text": ""}
{"id": "739674", "revid": "119811553", "url": "https://it.wikipedia.org/wiki?curid=739674", "title": "School's Out", "text": "School's Out \u00e8 il quinto album in studio del cantante statunitense Alice Cooper, pubblicato nel giugno 1972 dalla Warner Brothers Records.\nDescrizione.\nEbbe un successo notevole, soprattutto grazie alla titletrack, che divenne un inno per la generazione studentesca degli anni '70. Ancora oggi, il brano \u00e8 definito da molte riviste come uno dei pi\u00f9 belli del rock. Altri brani da considerare molto validi sono \"Street Fight\", \"My Stars\" e \"Public Animal #9\" che per\u00f2 non ebbero la stessa valenza di \"School's Out\".\nLa copertina.\nLa copertina dell'edizione originale in vinile imitava un vecchio banco di scuola, e si apriva nel medesimo modo; il retro era dotato di gambe pieghevoli di cartone estraendo le quali il banco poteva essere messo in piedi. La custodia interna del vinile era un paio di mutandine femminili a rete rosa, che chiudevano una busta di nylon e contenevano un cartoncino riproducente una pagella: in realt\u00e0 altro non era che la track list del disco."}
{"id": "739675", "revid": "65435", "url": "https://it.wikipedia.org/wiki?curid=739675", "title": "Shen mue II", "text": ""}
{"id": "739677", "revid": "65435", "url": "https://it.wikipedia.org/wiki?curid=739677", "title": "Shenmue I", "text": ""}
{"id": "739679", "revid": "65435", "url": "https://it.wikipedia.org/wiki?curid=739679", "title": "Shenmue 2", "text": ""}
{"id": "739681", "revid": "729019", "url": "https://it.wikipedia.org/wiki?curid=739681", "title": "Rebibbia (metropolitana di Roma)", "text": "Rebibbia \u00e8 la stazione che funge da capolinea settentrionale della linea B della metropolitana di Roma.\nSi trova lungo via Tiburtina tra via di Casal de' Pazzi e il carcere di Rebibbia.\nStoria.\nLa stazione di Rebibbia fu costruita come capolinea nord-orientale della nuova tratta da Termini, inaugurata il 7 dicembre 1990 ed aperta al pubblico il giorno successivo.\nNel dicembre 2014 il fumettista italiano Zerocalcare ha realizzato un murale raffigurante un mammuth su una delle pareti della stazione della metropolitana di Rebibbia.\nServizi.\nLa stazione dispone di:"}
{"id": "739683", "revid": "106456", "url": "https://it.wikipedia.org/wiki?curid=739683", "title": "Ferme", "text": "La Ferme era una modalit\u00e0 di riscossione delle tasse in vigore in Francia prima della rivoluzione del 1789 (ma, sia pure con termini e/o tipologie di imposte un po' diversi, vigente in tutt'Europa, Italia inclusa ove ne rimarranno ancora alcuni casi fino agli anni '70), trasformatasi nel 1726 in una Societ\u00e0 finanziaria (Ferme g\u00e9n\u00e9rale). La \"Ferme\" ebbe origine ai tempi di Filippo il Bello e fu abolita dalla Rivoluzione francese.\n\"I Fermiers\".\nColoro che esercitavano \"la ferme\" erano detti \"fermiers\" (\"Fermiers g\u00e9n\u00e9raux\", i responsabili territoriali e successivamente soci della Societ\u00e0 della \"Ferme g\u00e9n\u00e9rale\", definiti prima in numero di 40 su tutto il territorio e divenuti successivamente 60). Si trattava di imprenditori privati (in genere inizialmente dotati di un solido patrimonio), che ottenevano in concessione od appalto la riscossione di tasse, gabelle, dazi, etc. (generalmente imposte indirette; ma anche la \"taille\", analoga alla nostra \"imposta di focatico\", era riscossa dai \"fermier\") in esclusiva su un determinato territorio dello stato. Il \"fermier\" provvedeva, attraverso personale, da lui stesso stipendiato (successivamente dalla Societ\u00e0 della \"Ferme g\u00e9n\u00e9rale\") alla riscossione, anche coatta, delle tasse dovute dai contribuenti nel territorio ed a tutti gli adempimenti amministrativi del caso. Aveva la facolt\u00e0 di avvalersi, per l'escussione dei contribuenti morosi (o riottosi), della forza pubblica. Egli garantiva allo stato un determinato importo concernente le tasse dovute nel periodo e sul territorio, indipendentemente da quanto lui avrebbe a quel titolo riscosso. Tutto ci\u00f2 che riusciva a riscuotere in eccedenza a quanto concordato con l'amministrazione statale (sempre nell'ambito delle tariffe previste per il tipo di tassa) costituiva la sua remunerazione lorda. In pratica lo stato accettava un importo inferiore a quello che teoricamente avrebbe potuto incassare sul territorio per quel tipo di tasse in base alle tariffe di legge, pur di avere un introito definito a priori e garantito (il certo per l'incerto). I \"fermier\", costituitisi poi in Societ\u00e0, erano odiatissimi, poich\u00e9 era con la loro presenza fisica che si materializzava il volto grifagno dello Stato-esattore. L'odio era anche alimentato dall'invidia, poich\u00e9 quella del \"fermier\" era una professione assai lucrosa ed i \"fermier\" erano (o diventavano) generalmente molto ricchi. La \"Ferme\" fu abolita dall'assemblea Costituente nel 1790 e la riscossione delle tasse fu affidata all'amministrazione pubblica.\nUn illustre \"fermier\", che dovette la sua condanna a morte durante la rivoluzione anche al fatto di aver esercitato tale attivit\u00e0, fu lo scienziato Antoine-Laurent de Lavoisier."}
{"id": "739684", "revid": "123155714", "url": "https://it.wikipedia.org/wiki?curid=739684", "title": "Kurt Lewin", "text": "Fu tra i sostenitori della psicologia della Gestalt, da cui recep\u00ec l'idea che la nostra esperienza non \u00e8 costituita da un insieme di elementi puntiformi che si associano, ma da percezioni strutturate di oggetti e/o reti di relazioni, e che solo in questo campo di relazioni trovano il loro significato, e fu tra i primi ricercatori a studiare le dinamiche dei gruppi e lo sviluppo delle organizzazioni. A lui si deve anche l'ideazione di una metodologia formativa diventata fondamentale nella psicosociologia: il T-group.\nBiografia.\nNacque nel villaggio di Mogilno (oggi in Polonia), nella Prussia del Kaiser Guglielmo II. La famiglia era di origine ebraica, e gi\u00e0 allora le condizioni di vita degli ebrei tedeschi non erano semplici. Trasferitosi con la famiglia a Berlino, dove frequent\u00f2 il Ginnasio (Liceo classico), si iscrisse inizialmente a Medicina, salvo poi trasferirsi (dopo un anno) alla facolt\u00e0 di Filosofia dell'universit\u00e0 di Berlino. Qui entr\u00f2 in contatto, per tramite del rettore Stumpf, con la filosofia dell'atto di Franz Brentano (maestro di Carl Stumpf), da cui trasse alcuni spunti per lo sviluppo del suo pensiero futuro (in particolare la rivalutazione dell'importanza delle emozioni e della volont\u00e0 nella comprensione dei comportamenti).\nPrima di poter discutere la tesi Lewin fu chiamato al fronte, condividendo il destino di molti ebrei tedeschi, prima chiamati a combattere per la patria tedesca, e poi da questa sacrificati. Durante questo periodo il giovane Kurt Lewin produsse un breve saggio in cui, anticipando il concetto di \"campo\", che sar\u00e0 poi cardine della sua psicologia, descrisse come la percezione dei luoghi e dei paesaggi cambiasse, nella mente dei soldati, a seconda della vicinanza o della distanza dal fronte. Tornato a Berlino e laureatosi con una tesi di non eccezionale interesse, rimase nell'ambiente accademico berlinese, dove venne a contatto con la filosofia di Ernst Cassirer e con la scuola della Gestalt di Wolfgang K\u00f6hler, Kurt Koffka e Max Wertheimer. Fu quindi professore di filosofia e psicologia presso la stessa Universit\u00e0 di Berlino dal 1926. Partecip\u00f2 alla prima fase della scuola di Francoforte, presso l'Istituto di studi sociali, fino a che, con la presa del potere di Hitler, molti membri si trovarono costretti ad emigrare.\nNel 1933 Lewin emigr\u00f2 negli USA (da ebreo e socialista, emigr\u00f2 a causa del nazismo), dove fu accolto dalla Cornell University, donde, pi\u00f9 tardi, si sarebbe trasferito all'Universit\u00e0 dello Stato dello Iowa (nella cosiddetta America Profonda, del Midwest e dei campi di granturco). Fu infine anche ad Harvard ed al MIT. Parallelamente, fu ricercatore e consulente presso numerose istituzioni pubbliche e private, con colleghi quali Ronald Lippitt, Leslie White, Tamara Dembo, Leon Festinger, Alex Bavelas, che si erano riuniti attorno al \"Research Centre for Group Dynamics\", che egli diresse fino alla morte, nel 1947. Notevole fu poi la sua collaborazione con l'amica Margaret Mead, assieme alla quale, ed unitamente ad un team multidisciplinare che conteneva anche un medico ed un economista, lavor\u00f2 per conto del Governo degli Stati Uniti a quello che sarebbe poi rimasto come il suo pi\u00f9 importante lavoro, quello sul mutamento delle abitudini alimentari delle famiglie (in modo da rendere tali abitudini pi\u00f9 adatte alla economia di guerra cui il paese si trovava costretto).\nIl pensiero.\nIl concetto base di Lewin \u00e8 quello di \"ricerca - azione\", esso identifica una sequenza epistemologica composta da pianificazione dell'azione e verifica dei suoi possibili effetti. Tale sequenza, sviluppandosi nel tempo secondo un movimento a spirale, caratterizza il percorso scientifico. Lo stesso concetto indica anche un'impostazione che qualifica \"ogni progetto razionale di azione nel sociale\" da parte di singoli e di organizzazioni, e che si traduce per chi partecipa a un intervento collettivo in un'integrazione di azione, formazione e ricerca.Dal punto di vista puramente scientifico e anche dal punto di vista sociale, sono necessari \"occhi e orecchi sociali nei punti nevralgici e all'interno degli organismi di azione sociale\". Tuttavia a differenza dei fisici, che dispongono di strumenti esterni per percepire i fenomeni (a costo talvolta di alterarli), gli osservatori sociali devono essi stessi essere formati a una percezione sociale attiva, perch\u00e9 si occupano di un campo di fenomeni che non possono essere studiati senza interagire con essi.\nCompare gi\u00e0 qui una delle ambiguit\u00e0 inscritte nel concetto: il termine \"azione\" indica un momento della sequenza sperimentale, ma anche e forse ancor di pi\u00f9, il coinvolgimento del ricercatore e dei suoi colleghi nel campo sociale, il loro impegno nel processo, il fatto che essi partecipino alla risoluzione dei problemi sociali e non soltanto ai problemi di conoscenza.\nLa fedelt\u00e0 di Lewin al processo sperimentale non gli impedisce di lavorare in situazioni dove la sua traduzione nella pratica \u00e8 impossibile, per esempio laddove si vuole aiutare una comunit\u00e0 locale ad affrontare i conflitti con (o tra) le sue minoranze.\nCon Ronald Lippitt, egli riunisce gli attori per realizzare degli studi sul campo e propone il concetto di \"community self-survey\" (comunit\u00e0 auto-scrutante).In situazioni di consulenza, la conduzione della ricerca finisce per applicare quelle regole democratiche, conformi ai valori di cui si era voluta dimostrare la pertinenza sociale e psicologica in esperienze divenute celebri.\nSecondo Lewin stesso, la ricerca-azione \u00e8 sia un metodo di ricerca teorico-sperimentale, sia una ricerca sull'efficacia relativa di diverse forme d'azione, sia una ricerca diagnostica per preparare una strategia d'azione, sia un'occasione di diffondere, promuovere o democratizzare il processo scientifico attraverso una formazione di vari attori sociali ancorata alla prassi, associandoli a precisi momenti del processo di ricerca. Studia la teoria del campo.\nTeoria del campo.\nLewin \u00e8 ricordato anche per i concetti espressi nella \"teoria del campo\", generalmente sintetizzata con la formula:\nC = f (P, A)\nin cui si mette in risalto che il comportamento (C) di un individuo \u00e8 una funzione regolata da fattori interdipendenti costituiti dalla sua personalit\u00e0 (P) e dall'ambiente (A) che lo circonda. Persona e ambiente sono considerati come un insieme interconnesso che va a formare lo \"spazio vitale\" di ogni soggetto. Per comprendere o prevedere il comportamento, dice Lewin, la personalit\u00e0 e il suo ambiente devono essere considerati come un'unica costellazione."}
{"id": "739687", "revid": "322321", "url": "https://it.wikipedia.org/wiki?curid=739687", "title": "Regione ecclesiastica Toscana", "text": "La Regione ecclesiastica Toscana \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia.\nIl suo territorio corrisponde all'incirca a quello della regione amministrativa della Toscana.\nConferenza episcopale toscana.\nVescovi delegati per i vari settori pastorali.\nLa regione ecclesiastica ha preposto a tutti i seguenti ambiti di vita pastorale uno dei vescovi della regione stessa, in modo che la divisione delle competenze si trasformi in una maggiore cura e attenzione pastorale:"}
{"id": "739691", "revid": "219110", "url": "https://it.wikipedia.org/wiki?curid=739691", "title": "Lazzi", "text": "La L.A. F.lli Lazzi S.p.A. \u00e8 stata una societ\u00e0 per azioni che gestiva il trasporto pubblico locale nella Toscana settentrionale. La societ\u00e0 prende il nome dal suo fondatore Vincenzo Lazzi, un agricoltore-commerciante che nacque a Lizzano Pistoiese, dove inizialmente si sviluppa e gestisce il trasporto, dalla Montagna Pistoiese alla pianura.\nStoria.\nPer sopperire alla necessit\u00e0 di collegamenti rapidi, particolarmente sentita nel primo dopoguerra, nella zona della Montagna Pistoiese, si costituisce il 12 luglio 1919 in Cutigliano, la societ\u00e0 in nome collettivo \"Ditta Lazzi-Lentini e Danti\".\nTra i soci fondatori c'era Vincenzo Lazzi, nato nel 1864 in un paesino sulla strada che porta all'Abetone, Lizzano Pistoiese. Nel 1919, infatti, rilev\u00f2 una azienda di Cutigliano \u2013 la \"Galli-Rossi-Biondi\" \u2013 che aveva tre vetture e gestiva la linea Pracchia-Pievepelago, ma versava in gravi difficolt\u00e0 economiche.\nL'inizio: la Ditta Lazzi-Lentini-Danti.\nLazzi inaugur\u00f2 un nuovo collegamento, a partire da quello tra Cutigliano e Bagni di Lucca, ma soprattutto nell'officina di Casotti di Cutigliano inizi\u00f2 la costruzione di nuovi autobus, utilizzando i telai di autocarri militari Fiat 18BL, dismessi dal Regio Esercito.\nLa Lazzi poteva cos\u00ec contare su quattro autobus, 80 chilometri di linee, una sede, un'officina e 11 dipendenti. Con l'apertura della linea per Pistoia - dove venne trasferita la sede aziendale - i trasporti della zona divennero tutti\nappannaggio della societ\u00e0 Lazzi-Lenzini-Danti e sui veicoli comparve la scritta \u201cRete della Montagna Pistoiese\u201d.\nLa Societ\u00e0 Lazzi e Govigli.\nIl Lentini recede a breve distanza, mentre il Danti si ritira dall'attivit\u00e0 nel 1924; la denominazione della ditta non subisce mutamenti alla trasformazione, avvenuta nello stesso anno, in \"Societ\u00e0 Lazzi e Govigli\". L'attivit\u00e0 dell'impresa si sviluppa e va estendendosi fino a raggiungere in breve tempo altre regioni, quali la Liguria e il Lazio.\nL'azienda assunse un ruolo primario nel trasporto pubblico non solo nel pistoiese: ormai i mezzi della Lazzi raggiungevano Lucca, Empoli, Montecatini Terme, Lamporecchio, e infine Firenze. Dal capoluogo i servizi raggiungevano\nla costa tirrenica, seguendo l'Arno fino a Marina di Pisa, in un'area popolosissima, cuore industriale, turistico e commerciale della Toscana.\nNel 1928 la \u201cLazzi &amp; Govigli\u201d istituisce anche i primi autoservizi di Gran Turismo italiani, rigorosamente serviti da vetture di color rosso.\nNel '34 la \u201cLazzi &amp; Govigli\u201d tent\u00f2 anche di ottenere la gestione dei servizi tranviari ed automobilistici fiorentini, ma il\nPodest\u00e0 decise \u2013 dopo un periodo di gestione provvisoria del Comune - di affidarle invece alla Fiat. Un altro servizio tranviario, venne rilevato nel 1931 a Lucca: si trattava della linea Lucca-Ponte a Moriano la cui concessione fu ottenuta come integrazione dell'autolinea Lucca-Vinchiana; le corse tranviarie furono soppresse il 1\u00ba luglio 1932.\nSi scioglie il sodalizio tra Lazzi e Govigli. I Govigli, infatti, lasciano la societ\u00e0 interessati piuttosto a riprendere l'attivit\u00e0 in Liguria (dove costituiranno la SATI), e Lazzi \u2013 che qualche anno prima aveva gi\u00e0 creato a Genova una societ\u00e0 solo sua, la SAL (Societ\u00e0 autotrasporti liguri) -, insieme ai figli Jacopo e Ferruccio (titolare della Auto-Tranvie Pistoiesi), d\u00e0 nuovo impulso all'attivit\u00e0 divenuta ormai solo familiare.\nSi inaugura il servizio urbano di Prato, vengono assunti nuovi autoservizi nella provincia di Mantova e a\nFerrara, con i collegamenti al Polesine (attraverso la SAAF).\nNel '36 Vincenzo Lazzi, a 72 anni, dopo essersi anche lanciato in attivit\u00e0 (per altro fortunate) di estrazione del gas naturale nella zona di Porretta Terme, lascia l'azienda di autolinee ai figli Jacopo e Ferruccio. Nello stesso la Fratelli Lazzi sostituisce con le proprie autocorse i servizi svolti a partire dal 1916 dalle Tranvie della Versilia, sulla direttrice Forte dei Marmi/Pietrasanta-Seravezza-Arni (localit\u00e0 Culaccio). Nel 1939 viene costituita la Societ\u00e0 Anonima Genovese Esercizi Ferroviari (SAGEF), che rileva l'esercizio della ferrovia Genova-Casella, mantenendolo fino al 1949.\nLa guerra.\n\u00c8 il secondo conflitto mondiale ad incidere pesantemente sul patrimonio dell'impresa Lazzi, a causa di massicce distruzioni e confische di immobili, attrezzature, automezzi, macchinari.\nLo scoppio della guerra, nel 1940, non infier\u00ec subito sull'attivit\u00e0 della Lazzi, perch\u00e9 l'azienda poteva contare sul gas\nnaturale prodotto autonomamente, che assicurava l'autonomia nei rifornimenti di combustibile.\nNel '41, per\u00f2, le autorit\u00e0 militari autorizzarono la requisizione degli autobus e di altri veicoli e alla ditta Lazzi vennero prelevati, a pi\u00f9 riprese, ben 25 mezzi scelti tra i pi\u00f9 moderni della flotta. I servizi di autolinee, nonostante tutto, proseguirono: i momenti pi\u00f9 difficili arrivarono invece dopo l'8 settembre del '43, con l'Italia divisa in due dall'Adriatico al Tirrenico dalla linea gotica, e con la parte a nord dell'Appennino tosco-emiliano sotto l'occupazione tedesca. Anche la Lazzi venne cos\u00ec \u201cdivisa in due\u201d. Non solo: questa situazione interess\u00f2 direttamente la direzione aziendale che aveva sede a Pistoia, cio\u00e8 praticamente sulla linea del fuoco.\nRimasero cos\u00ec isolate e in balia degli eventi le sedi distaccate, ma anche asportazioni di materiale e distruzioni port\u00f2 a un bilancio dei danni \u2013 alla fine del conflitto \u2013 disastroso, che rese difficile la ripresa dell'attivit\u00e0.\nL'assenza di servizio di autolinee dovuta agli avvenimenti della guerra mise in moto nuove imprese \u2013 sorte al momento \u2013 che, anche in Toscana, si appropriarono di fatto delle concessioni della Lazzi, addirittura utilizzando i suoi veicoli funzionanti con una requisizione poi risultata illegale.\nNegli anni '50 la vertenza venne risolta in sede ministeriale con una \u201ccerta equit\u00e0 distributiva\u201d (come scritto nei documenti ufficiali), ovvero togliendo l'esclusivit\u00e0 alla Lazzi per le linee della montagna pistoiese e altre.\nDopoguerra.\nDopo la guerra, con il nome \"Impresa Fratelli Lazzi snc\", l'azienda riprende l'attivit\u00e0. Cambia nome nel 1948 in \"Ditta Fratelli Lazzi di Jacopo e Ferruccio Lazzi\".\nCon l'estensione dell'attivit\u00e0 sociale anche nel Lazio, negli anni Cinquanta la Lazzi poteva contare su una rete composta da 100 linee ordinarie, 23 di Gran Turismo, per oltre settemila chilometri di sviluppo di linee.\nNel 1954 la Lazzi, costretta dal dopoguerra a locali insufficienti, trova anche una sede di grande prestigio a Firenze: il Comune aveva infatti messo all'asta un intero isolato nei pressi di Ponte alle Mosse, semidistrutto dai bombardamenti e prossimo allo scalo ferroviario di Porta al Prato. Un'area adatta ad ospitare oltre alla direzione e all'amministrazione anche i garage e l'officina.\nFra le iniziative volte all'espansione della societ\u00e0 figura il subentro della concessione delle tranvie Pescia-Monsummano e Lucca-Maggiano, avvenuta nel 1938.\nAnni Sessanta.\nNel 1962 si trasforma infine in \"Linee automobilistiche fratelli Lazzi Spa\".\nGli anni Sessanta, quelli del boom dell'auto, crearono importanti contraccolpi alla Lazzi, come alle altre aziende di trasporto pubblico locale.\nL'abbandono dell'utilizzo dell'autobus andava di pari passo con l'aumento dei costi delle materie prime e del lavoro dipendente. I fratelli Lazzi reagirono quindi costituendo una societ\u00e0 per azioni (\u201cF.lli Lazzi spa\u201d), diversificando l'attivit\u00e0 (costruirono un\ncomplesso turistico nella Maremma toscana, tra San Vincenzo e Populonia),e cedendo all'Agip l'attivit\u00e0 di estrazione di gas naturale a Modena e Ferrara.\nL'alluvione di Firenze del 1966, evento tragico ed imprevedibile, si abbatte sulla Lazzi. La furia delle acque dell'Arno, tracimate dagli argini, provoca danni ingentissimi al parco macchine della Lazzi, alle attrezzature, agli impianti e ai fabbricati, sia della direzione generale in via Mercadante, sia alle agenzie di piazza Adua e piazza Stazione.\nAnni Settanta.\nAlle tragedie ambientali si sommarono anche quelle familiari, con la prematura morte di Jacopo Lazzi, dopo 50 anni di sodalizio aziendale con il fratello Ferruccio. La scelta, allora, fu quella di non perdere il sodalizio familiare, cos\u00ec che Ferruccio chiam\u00f2 accanto a s\u00e9 i nipoti Luciano e Franco \u2013 quest'ultimo in seguito avrebbe preso le redini della societ\u00e0 \u2013 e di puntare sempre\npi\u00f9 a imporre il \u201cnome della Lazzi\u201d, anche nella diversificazione delle attivit\u00e0 alle quali si aggiunse, all'inizio\ndegli anni Settanta, la concessione di vendita dei veicoli della tedesca Setra.\nAnni Duemila.\nIn seguito alla decisione della regione di assegnare il trasporto pubblico locale ad un unico gestore per ciascuno dei 14 lotti istituiti, il gruppo Lazzi dal 2005 partecip\u00f2 ai consorzi Blubus s.c.a.r.l., CAP s.c.a.r.l., Etruria Mobilit\u00e0 s.c.a.r.l., Pi\u00f9bus s.c.a.r.l., Vaibus s.c.a.r.l.\nDal 2012 le attivit\u00e0 di trasporto pubblico di Lazzi sono confluite in CTT Nord srl (Compagnia Toscana Trasporti Nord), azienda nata dalla aggregazione della Azienda Trasporti Livornese (ATL), Compagnia Pisana Trasporti (CPT), CLAP, Lazzi e la CAP di Prato. In conseguenza della riorganizzazione in atto la sede di piazza Adua a Firenze fu chiusa.\nDopo quasi 100 anni di storia nel settore del trasporto pubblico, Lazzi ha deciso di cedere le proprie partecipazioni per investire nei settori ricettivi, alberghieri e della ristorazione, in particolari modo nello sviluppo della catena Burger King in Toscana.\nIl marchio Lazzi rimane attivo nei settori del trasporto internazionale, al noleggio per turismo, alle agenzie di viaggio.\nPartecipazioni.\nIn stretto collegamento con la Fratelli Lazzi hanno operato altre societ\u00e0: Societ\u00e0 per azioni per la Tranvia elettrica Lucca Pescia (1905); Sviluppo Edilizio Spa (Sase) del 1938 per la gestione delle propriet\u00e0 immobiliari; Sviluppo turistico italiano Lazzi Express (Stile) (1947) che gestisce agenzie turistiche in Roma, Firenze e Montecatini Terme; Lazzi Gas Spa (1953) dallo scorporo dell'attivit\u00e0 metanifera (1936); Societ\u00e0 Toscana Agricola Immobiliare (Stai, 1956); Lazzi Villaggi turistici (ViTur) Spa (1960) che gestisce il villaggio turistico Riva degli Etruschi in San Vincenzo; Organizzazione turistica internazionale Lazzi (Otil; 1968-1975)."}
{"id": "739695", "revid": "124123", "url": "https://it.wikipedia.org/wiki?curid=739695", "title": "Marcel Allain", "text": "Scrisse pi\u00f9 di 400 opere.\nBiografia.\nFiglio di un borghese parigino, Allain studi\u00f2 legge prima di diventare giornalista. Divenne poi il segretario di Souvestre, che era gi\u00e0 una figura conosciuta nei circoli letterari. Nel 1909 i due pubblicarono il loro primo romanzo in collaborazione, \"Le Rour\"; il magistrato investigatore Germain Fuselier, che in seguito sarebbe diventato un personaggio ricorrente nella serie di Fant\u00f4mas, appare in questo romanzo.\nNel febbraio 1911 Allain e Souvestre intrapresero la scrittura del primo romanzo di \"Fant\u00f4mas\", su richiesta dell'editore Arth\u00e8me Fayard, il quale voleva creare una nuova rivista mensile di \"feuilleton\". Il successo fu immediato e duraturo; nel 1913 apparve la versione in volume di \"Fant\u00f4mas\".\nDopo la morte di Souvestre nel febbraio 1914, Allain continu\u00f2 da solo la saga di \"Fant\u00f4mas\" e lanci\u00f2 anche varie altre serie, tra cui \"Tigris\", \"Fatala\", \"Miss T\u00e9ria\" e \"F\u00e9rocias\", anche se nessuna di esse raggiunse la stessa popolarit\u00e0 di \"Fant\u00f4mas\".\nScrisse pi\u00f9 di 400 opere.\nS'interess\u00f2 al cinema, al fumetto, alle nuove tecnologie tra cui l'automobile, che lo affascinava.\nSpos\u00f2, il 27 settembre 1926, Henriette Kistler, la compagna di Pierre Souvestre."}
{"id": "739697", "revid": "2196086", "url": "https://it.wikipedia.org/wiki?curid=739697", "title": "BBC Radio", "text": "La BBC Radio \u00e8 la divisione radiofonica della British Broadcasting Corporation.\nStoria.\nNasce a Londra il 14 novembre 1922, lo stesso anno in cui \u00e8 nata la BBC, grazie all'unione di aziende tecniche e radiofoniche come la General Electric. Durante la Seconda guerra mondiale, BBC Radio radiotrasmetteva messaggi rassicuranti alla nazione. Sir Winston Churchill, infatti, fu invitato molte volte, a parlare alla popolazione incitandola a resistere ai bombardamenti tedeschi. Il tipico suono, che ancora oggi fa da sigla, \u00e8 il \"Don... Don\" del Big Ben, il famoso campanile di Londra.\nBBC Radio 1.\nDopo il 1967, BBC Radio 1 diede un colpo definitivo alle cosiddette \"radio pirata\" , che, agli inizi degli anni sessanta trasmettevano con difficolt\u00e0, dalle acque internazionali a bordo di navi fatiscenti. L'idea di BBC Radio 1 fu quella di avvalersi dei migliori disc jockey sottratti dalle altre radio dell'epoca, come \"Kenny Everett\" affermato dj di \"Radio London\", che, nel 1967, annunci\u00f2 dai microfoni della stessa BBC Radio 1 un palinsesto dedicato alle ultime novit\u00e0 musicali. Nel corso del tempo le radio pirata avevano privato BBC Radio 1 di buona parte degli ascoltatori e di conseguenza della pubblicit\u00e0, sua principale fonte di guadagno. Grazie a tale cambiamento, BBC Radio 1 riconquist\u00f2 cos\u00ec tutto l'ascolto perso, costringendo le radio pirata alla chiusura. In quel periodo, comunque, \"Radio London\" era la pi\u00f9 ascoltata, ma anch'essa chiuse alcuni mesi dopo, nel ferragosto del 1967, perch\u00e9 ormai priva dei suoi migliori DJ ormai passati a Radio BBC 1. Da quel momento le radio pirata, vuoi per aver perso i loro migliori professionisti, vuoi per le difficolt\u00e0 di ricezione, alla difficile gestione del segnale e altri vari problemi di natura tecnica furono costrette a chiudere.\nStazioni.\nLe principali stazioni di copertura nazionale sono:\nAltre stazioni sono:\nMezzi di diffusione.\nLa BBC Radio utilizza diversi mezzi di trasmissione per diffondere i suoi programmi:\nSede.\nL'attuale sede della BBC Radio \u00e8 la \"Broadcasting House\", che si trova nel centro di Londra."}
{"id": "739699", "revid": "287204", "url": "https://it.wikipedia.org/wiki?curid=739699", "title": "Sangiorgese Calcio a 5", "text": "LAssociazione Sportiva Dilettantistica Sangiorgese Calcio a 5 \u00e8 stata una societ\u00e0 italiana di calcio a 5 con sede a Porto San Giorgio.\nStoria.\nFermodue.\nLa societ\u00e0 \u00e8 stata fondata nel 1997 da Claudio Trasatti come J.T. Fermodue; alla prima stagione la squadra termina con un piazzamento di met\u00e0 classifica in Serie D, ma gi\u00e0 nella stagione 1998/1999 la squadra affidata a Fabio Cifani e rafforzata da alcuni giovani innesti, conquista la promozione in C2 dopo aver vinto i play-off.\nIl salto di categoria d\u00e0 talmente slancio alla giovane formazione che, pur puntando alla salvezza, nella stagione 1999/2000 vola in C1 grazie ai 74 punti sui 78 disponibili.\nGi\u00e0 alla prima stagione di Serie C1 la Fermodue sfiora la promozione alle serie nazionali: la squadra di Fabrizio Amatucci, subentrato all'esonerato Cifani, giunge allo scontro con l'Alma Juventus Fano che la estromette per differenza reti.\nIl riscatto della squadra \u00e8 immediato, gi\u00e0 nella stagione 2001/2002 la Fermodue con in panchina direttamente il presidente Trasatti vince il campionato e la Coppa.\nSan Giorgio.\nNell'estate del 2002 la societ\u00e0 diventa Sangiorgese e conclude il campionato di Serie B al sesto posto non senza qualche rammarico per aver mancato i posti disponibili per i play-off.\nL'anno successivo l'allenatore Paolo Perugini \u00e8 sostituito da Bernardino Giordani che centra la settima piazza.\nNella stagione 2005/2006 la formazione di Porto San Giorgio conclude il suo girone come terza classificata; nei play-off \u00e8 eliminata al primo turno dall'Imola.\nLa possibilit\u00e0 del salto di categoria si materializza comunque durante l'estate quando la societ\u00e0 rileva il titolo del Brandoni Ancona appena retrocesso dalla Serie A.\nCon il ritorno di Perugini al timone, la societ\u00e0 (nel frattempo diventata San Giorgio Calcio a 5) dopo un primo anno di ambientamento in A2 nella stagione 2007/2008 comincia a vedere i primi risultati, anche se il finale rimane sempre amaro: viene infatti eliminata dalle fasi finali dei play-off promozione e dalla \"Final-Eight\" di Coppa Italia, svoltesi nella stessa citt\u00e0 di Porto San Giorgio. Nei quarti di finale hanno ragione del Torrino dopo i tempi supplementari al termina di una partita spettacolare e allo stesso tempo drammatica. In semifinale si arrendono al MARAN Credit Solution Spoleto soltanto dopo i calci di rigore. Sar\u00e0 proprio la formazione umbra a vincere il trofeo.\nNella stagione 2008-09 la squadra \u00e8 affidata a Luigi Pagana che centra la qualificazione alle Final-Eight di Coppa Italia svoltesi per il secondo anno consecutivo a Porto San Giorgio. A differenza dell'anno precedente, i nerazzurri vengono eliminati al primo turno per 4-3 dopo i tempi supplementari dal Torrino che in finale vincer\u00e0 il trofeo ai danni del Kaos Futsal.\nNei playoff, i sangiorgesi escono clamorosamente al primo turno dal Gruppo Fassina.\nNella stagione seguente, 2009/2010 dopo un discreto girone d'andata, cadono sino al decimo posto e devono giocarsela contro la Domusdemaria Chia per ottenere la permanenza in A2 nello spareggio playout. Sul campo, i marchigiani escono battuti ma, il Giudice Sportivo gli assegner\u00e0 la vittoria in quanto i sardi hanno disposto in campo un giocatore non ancora idoneo, dal punto di vista anagrafico per giocare.\nSamb e Riviera Marche.\nNel luglio 2010 Michele Giancaspro assume la presidenza della societ\u00e0, spostandone la sede a San Benedetto del Tronto e cambiando denominazione in Futsal Samb.\nL'estate successiva si realizza la fusione con la societ\u00e0 RM Calcio Civitanova: nasce il Futsal Riviera Marche con sede e campo di gioco che si spostano a Civitanova Marche. Travolta da importanti problemi societari, la neonata societ\u00e0 disputa appena quattro partite del campionato di Serie A2 2011-12 (raccogliendo un pareggio e tre sconfitte); alla quarta rinuncia la societ\u00e0 \u00e8 esclusa dal campionato.\nLa rifondazione.\nNell'estate 2014 Osmar Oldrini rileva l'intero pacchetto azionario della Eagles Fermo (vincitrice del campionato di C1 delle Marche), rifondando la Sangiorgese Calcio a 5. Fanno parte dell'organigramma della neonata societ\u00e0 alcune figure storiche appartenenti alle vecchie gestioni sportive dal 99 al 2007 , tra i quali l'allenatore Bernardino Giordani e il direttore generale Fabrizio Ciuti. Dopo tre retrocessioni consecutive, nell'estate del 2017 la societ\u00e0 \u00e8 assorbita dai concittadini del Porto San Giorgio per dare vita al \"Futsal Citt\u00e0 di Porto San Giorgio\" iscritto in Serie B.\nSettore giovanile.\nLa societ\u00e0 ha coltivato il proprio settore giovanile allestendo una squadra Under-21, nella quale aveva inserito anche gli elementi pi\u00f9 giovani della prima squadra. ha partecipato ai quarti di finale scudetto under 21 sconfitta di misura dai campioni in carica del Terni, e Nelle stagioni 2009-10 e 2014-2015 ha vinto la stagione regolare, partecipando alle Final eight U 21 come Unica realta' marchigiana e risultando tra le 8 migliori d'Italia ."}
{"id": "739701", "revid": "1543377", "url": "https://it.wikipedia.org/wiki?curid=739701", "title": "Besermani", "text": "I besermani (o bisermani, besermiani, bisermiani; besermyanin; in lingua udmurt: \u0431\u0435\u0441\u0435\u0440\u043c\u0430\u043d\u044a\u0451\u0441) sono un piccolo gruppo etnico finno-ugrico della Russia.\nVi erano circa 10.000 besermani nel 1926, ma secondo il censimento russo del 2002 il numero \u00e8 calato a 3.122 unit\u00e0. Il censimento dell'impero russo del 1897 stim\u00f2 la cifra dei besermani in 10.800 unit\u00e0.\nVivono nelle regioni a nord-ovest nei distretti di Yukamensky, Glazovsky, Balezinsky, Yarsky (repubblica di Udmurtia). Esistono 10 villaggi con besermani considerati puri e 41 villaggi con popolazione besermana di origine mista.\nLa lingua besermana \u00e8 un dialetto della lingua udmurt con influenze turche. Alcune tradizioni besermane differiscono dai costumi degli udmurt perch\u00e9 vi sono state forti influenze islamiche nel periodo del Khanato di Kazan."}
{"id": "739702", "revid": "46931", "url": "https://it.wikipedia.org/wiki?curid=739702", "title": "Bisermani", "text": ""}
{"id": "739703", "revid": "46931", "url": "https://it.wikipedia.org/wiki?curid=739703", "title": "Besermiani", "text": ""}
{"id": "739705", "revid": "46931", "url": "https://it.wikipedia.org/wiki?curid=739705", "title": "Bisermiani", "text": ""}
{"id": "739706", "revid": "2153076", "url": "https://it.wikipedia.org/wiki?curid=739706", "title": "Don't Tell Me (Avril Lavigne)", "text": "Don't Tell Me \u00e8 il primo singolo estratto dall'album \"Under My Skin\" di Avril Lavigne. \u00c8 stato scritto dalla cantante con la collaborazione di Evan Taubenfeld e prodotto da Butch Walker.\nLa canzone \u00e8 stata usata al Festivalbar 2004 come canzone di stacchetto durante la pubblicit\u00e0.\nVideo.\nIl video, diretto da Liz Friedlander, \u00e8 stato girato tra il 2 e il 3 marzo 2004 a Los Angeles. \u00c8 stato presentato il 9 aprile 2004. Avril e il suo ragazzo stanno sul letto; il ragazzo in seguito si alza dal letto e abbandona la stanza, lasciando la cantante sola sul letto. Lei, una volta lasciata, comincia a cantare con lo sguardo rivolto fuori dalla finestra; per scaricare la tensione beve un bicchiere d'acqua che poi scaraventa contro un muro. Avril, risedutasi sul letto, comincia a suonare la chitarra a cui si alternano le scene che vedono la cantante strappare i cuscini, buttare le lenzuola del letto a terra e dare un pugno allo specchio.\nLa seconda strofa comincia con la cantante che segue il suo ex in un lungo corridoio, gi\u00f9 per le scale fino ad arrivare a pianoterra, e continua a seguirlo anche in strada continuando a chiedergli di non dire nulla ormai. Il suo ex, nelle scene finali, la vede dappertutto: prima in auto, poi nei televisori esposti nella vetrina di un negozio, su manifesto, sul palinsesto d'un palazzo.\nIl ragazzo senza voltarsi gira ad un angolo e Avril si ferma e comincia a volare via, dando un ultimo sguardo alla citt\u00e0.\nIl video \u00e8 stato candidato agli MTV Video Music Awards del 2004 come Best Pop Video.\nTracce.\nversione UK\nversione giapponese"}
{"id": "739707", "revid": "1543377", "url": "https://it.wikipedia.org/wiki?curid=739707", "title": "Ren\u00e9 Arcos", "text": "Incontr\u00f2 Georges Duhamel nel 1906 col quale partecip\u00f2 all'esperienza de \u00abl'Abbaye de Cr\u00e9teil\u00bb. L'abbazia, villa in riva alla Marna aperta agli artisti, termin\u00f2 la sua attivit\u00e0 nel 1908. si stabil\u00ec a Parigi e tenne delle conferenze sulla poesia attraverso tutta l'Europa.\nRiformato, fu corrispondente di guerra per il Chicago Daily News durante la Grande Guerra. Fond\u00f2 nel 1918 le \u00c9ditions du sablier a Ginevra, poi partecip\u00f2 con Romain Rolland alla fondazione della rivista \"Europe\" di cui fu redattore capo fino 1940."}
{"id": "739713", "revid": "2153076", "url": "https://it.wikipedia.org/wiki?curid=739713", "title": "My Happy Ending", "text": "My Happy Ending \u00e8 il secondo singolo estratto dall'album \"Under My Skin\" di Avril Lavigne.\nLa canzone \u00e8 stata eseguita dalla cantante canadese durante la cerimonia di chiusura dei XXI Giochi olimpici invernali, tenutisi proprio in Canada.\n\"My Happy Ending\" \u00e8 stato certificato disco di platino dalla RIAA nel gennaio 2005, rendendolo il secondo singolo dell'artista a raggiungere questo risultato dopo \"I'm with You\".\nVideo musicale.\nIl video inizia con la cantante, vestita di nero, che corre da sola senza fermarsi per una strada deserta verso una meta sconosciuta.\nIntanto, una Avril vestita con un tut\u00f9 rosso entra in un cinema deserto e in penombra, mentre un'altra Avril si siede ad un pianoforte e comincia a cantare. La cantante si siede poi su una delle poltrone e il videoproiettore dietro di lei proietta le scene col suo fidanzato. Alla ragazza, che prova un senso di nostalgia (intanto la Avril seduta al pianoforte muove le mani con rapidit\u00e0 meccanica), vengono mostrate i momenti col suo ragazzo come in un film, mentre la Avril ballerina apre di scatto le braccia.\nLa seconda strofa comincia con il ricordo dei due giovani su un letto. Il fidanzato di lei, dormendo, pronuncia il nome di un'altra ed Avril, risentita, dopo averlo svegliato bruscamente con dei colpi di cuscino, s'allontana. Il ragazzo tenta in ogni modo di riappacificarsi con lei, prima tentando di abbracciarla e poi in un locale, ma Avril, dopo averlo incontrato nuovamente in un supermercato, fugge dandogli uno spintone.\nSi ritorna cos\u00ec alla scena iniziale, con uno stacco nero di pausa, con Avril che corre senza fermarsi per la strada deserta e dirigendosi verso un negozio di strumenti musicali dove il proprietario le presta una chitarra. Allora va in terrazza, dove c'\u00e8 il suo ragazzo, e gli canta un addio con rabbia.\nIn una scena successiva vediamo il ragazzo flirtare in un locale con un'altra ragazza, ma Avril se ne va da l\u00ec con le amiche, dicendo loro d'essersi messa con un ragazzo che non la meritava. Nella scena finale, Avril guarda il suo ex fidanzato sorridere quasi di scherno e abbassa la testa prima d'andarsene.\nNel cinema e nella televisione.\n\"My Happy Ending\" \u00e8 stata frequentemente utilizzata in show popolarissimi.\nI programmi in cui il singolo \u00e8 sbarcato sono per la gran parte serie TV di grande popolarit\u00e0 per gli adolescenti: nella puntata \"Giochi di specchi\" del 6 ottobre 2004 della serie \"Smallville\", nella scena in cui Lois si disputa l'opportunit\u00e0 di far scivolare Clark nella vasca d'acqua alla presenza di Jason, mentre tra di loro si instaura subito un interesse reciproco che fa ingelosire Chloe.\nLa sorella minore di Dean mette a tutto volume il brano nella sua camera nella puntata \"Il salvatore della citt\u00e0\" del 12 ottobre 2004 della serie \"Una mamma per amica\", disorientando il fratello nell'altra stanza che cerca intimit\u00e0 con Rory e che urler\u00e0 alla sorella di abbassare il volume."}
{"id": "739714", "revid": "729019", "url": "https://it.wikipedia.org/wiki?curid=739714", "title": "Strada europea E76", "text": "La strada europea E76 \u00e8 una strada di classe A e, come si evince dal numero, \u00e8 una intermedia Ovest-Est.\nIl suo percorso si sviluppa in territorio italiano e coincide con quello dell'Autostrada A11 (la \"Firenze-Mare\"), che collega le due citt\u00e0 toscane di Pisa e Firenze, le quali sono collocate a loro volta, rispettivamente, lungo i percorsi delle dorsali europee E80 e E35.\nLa sua lunghezza calcolata al momento dell'istituzione nel 1992 era di 88 chilometri."}
{"id": "739715", "revid": "2136", "url": "https://it.wikipedia.org/wiki?curid=739715", "title": "Massima pendenza di un piano", "text": ""}
{"id": "739720", "revid": "767487", "url": "https://it.wikipedia.org/wiki?curid=739720", "title": "Brighton Rock (gruppo musicale)", "text": "I Brighton Rock sono un gruppo hair metal formato nel 1982 alle Cascate del Niagara, Ontario, Canada.\nStoria.\nI Brighton Rock si formarono nel 1982 erano composti da Greg Fraser e dal bassista Stevie Skreebs, a cui si aggiunse Gerry McGhee, il batterista Mark Cavarzan e il tastierista Martin Victor.\nIl primo nome del gruppo fu Heart Attack, ma si cambi\u00f2 il nome in Brighton Rock, dato da McGhee che prese spunto da un libro di Graham Greene chiamato appunto \"Brighton Rock\". (titolo italiano \"La roccia di Brighton\").\nRealizzarono un primo EP omonimo e nel 1986 il loro album \"Young Wild and Free\" in cui si trovava il loro singolo \"\"We Came to Rock\" e \"Can't Wait for the Night\", poco dopo Martin Victor venne sostituito da John Rogers. Segu\u00ec \"Take a Deep Breath\" del 1988 (disco d'oro in Canada) in cui si trovavano i singoli \"One More Try\" e \"Hangin High and Dry\"\". John Rogers abbandon\u00f2 il progetto e con Greg Boileau si realizz\u00f2 il terzo album \"Love Machine\" e nel 1992 il gruppo si sciolse.\nNel 2001 i Brighton Rock si riunirono: il cantante Gerry McGhee, il chitarrista Greg Fraser, il bassista/tastierista Johnny Rogers ed il batterista Mark Cavarzan uscirono il live album \"A Room for Five Live\" nel maggio 2002 e il greatest hits \"The Essentials\" nel 2006."}
{"id": "739721", "revid": "339392", "url": "https://it.wikipedia.org/wiki?curid=739721", "title": "Jose Manuel Durao Barroso", "text": ""}
{"id": "739722", "revid": "599013", "url": "https://it.wikipedia.org/wiki?curid=739722", "title": "Buriati", "text": "I buriati, in passato anche chiamati \"braty\" o \"bratskie ljudi,\" con una popolazione stimata in 436.000 unit\u00e0, sono la pi\u00f9 grande minoranza etnica della Siberia. Sono concentrati soprattutto in Buriazia, una delle repubbliche della Russia. I buriati sono di origine mongola, come dimostrato dalle loro caratteristiche somatiche e da molti loro usi e costumi, inclusi l'allevamento itinerante, praticato dalla maggior parte dei popoli nomadi delle steppe, e l'uso della iurta per il pernottamento. Oggi la maggioranza dei buriati vive intorno ad Ulan-Ud\u0117, la capitale della Repubblica di Buriazia, mentre il resto \u00e8 stanziato nelle regioni circostanti. I buriati parlano il buriato, una lingua altaica appartenente al gruppo delle lingue mongoliche.\nStoria.\nLe radici storiche della cultura buriata sono correlate a quelle dei mongoli. Il nome \"Buriati\", infatti, \u00e8 menzionato per la prima volta in un'opera mongola. La consolidazione delle trib\u00f9 e dei gruppi avvenne sotto il dominio russo. Oltre alle trib\u00f9 di pura origine buriato-mongola (bugalati, khora, ekhiriti, khongodor), i buriati assimilarono anche altri gruppi, come gli oirati, i mongoli halh, gli evenchi e altri. I territori e le genti buriate furono annessi allo stato russo dai trattati del 1689 e del 1728, quando le terre intorno al lago Bajkal furono separate dalla Mongolia. Dalla met\u00e0 del XVII secolo all'inizio del XX, il numero di buriati aument\u00f2 da 27.700 a 300.000.\nDopo l'annessione della Buriazia alla Russia, la cultura buriata sub\u00ec le influenze del buddhismo tibetano e della Chiesa cristiana ortodossa. I buriati delle regioni ad ovest del lago Bajkal e gli olkhon (buriati di Irkutsk) furono sottoposti ad un processo di \"russificazione\" che li port\u00f2 ad abbandonare le pratiche del nomadismo e dell'agricoltura itinerante. I buriati dell'est (Transbajkal), invece, subirono l'influenza mongola (ancora oggi molti gruppi vivono in iurte e sono in gran parte buddhisti). Nel 1741 il buddhismo lamaista fu riconosciuto come una delle religioni ufficiali in Russia e, in quello stesso periodo, fu costruito il primo monastero buddhista buriato.\nNella seconda met\u00e0 del XIX secolo, vi fu una crescita di monasteri buriati (48 datsan in Buriazia nel 1914). Il buddhismo divenne un importante fattore culturale nella storia dei buriati. Nel 1925 cominci\u00f2 una battaglia condotta dallo stato centrale contro la religione e i rappresentanti buddhisti dei buriati. I datsan furono quasi tutti chiusi e l'attivit\u00e0 religiosa fu decurtata in modo massiccio. Conseguentemente negli anni trenta i monasteri buddhisti della regione cessarono completamente le loro funzioni e un quantitativo impressionante di tesori culturali ed opere di stampo buddhista furono distrutte. Un tentativo di rivitalizzare il buddhismo in Buriazia fu praticato durante la Seconda guerra mondiale. Nel 1946 il buddhismo fu poi nuovamente riconosciuto dalle autorit\u00e0.\nNel 1923, nacque la Repubblica Socialista Sovietica Autonoma Buriato-Mongola che incluse le province di Bajkal (\"Pribajkalskaja gubernija\") con la relativa popolazione di origine russa. Nel 1937, in un tentativo di disperdere i buriati, il governo di Stalin form\u00f2 il Circondario autonomo buriato di Ust-Orda e il Circondario autonomo buriato di Aga, anche per contrastare il sempre pi\u00f9 crescente sentimento nazionalistico dei buriati. In quello stesso periodo si contarono circa 10.000 buriati uccisi. Nel 1958 il termine \"mongolo\" fu rimosso dal nome della repubblica buriata (Burjat ASSR). La RSSAB dichiar\u00f2 la propria sovranit\u00e0 sulla regione e adott\u00f2 il nome di Repubblica di Buriazia nel 1992. Seguirono la costituzione della repubblica da parte del Gran Hural del Popolo nel 1994, ufficializzato da un trattato bilaterale firmato con la Federazione Russa nel 1995."}
{"id": "739723", "revid": "2153076", "url": "https://it.wikipedia.org/wiki?curid=739723", "title": "Nobody's Home (Avril Lavigne)", "text": "Nobody's Home \u00e8 un brano musicale della cantautrice canadese Avril Lavigne, estratto come terzo singolo dal suo secondo album \"Under My Skin\". Il brano, scritto dalla stessa Avril in collaborazione con Ben Moody, ex-chitarrista degli Evanescence e amico della cantante, \u00e8 stata prodotta da Don Gilmore e pubblicata il 4 novembre 2004. Dotata di un testo molto significativo e una melodia malinconica, \u00e8 ritenuta da molti critici una delle pi\u00f9 belle canzone che Avril abbia mai scritto. Prima della pubblicazione del singolo, venne dato al pubblico il nome falso \"Nobody's Here\" (\"Nessuno \u00e8 qui\"), molto simile a \"Nobody's Home\" (\"Nessuno \u00e8 a casa\").\nDescrizione.\nIl brano \u00e8 una ballata rock, con suoni orientati al post-grunge, pi\u00f9 profonda rispetto ai singoli precedenti di \"Under My Skin\": racconta di una ragazza che nella vita ha sempre fatto le scelte sbagliate, sempre gli stessi errori, si \u00e8 trovata a prendere decisioni che poi si sono rivelate sbagliate, e l'hanno lasciata a mani vuote, sola.\nCome dichiarato in alcune interviste, la canzone \u00e8 dedicata ad un'amica del liceo di Avril, anche se la trama cruda del video \u00e8 puramente inventata.\nIl singolo non \u00e8 mai decollato veramente nelle classifiche mondiali, riscuotendo minor fortuna dei precedenti singoli dell'artista e sfiorando solo il diciannovesimo posto in Irlanda.\nVideo.\nTrama.\nIl video \u00e8 stato diretto da Diane Martel e girato tra il 29 luglio e il 30 luglio 2004 a Los Angeles; la premi\u00e8re del video \u00e8 avvenuta il 20 ottobre 2004 nella trasmissione TRL in onda su MTV.\nIl video comincia con Avril con i capelli neri al tramonto su un monte che cerca di buttarsi gi\u00f9. Intanto partono le scene color seppia di un'altra Avril vestita con abito elegante, che canta accompagnata da un'orchestra composta prevalentemente da persone anziane. Alle scene color seppia si interpone la storia dell'Avril mora: una teenager senzatetto che vive per strada. Avril chiede inizialmente aiuto con l'autostop a dei passanti su una strada abbastanza isolata ma nessuno si ferma; Avril suona anche la chitarra in strada cercando di guadagnare un po' di soldi ma senza successo.&lt;br&gt;Comincia allora a vagare per la citt\u00e0 in cerca di un posto per dormire e lo trova ad una fermata dell'autobus; dopodich\u00e9 va nel bagno di un negozio per lavarsi e per pettinarsi e l\u00ec, cade in una crisi urlando contro uno specchio alcune frasi della canzone. Una volta uscita, Avril si dirige verso una cabina dove chiama la madre ma subito dopo riattacca. A causa di un forte acquazzone la cantante si addentra in un parcheggio cercando una macchina aperta: dopo averla trovata si ripara dentro.\nLa scena finale del video ritrae la ragazza, con vestiti sporchi e capelli in disordine, con una lacrima che gli scende in viso, girarsi dando le spalle alla camera e andare via.\nCuriosit\u00e0.\nNel video si possono vedere due volte le lettere \"A+D\" che stanno per Avril e Deryck, ex marito della cantante.\nLa prima volta nei fotogrammi rovinati che appaiono all'inizio del video, e che creano l'effetto di una pellicola consumata: uno dei fotogrammi ha la lettera A ed un + e quello seguente la lettera D. In ordine i simboli che creano l'effetto sono: un marchio rovescio con il numero 35 e sotto la scritta \"SOUND START\", una A, un +, una D, una stella ed infine la scritta in bianco su sfondo rosa \"PICTURE START\".\nLa seconda volta che appaiono le lettere \"A+D\" \u00e8 all'interno di un cuore sulla parete del bagno mentre Avril si asciuga i capelli; un cuore simile appare anche nel video di \"When You're Gone\". L'amica che dorme insieme ad Avril alla fermata dell'autobus si chiama Monique ed \u00e8 un'amica della cantante nella sua vita reale: compare anche nel video di \"My Happy Ending\".\nEsiste anche una versione alternativa del video da cui sono stati omessi gli effetti che facevano sembrare rovinata la pellicola, l'effetto seppia di Avril e l'orchestra e a cui \u00e8 stata aggiunta la scena della cantante che entra in un centro commerciale e inizia a fissare un bambino, sorridendo, ma quando la madre del piccolo la nota, spaventata dal suo aspetto trasandato, porta via il bambino lasciandola sola e sconsolata.\nIl video occupa il settimo posto dei video pi\u00f9 visti su YouTube in Brasile."}
{"id": "739726", "revid": "467420", "url": "https://it.wikipedia.org/wiki?curid=739726", "title": "Palazzo Ducale (Mantova)", "text": "Il Palazzo Ducale di Mantova, noto anche come reggia dei Gonzaga, \u00e8 uno dei principali edifici storici cittadini.Dal 1308 \u00e8 stata la residenza ufficiale dei signori di Mantova, i Bonacolsi, e quindi la residenza principale dei Gonzaga, signori, marchesi ed infine duchi della citt\u00e0 virgiliana.\nOspitava il Gonzaga dominante del tempo, sua moglie, il figlio legittimo primogenito e gli altri figli legittimi sino alla maggiore et\u00e0 nonch\u00e9 gli ospiti importanti.\nAssunse la denominazione di \"Palazzo Reale\" durante la dominazione austriaca a partire dall'epoca di Maria Teresa d'Austria regnante.\nOgni duca ha voluto aggiungere un'ala per s\u00e9 e per le proprie opere d'arte, il risultato \u00e8 un'area di pi\u00f9 di 35.000 m\u00b2 che ne fanno la sesta reggia pi\u00f9 estesa in Europa dopo i palazzi del Vaticano, il Palazzo del Louvre, la Reggia di Versailles, la Reggia di Caserta e il Castello di Fontainebleau. Ha pi\u00f9 di 500 stanze e racchiude 7 giardini e 8 cortili.\nStoria.\nEpoca bonacolsiana e gonzaghesca.\nAmbienti distinti e separati tra loro furono costruiti in epoche diverse a partire dal XIII secolo, inizialmente per opera della famiglia Bonacolsi successivamente su impulso dei Gonzaga. Fu il duca Guglielmo ad incaricare il prefetto delle Fabbriche Giovan Battista Bertani perch\u00e9 collegasse i vari edifici in forma organica cos\u00ec da creare, a partire dal 1556, un unico grandioso complesso monumentale e architettonico, uno dei pi\u00f9 vasti d'Europa (34.000 m\u00b2 circa), che si estendeva tra la riva del lago Inferiore e Piazza Sordello, l'antica \"Piazza di San Pietro\". Morto Bertani nel 1576, l'opera fu proseguita da Bernardino Facciotto che complet\u00f2 l'integrazione di giardini, piazze, loggiati, gallerie, esedre e cortili, fissando definitivamente l'aspetto della residenza ducale.\nNei quattro secoli di dominazione gonzaghesca la reggia si espanse gradualmente, sia con aggiunta di nuove costruzioni, sia modificando quelle esistenti. Si formarono diversi nuclei che presero il nome di:\nDel complesso facevano parte anche alcuni edifici e cortili demoliti, tra i quali la \"Palazzina della Paleologa\" (abbattuta nel 1899) e il \"Teatro di corte\".\nL'interno del palazzo \u00e8 quasi spoglio poich\u00e9, in seguito a ristrettezze finanziarie, i Gonzaga, iniziando dal duca Ferdinando, alienarono opere d'arte (soprattutto a Carlo I d'Inghilterra) e arredi. Ulteriori spoliazioni furono causate dal sacco di Mantova del 1630 e dalle sottrazioni dell'ultimo duca Ferdinando Carlo di Gonzaga-Nevers, riparato a Venezia nel 1707.\nEpoca asburgica.\nCon il governatore imperiale Filippo d'Assia-Darmstadt, nel 1716, il palazzo fu nuovamente ancorch\u00e8 parzialmente arredato con dipinti, sculture e arredi provenienti dalle ex residenze ducali dei Pico a Mirandola, il cui ultimo duca Francesco Maria II,nel 1706, era stato dichiarato decaduto per \u201cfellonia\u201d dall'imperatore Giuseppe I d'Asburgo.\nPersa la sua funzione di Corte polifunzionale al servizio della famiglia dominante, il palazzo si vide spogliato di funzioni e significato per tutto il periodo di dominio asburgico e francese e poi nuovamente fino alla fine della dominazione austriaca nel 1866. Assunse sempre pi\u00f9 funzioni militari come cardine della piazzaforte che era diventata la citt\u00e0 di Mantova. Tra gli ambienti destinati a uso militare era incluso quasi totalmente il Castello di San Giorgio, adibito dalle autorit\u00e0 austriache anche a carcere, dove furono reclusi i patrioti italiani tra i quali alcuni dei Martiri di Belfiore.\nIl Palazzo Ducale diviene museo.\nCon l'annessione di Mantova al Regno d'Italia, il Palazzo divenne parte del Patrimonio Nazionale. Nel 1887 la \"parte monumentale\" del complesso architettonico che aveva costituito la corte gonzaghesca, venne presa in carico dal Ministero della Pubblica Istruzione, evento che consent\u00ec nello stesso anno le prime visite pubbliche al palazzo. Si pu\u00f2 datare al 10 ottobre 1887 l'inizio della funzione museale quando fu istituito un regolare registro giornaliero dei visitatori, ancorch\u00e9 non paganti. \nAl principio del Novecento il palazzo venne sottoposto a una prima imponente campagna di restauri, che interess\u00f2 soprattutto le strutture medievali: il palazzo del Capitano, la Magna Domus, il castello di San Giorgio. A supporto dei restauri intrappresi, a fianco del sostegno economico di Comune e Provincia, oper\u00f2 la Societ\u00e0 per il palazzo Ducale\",\" associazione filantropica fondata nel 1902.\nL'11 marzo 1915 finalmente venne stipulata la Convenzione fra lo Stato e le istituzioni locali per la fondazione del Museo nel Palazzo Ducale di Mantova. L\u2019atto riconosceva e confermava la propriet\u00e0 delle opere d'arte al Comune o all\u2019Accademia Virgiliana, ma ne consentiva la collocazione nelle sale della reggia gonzaghesca, il complesso d'edifici pi\u00f9 prestigioso per la loro esposizione e fruizione da parte del nascente turismo culturale.\nNel XX secolo furono numerose donazioni e legati testamentari tra le quali meritano menzione quelle di Annibale Norsa (1916), Virgilio Scarpari Forattini (1921-1924), Maria Ottolini e Mario Musante (1955), Eleonora Cibele Buris (1958), Ugo Dolci (1959) e Nerina Mazzini Beduschi (1968).\nNel corso del XXI secolo il complesso monumentale di Palazzo Ducale fu colpito da eventi sIsmici di una intensit\u00e0 inusuale. I terremoti dell'Emilia del 2012 hanno provocato inizialmente danni ad alcune sale del palazzo gonzaghesco (Sala di Manto, Galleria dei Mesi, Corridoio del Bertani). Il palazzo, chiuso dal 20 maggio 2012\n, \u00e8 stato successivamente riaperto alla visite turistiche solo parzialmente, dovendosi procedere a importanti opere di ripristino in Corte Nuova, l'ala del palazzo maggiormente danneggiata dalle scosse telluriche. Ben pi\u00f9 gravi sono risultati i danni causati dalle scosse del 29 maggio che oltre a peggiorare le lesioni risalenti alla scossa del 20, hanno colpito il campanile della Basilica palatina di Santa Barbara e il Castello di San Giorgio, nel quale, anche se marginalmente, \u00e8 stata danneggiata la celeberrima Camera degli Sposi di Andrea Mantegna. \nA seguito dei lavori di consolidamento del Castello di San Giorgio, la \"Camera degli Sposi\" \u00e8 stata riaperta alle visite solo a partire dal 3 aprile 2015. Contemporaneamente \u00e8 stata allestita l'esposizione della collezione di Romano Freddi, industriale mantovano, ceduta in comodato gratuito comprendente un centinaio di opere d'epoca gonzaghesca tra le quali una tavola di Giulio Romano e allievi e il frammento della pala del \"La Trinit\u00e0 adorata dalla famiglia Gonzaga\" di Rubens che ritrae Francesco IV.\nVisitatori.\nNel 2011 i visitatori di Palazzo Ducale furono 220.143 che nel 2012 si ridussero a 160.634 a causa degli eventi sismici del 20 e 29 maggio che imposero un percorso di visita ridotto, senza Castello di San Giorgio e Camera degli Sposi. A fine giugno 2016, in occasione di \"Mantova Capitale italiana della cultura 2016\", i visitatori avevano gi\u00e0 sfiorato i 200.000. A fine 2016 ha fatto registrare 367\u00a0470 visitatori.\nIl complesso.\nL'insieme architettonico di Palazzo Ducale colpisce per le sue dimensioni (35.000 m\u00b2 con oltre 1000 ambienti) e la complessit\u00e0 dei suoi corridoi interconnessi tanto che fu definito \"citt\u00e0-palazzo\". \nCorte Vecchia.\nLa corte vecchia \u00e8 il nucleo pi\u00f9 antico del palazzo con gli edifici medievali del \"palazzo del Capitano\" e della \"Magna Domus\" affacciati su piazza Sordello.\nPalazzo del Capitano e Magna Domus.\nIl palazzo del Capitano \u00e8 l'edificio pi\u00f9 antico del palazzo Ducale voluto da Guido Bonacolsi sul finire del Duecento. Inizialmente costruito su due piani e separato dalla Magna Domus da un vicolo, nei primi anni del Trecento fu rialzato di un piano ed unito alla stessa Magna Domus dalla monumentale facciata con portico, sostanzialmente rimasta tale fino ad oggi. Il secondo piano aggiunto \u00e8 costituito da un unico enorme salone (m 67x15) detto \"Dell'Armeria\", appellato anche come \"Salone della Dieta\", in quanto ospit\u00f2 la \"Dieta di Mantova\" del 1459. Tale insigne ambiente \u00e8 ora abbandonato e bisognoso di restauro.\nIl ciclo di Pisaniello.\nAntonio Pisano, detto il Pisanello, dipinse nel 1433 e nel 1437 nella sala che oggi porta il suo nome un maestoso ciclo di affreschi di soggetto cavalleresco arturiano, avente per soggetto la battaglia di Louverzep, che aveva lo scopo di glorificare il casato del committente Gianfrancesco Gonzaga, anch'egli raffigurato nel dipinto. Questi affreschi raccontano l'epopea di Re Art\u00f9 le cui storie erano molto popolari all'epoca perch\u00e9 costituivano il paradigma del comportamento cavalleresco.\nQuesto ciclo di affreschi non fu mai completato per ragioni che rimangono sconosciute. Gli affreschi furono gi\u00e0 coperti alla fine del '500 con decorazioni in finto marmo e nel 1701 con un fregio che riportava i ritratti dei Gonzaga dal primo Luigi all'ultimo Ferdinando Carlo, tanto che l'ambiente fu denominato \"Sala dei Principi\". Intorno al 1810, sopra i fregi, ci fu un ulteriore aggiornamento in chiave neoclassica. Gli affreschi furono riscoperti e restaurati, grazie al sovrintendente Giovanni Paccagnini, tra il 1965 e il 1970. Paccagnini infatti intu\u00ec che la \"Sala dei Principi\" nascondeva le vestigia di un ciclo pittorico di grande valore, da tracce che emergevano nel sottotetto. Oggi le sale del Pisanello accolgono frammenti degli affreschi e le relative sinopie preparatorie.\nAppartamento di Isabella d'Este in Corte Vecchia.\nCorte Vecchia riacquist\u00f2 un suo nuovo prestigio quando nel 1519 Isabella d'Este lasci\u00f2 la dimora nel Castello e si trasfer\u00ec al piano terreno di questo antico settore della reggia gonzaghesca, nell'appartamento detto vedovile. L'appartamento di Isabella era costituito da due ali ora divise dall'ingresso al \"Cortile d'Onore\". Nell'ala della \"Grotta\", pi\u00f9 privata, con la principessa si trasferirono gli arredi lignei e le collezioni d'arte dei due celebri studioli, la \"grotta\" e lo \"studiolo\". Quest'ultimo conteneva dipinti, conservati al Museo del Louvre, provenienti dallo \"Studiolo di Castello\" commissionati tra il 1496 e il 1506 al Mantegna (\"Parnaso\" e \"Trionfo della Virt\u00f9\"), a Lorenzo Costa il Vecchio (\"Isabella d'Este nel regno di Armonia\" e \"Regno di Como\") e al Perugino (\"Lotta tra Amore e Castit\u00e0\") ai quali si aggiunsero opere del Correggio (\"Allegoria del vizio\" e \"Allegoria della virt\u00f9\"). Altro celebre ambiente di questa ala \u00e8 la \"Camera Granda\" o \"Scalcheria\" affrescata nel 1522 dal mantovano Lorenzo Leonbruno. L'appartamento comprendeva altre sale nell'ala detta di \"Santa Croce\" dal nome di un'antica chiesa di epoca matildica sui resti della quale furono ricavati ambienti di rappresentanza come la \"Sala delle Imprese Isabelliane\", la \"Sala Imperiale\" o \"Sala del Camino\", la \"Sala delle Calendule\", la \"Sala delle Targhe\" e la \"Sala delle Imprese\". \u00c8 parte integrante dell'Appartamento della Grotta anche il \"Giardino Segreto\".\n\"Santa Croce vecchia\" era una piccola chiesa, come usava nel periodo storico a cavallo dell'anno mille. La sua esistenza \u00e8 testimoniata da un documento del 10 maggio 1083 sottoscritto da Matilde di Canossa. Attigua ai primi edifici del futuro palazzo Ducale, probabilmente fu la chiesa palatina dei Bonacolsi e dei Gonzaga, ma la ben nota passione edificatoria di quest'ultima famiglia, port\u00f2 alla demolizione dell'antico edificio. Debitamente autorizzato da papa Martino V, a procedere all'abbattimento della vecchia chiesa matildica, intorno all'anno 1421, fu Gianfrancesco Gonzaga che per compensazione, vicino al luogo originario, edific\u00f2 una cappella di stile tardo gotico con stessa intitolazione, attualmente non pi\u00f9 luogo di culto, comunque, ancorch\u00e9 ampiamente rimaneggiata, individuabile dal piccolo cortile d'accesso all'appartamento vedovile di Isabella d'Este.\nSuccessivamente Guglielmo Gonzaga (1550-1587), trasformer\u00e0 gli ambienti di Corte Vecchia creando il Refettorio affacciato sul Giardino Pensile e la Galleria degli Specchi destinata alla musica.\nSala dei fiumi, stanza degli arazzi, sala dello zodiaco.\nIn epoca asburgica il Refettorio fu oggetto di una ristrutturazione che port\u00f2 alla creazione della Sala dei Fiumi dove Giorgio Anselmi dipinse (1775 ca) sulle pareti alcuni giganti a rappresentare i fiumi del territorio mantovano. \nContemporaneamente fu realizzato l'Appartamento degli Arazzi composto da quattro sale. Sulle pareti di tre di queste sono stesi nove arazzi tessuti a mano nelle Fiandre su cartoni con disegno preparatorio di Raffaello, gli stessi utilizzati per i noti arazzi raffaelleschi conservati nella cappella Sisitina in Vaticano. Furono acquistati a Bruxelles dal cardinale Ercole Gonzaga nella prima met\u00e0 del Cinquecento per arredare l'ambiente allora chiamato \"Appartamento Verde\". Gli arazzi fiamminghi dopo aver addobbato anche la \"Basilica palatina di Santa Barbara\" e finiti dimenticati nei magazzini del \"Palazzo Ducale\", furono restaurati del 1799 e collocati nell'appartamento per loro adattato.\nLa Sala dello Zodiaco che fu l'appartamento privato di Guglielmo Gonzaga, fu dipinta tra il 1579 e il 1580 da Lorenzo Costa il Giovane con l'aiuto dell'Andreasino. Oggi di questa originale decorazione permane il soffitto affrescato in quanto le pareti furono rimodernate in epoca napoleonica. La sala \u00e8 anche detta di Napoleone I, in quanto fu la stanza da letto del Bonaparte. \nLa volta comprende il \"carro di Diana trainato da cani tra le costellazioni dello Zodiaco,\" vede al centro la costellazione di Astrea vicino al carro di Diana ed \u00e8 stata interpretata come un'allusione all'oroscopo del Duca stesso. \nIl cratere (coppa) dei sacrifici e delle libagioni allude all'immortalit\u00e0 del casato Gonzaga. Il Corvo, uccello sacro ad Apollo, venne trasformato in costellazione dal dio. Il segno della Vergine, con la spiga in mano, assume le sembianze di Astrea e di Cerere ed \u00e8 l'emblema di Vincenzo Gonzaga. Il firmamento ruota attorno al cocchio di Diana, trainato da una muta di cani. La dea, in stato di gravidanza, \u00e8 la trasfigurazione di Eleonora d'Austria, moglie del duca di Mantova. Secondo la tradizione antica, lo Scorpione tiene tra le chele il segno della Bilancia.\nL'ampia superficie del soffitto \u00e8 dipinta con la tecnica dell'olio su intonaco e la volta \u00e8 incannucciata.\nL'attuale aspetto neoclassico delle pareti, decorate nelle lesene con candelabre dorate a motivi neoegizi (di Girolamo Staffieri) risale al periodo Napoleonico (1813).\nSopra le porte sono collocati quattro pannelli di stucco imitanti il bronzo con altrettante allegorie: i) \"Napoleone riceve da Giove la spada di Marte, ii) l'Italia offre le Leggi a Napoleone iii) Napoleone accetta i prodotti della terra iv) Minerva presenta le arti e le scienze a Napoleone.\"\nAppartamento della Guastalla.\nCollocato al piano superiore del \"Palazzo del Capitano\", \u00e8 cos\u00ec chiamato perch\u00e9 in esso trov\u00f2 dimora Anna Isabella Gonzaga da Guastalla, moglie dell'ultimo duca Ferdinando Carlo di Gonzaga-Nevers. \u00c8 composto da sei sale (tra cui la \"Sala degli Imperatori\") con soffitti in legno che furono in parte modificate alla fine del XVI secolo. Alle pareti tracce di affreschi del Trecento. Tra le opere esposte, la lastra tombale di Alda d'Este in marmo, opera del 1381 di Bonino da Campione. Dagli inizi dell'Ottocento la figura scolpita era ritenuta di Margherita Malatesta.\nL'appartamento \u00e8 fiancheggiato dal lungo \"Corridoio di Passerino\" nel quale si dice fosse conservata la mummia di Passerino Bonalcosi, cacciato dai Gonzaga nel 1328.\nAppartamento dell'imperatrice.\nComposto da nove stanze con mobili in stile impero \u00e8 collocato al primo piano della \"Magna Domus\". Fu allestito nel 1778 per Maria Beatrice d'Este, moglie di Ferdinando d'Asburgo-Este quinto figlio di Maria Teresa d'Austria e pertanto derivando la sua denominazione dal legame con la famiglia imperiale degli Asburgo. In queste stanze soggiorn\u00f2 altres\u00ec il principe Eugenio di Beauharnais, vicer\u00e9 del Regno d'Italia napoleonico, che nel 1810 vi fece portare da Milano il prezioso letto a baldacchino impreziosito con stoffe di Lione, ancora conservato nella camera da letto per il resto arredata con la mobilia d'epoca asburgica.\nAppartamento di Guglielmo in Corte Vecchia.\nComposto da cinque stanze, comprendente il \"Giardino pensile\".\nDomus Nova.\n\u00c8 l'architetto toscano Luca Fancelli a realizzare la \"Domus Nova\" (1480-84) che subir\u00e0, pi\u00f9 di un secolo dopo su impulso del duca Vincenzo I, interventi architettonici che trasformeranno l'edificio fancelliano. Il progetto di quest'intervento dal quale se ne ricav\u00f2 l'attuale \"Appartamento Ducale\", si deve al pittore e architetto cremonese Antonio Maria Viani, dal 1595 al servizio dei Gonzaga. \nNella maestosa \"Sala degli Arcieri\" sono attualmente esposti dipinti provenienti da chiese e monasteri soppressi. \nLa tela pi\u00f9 famosa qui esposta rappresenta \"La Trinit\u00e0 adorata dalla famiglia Gonzaga \" opera di Pietro Paolo Rubens realizzata per la \"chiesa della Santissima Trinit\u00e0\" nel 1605. A Mantova del trittico originario resta soltanto la tela centrale parzialmente mutilata, essendo il resto del quadro originario sparso per l'Europa, la \"Trasfigurazione di Cristo\" \u00e8 ora a Nancy, mentre il \"Battesimo di Cristo\" \u00e8 ad Anversa. La tela mantovana riproduce in primo piano il duca Vincenzo con la moglie Eleonora de' Medici, pi\u00f9 arretrati il padre Guglielmo con la moglie Eleonora d'Austria.\nAppartamento ducale.\nFu fatto costruire dal duca Guglielmo Gonzaga intorno al 1580 con soffitti intagliati e decorati e rimaneggiato dall'architetto Antonio Maria Viani al tempo di Vincenzo I.\nComprende le seguenti sale:\nAppartamento di Eleonora de' Medici o di Ferdinando.\nVenne approntato per la moglie di Vincenzo I Eleonora de' Medici. Venne chiamato anche \"'Appartamento del Paradiso\" per la magnifica vista sul lago.\n\u00c8 composto da dieci stanze tra cui:\nLe Catacombe in Corte o Appartamento dei Nani.\nIl duca Ferdinando Gonzaga, secondogenito di Vincenzo, che fu cardinale prima di succedere al fratello Francesco III, incaric\u00f2 Antonio Maria Viani della costruzione della Scala Santa in \"scala\", ubicata sotto il suo appartamento nella Domus Nova. Questi ambienti riproducono in scala ridotta l'originale Scala Santa di Roma a San Giovanni in Laterano. La particolare miniaturizzazione degli ambienti ha indotto per secoli a pensare che questi locali fossero destinati a ospitare i mitici nani gonzagheschi, raffigurati anche nella \"Camera degli Sposi\". Fino al 1979 questo \u201calloggio\u201d era appunto denominato \"Appartamento dei Nani\", quando lo studioso Renato Berzaghi smascher\u00f2 l'abbaglio storico e dimostr\u00f2 le corrispondenze fra la riproduzione gonzaghesca e l'originale romano, confermate da documenti d'archivio che le collegavano ad una zona precedentemente non con certezza identificata: \"le Catacombe in Corte\".\nCorte Nuova.\nEdificata nel 1536 dall'architetto Giulio Romano per il duca Federico II Gonzaga ed ampliata dal Bertani.\nAppartamento Grande di Castello.\nAppartamento Grande di Castello \u00e8 composto da sei stanze.\nSala di Manto.\nLa sala di Manto \u00e8 all'interno della Corte Nuova. Originariamente costituiva l'ingresso dell'appartamento di Troia che deve il suo nome agli affreschi della sala principale dovuti all'opera, tra 1538 e 1539, di collaboratori di Giulio Romano (Luca di Faenza) che ebbe l'incarico da Federico II Gonzaga di ristrutturare numerosi ambienti del Palazzo Ducale. L'aspetto attuale della Sala di Manto \u00e8 dovuto all'intervento di Guglielmo che dispose la creazione dell'appartamento Grande di Castello. Gli affreschi della sala raccontano la storia della fondazione della citt\u00e0 preceduta dall'arrivo in Italia di Manto, leggendaria figlia dell'indovino Tiresia. Viene quindi raffigurata la nascita della citt\u00e0 dovuta al figlio Ocno e altre opere urbanistiche intraprese dai Gonzaga. Affreschi attribuiti a Francesco Primaticcio.\nAppartamento delle Metamorfosi.\nEdificato nel 1616 da Antonio Maria Viani \u00e8 cos\u00ec chiamato per le decorazioni dei soffitti i cui soggetti derivano dalle Metamorfosi di Ovidio. Composto da quattro sale, dedicate ai quattro elementi naturali della terra, dell'acqua, dell'aria e del fuoco, l'appartamento conteneva la ricca biblioteca della famiglia Gonzaga, dispersa durante il sacco di Mantova del 1630, e il corpo imbalsamato di Rinaldo Bonacolsi detto il Passerino, che era stato ucciso nel 1328 quando la famiglia Gonzaga conquist\u00f2 il potere sulla citt\u00e0 di Mantova.\nAppartamento della Rustica, Estivale o della Mostra.\nVoluto da Federico II Gonzaga come dimora per gli ospiti illustri della corte mantovana, il progetto e gli inizi dei lavori d'edificazione furono compiuti dall'architetto Giulio Romano a partire dall'anno 1539. Il palazzo della Rustica fu poi completato da Giovan Battista Bertani verso il 1561. \u00c8 composto da sette stanze:\nLo scalone di Enea.\nOpera del Bertani del 1549 - da poco eletto dal cardinale Ercole Gonzaga a \"Prefetto delle Fabbriche ducali\" - collega direttamente il \"Salone di Manto\" con il castello di San Giorgio. Al termine dello scalone si accede al cortile del castello e al suo loggiato, opera di Luca Fancelli del 1472.\nBasilica Palatina di Santa Barbara.\nLa Basilica della corte gonzaghesca fu costruita tra il 1562 e il 1572 su decisione del duca Guglielmo Gonzaga, che ne affid\u00f2 il progetto all'architetto ducale Giovan Battista Bertani. Fu ideata come sede delle fastose cerimonie liturgiche di palazzo accompagnate da musiche sacre e per questo dotata di un prezioso organo Antegnati. La chiesa \u00e8 stata recentemente oggetto di un'importante scoperta: il ritrovamento dei resti di quattro duchi e altri componenti della famiglia ducale, tra questi Guglielmo che Santa Barbara fece edificare e che trasform\u00f2 anche in pantheon della famiglia Gonzaga.\nCastello di San Giorgio.\nFu costruito a partire dal 1395 e concluso nel 1406 su committenza di Francesco I Gonzaga e su progetto di Bartolino da Novara.\nAndrea Mantegna, chiamato a Mantova nel 1460 dal marchese Ludovico II e vissuto nella citt\u00e0 virgiliana fino alla morte, avvenuta nel 1506 realizz\u00f2 all'interno del Castello di San Giorgio la sua opera pi\u00f9 celebre e pi\u00f9 geniale, la Camera Picta o Camera degli Sposi.\nI Prefetti delle Fabbriche Gonzaghesche.\nQuesti furono i direttori delle opere di costruzione e di decorazione della reggia gonzaghesca (nominati dal 1450):\nCollezioni Gonzaga.\n\"GONZAGA. LA CELESTE GALERIA. Il Museo dei Duchi di Mantova\" curata ed ideata da Andrea Emiliani e da Raffaella Morselli \u00e8 la mostra, allestita dal 2 settembre 2002 al 12 gennaio 2003 a Mantova presso le Fruttiere di Palazzo Te e a Palazzo Ducale, per riproporre dopo quattro secoli una preziosa selezione della mitica collezione dei Gonzaga che nel momento del loro massimo splendore comprendeva duemila dipinti dei maggiori artisti dell'epoca e circa ventimila oggetti preziosi conservati ed esposti in Palazzo Ducale. Per un elenco delle opere pi\u00f9 significative si rimanda alla voce Collezioni Gonzaga."}
{"id": "739734", "revid": "15756", "url": "https://it.wikipedia.org/wiki?curid=739734", "title": "Johann Gottfried Schwanenberger", "text": "Studi\u00f2 musica dapprima presso Wolfenb\u00fcttel con Georg Caspar Sch\u00fcrmann e Ignazio Fiorillo e successivamente, dal 1756 al 1761, a Venezia sotto l'insegnamento Johann Adolf Hasse, Gaetano Latilla e Giuseppe Saratelli. Dal 1762 al 1802 prest\u00f2 servizi\u00f2 come maestro di cappella nella corte del Duca di Brunswick. In questo periodo compose principalmente opere italiane per la corte.\nLavori.\nMusica vocale.\nOpere.\nTutte le opere sono state rappresentate la prima volta a Brunswick."}
{"id": "739736", "revid": "767487", "url": "https://it.wikipedia.org/wiki?curid=739736", "title": "Andrew McMahon", "text": "Era la voce, pianista e principale scrittore di canzoni per la band Something Corporate della Geffen/Drive-Thru Records. Attualmente \u00e8 il frontman del gruppo alternative rock Jack's Mannequin.\nBiografia.\nGiovent\u00f9.\nAndrew Ross McMahon \u00e8 nato il 3 settembre 1982 a Concord (Massachusetts) e suona il piano da quando aveva otto anni. Nel 1991 si trasfer\u00ec a Bexley, in Ohio, dove frequent\u00f2 la Cassingham Elementary School per il quinto e sesto grado e divenne una leggenda locale per aver suonato assoli di piano prima di saper addirittura leggere la musica. Dopo essersi trasferito a Orange County, in California, inizi\u00f2 la sua prima band Left Here con i suoi amici del liceo e futuri compagni nei Something Corporate Kevin Page (basso) e Brian Ireland (batteria) nel 1997. Anche se vinsero una locale gara tra band, si sciolsero presto. McMahon continu\u00f2 a suonare per registrare il proprio eponimo CD demo di quattro tracce \"Andrew McMahon\" con l'aiuto di alcuni suoi amici, incluso il chitarrista Josh Partington, che aveva conosciuto al secondo anno di liceo. Unitosi il chitarrista ritmico Reuben Hernandez (che fu poi sostituito da William Tell), il quintetto form\u00f2 la band piano rock Something Corporate nel 1998.\nSomething Corporate.\nGuidati da McMahon, i Something Corporate registrarono il loro proprio album demo di dieci canzoni \"Ready... Break\" nel 2000, che port\u00f2 con un contratto di registrazione con l'etichetta di registrazione indipendente Drive-Thru Records. Drive-Thru distribu\u00ec su scala nazionale l'EP \"Audioboxer\" l'anno seguente. La voce, l'abilit\u00e0 di scrivere canzoni di McMahon e soprattutto l'incorporazione del piano fecero guadagnare al CD recensioni entusiastiche e catturarono l'attenzione del distributore della Drive-Thru MCA (adesso Geffen). A causa della quantit\u00e0 della distribuzione dell'etichetta, la MCA pot\u00e9 cedere i diritti ai Something Corporate e distribuire il loro debutto con un'etichetta major \"Leaving Through the Window\" nel maggio del 2002. L'album era ancora un altro esempio del talento di McMahon nello scrivere melodiche canzoni rock condotte al piano. La band promosse l'album dando concerti attraverso gli Stati Uniti (incluso il principale nel Vans Warped Tour) e supportando i New Found Glory (il cui cantante Jordan Pundik era il compagno di stanza di McMahon) nel loro tour europeo. I Something Corporate distribuirono il loro secondo album di piena lunghezza \"North\" nel tardo 2003 e fecero una tourn\u00e9e con band come i Good Charlotte e gli Yellowcard facendo loro da supporto.\nJack's Mannequin.\nL'impulso iniziale dietro il progetto solista di McMahon Jack's Mannequin fu \"Locked Doors\", una canzone che registr\u00f2 nel dicembre 2003, che lui sentiva essere troppo differente dal precedente materiale dei Something Corporate per essere una delle loro canzoni. Lui si rese conto che, se avesse mai deciso di realizzarlo, sarebbe stato in un album solista piuttosto che su una registrazione dei Something Corporate. L'idea sembrava non essere in discussione, finch\u00e9 nella tarda estate 2004 entrambi McMahon e i suoi compagni di band erano esausti da mesi di tourn\u00e9e. Decisero di fare una pausa temporanea. Durante la pausa, McMahon scrisse un pezzo piano e voce per una canzone dell'album \"Life in Dreaming\" degli Hidden in Plain View e due canzoni in \"Tommyland: The Ride\" di Tommy Lee.\nMentre l'altro scrittore e primo chitarrista dei Something Corporate Partington creava un suo progetto alternativo chiamato Firescape, McMahon cominci\u00f2 a scrivere canzoni, sapendo che non avrebbero mai visto la luce del giorno come canzoni dei Something Corporate. McMahon prese un approccio pi\u00f9 terapeutico scrivendo queste canzoni, che risulta un testamento pi\u00f9 personale e intimo del suo scrivere canzoni. Esse trattavano di \"tornare a casa, e trovare casa in un modo diverso da quello in cui la ricordavo [...], abbandonare un sacco di persone, e cose, a cui ero stato normalmente cos\u00ec attaccato [...], esplorare ed essere a posto con me stesso, e non dover avere scuse per chi sono, e accettare chi sono\", McMahon ha dichiarato in un'intervista.\nUn paio di mesi dopo, McMahon inizi\u00f2 a registrare le nuove canzoni con il produttore Jim Wirt, che avrebbe suonato la chitarra e il basso sopra pezzi di batteria semplificati, mentre McMahon contribuiva alla voce e al piano. Pi\u00f9 tardi aggiunsero ulteriori musicisti come Bobby Anderson (precedentemente nei River City High) e Tommy Lee per aggiungere il mix. Il nome del progetto, Jack's Mannequin, ebbe origine da una delle canzoni di McMahon intitolata \"Dear Jack\", che fu scritta su un suo amico al cui fratello fu diagnosticata una leucemia nell'infanzia, ma alla fine non fece il taglio finale dell'album. Nel marzo del 2005, i Jack's Mannequin (che adesso consisteva in McMahon alla voce e al piano, Jon Sullivan al basso, Anderson e Jacques Brautbar (ex-Phantom Planet) alle chitarre, e Jay McMillan (ex-River City High) alla batteria) hanno suonato il primo concerto live al Molly Malone's Irish pub a Los Angeles.\nLa diagnosi di leucemia.\nIl 26 maggio 2005 (ben due mesi prima dell'uscita dell'album di debutto di Jack's Mannequin \"Everything in Transit\"), McMahon fu costretto a cancellare tutti i suoi successivi concerti. Dopo un esame medico per un inflessibile caso di laringite, McMahon fu ammesso all'ospedale di New York, dove gli fu diagnosticata una leucemia linfoblastica acuta il 1\u00ba giugno 2005. Dato che la malattia fu diagnosticata nei suoi stadi iniziali, i dottori di McMahon avevano alte speranze di una piena guarigione. Alla sua vigilia, molti fans cominciarono dei progetti per procurarsi fondi per l'informazione sulla leucemia. Pi\u00f9 particolarmente, il sito web di musica AbsolutePunk.net ha specialmente prodotto dei braccialetti arancioni con la scritta \"I Will Fight\" (un verso tratto da una canzone disponibile solo nella versione inglese di \"North\" dei Something Corporate, \"Watch The Sky\", che McMahon afferma essere la sua canzone preferita che avesse mai scritto). Vendettero circa 6.000 bande, raccogliendo pi\u00f9 di 20.000 dollari che furono donati al \"Pediatric Cancer Research Foundation\".\nNei seguenti due mesi, McMahon ricevette vari tipi di trattamenti, tutto mentre aggiornava il suo blog, per tenere i suoi fans informati sul progresso delle sue condizioni. Il 23 agosto 2005 segn\u00f2 una data molto importante per lui per due motivi: innanzitutto, era il giorno in cui il suo album \"Everything in Transit\" usc\u00ec, debuttando al #37 del Billboard 200 con pi\u00f9 di 22.000 copie stimate dalla sua prima settimana. In secondo luogo, era il giorno in cui ricevette una trapianto di midollo osseo, con sua sorella Katie McMahon che fece da donatrice. Come ringraziamento, lui e il resto dei Something Corporate scrissero e registrarono una canzone chiamata \"Katie\" per lei. La canzone alla fine fu suonata live al concerto di Jack's Mannequin il 7 novembre 2006 a Cleveland, Ohio. Katie era tra il pubblico per la performance. Nell'ottobre 2005, McMahon registr\u00f2 una canzone di Natale intitolata \"The Lights and Buzz\", che usc\u00ec attraverso l'iTunes Music Store un mese dopo.\nIl 2 dicembre 2005, McMahon ha festeggiato l'anniversario dei 100 giorni del suo trapianto suonando il suo primo concerto in sei mesi \u2013 uno spettacolo privato in un piccolo luogo di ritrovo a Los Angeles. La sua prima apparizione in pubblico fu dieci giorni dopo al \"Gimme Shelter '05\", un concerto acustico di beneficenza per il cancro al Roxy a Los Angeles, California. Dopo questi concerti, la Maverick Records alla fine inizi\u00f2 una campagna di promozione per \"Everything in Transit\", includendo delle apparizioni in tv di McMahon al \"Jimmy Kimmel Live\", \"One Tree Hill\" (nell'episodio \"Just Watch the Fireworks\"), \"Last Call with Carson Daly\", \"Steven's Untitled Rock Show\", e \"The Late Late Show con Craig Ferguson\", come anche un secondo video musicale per \"The Mixed Tape\", che raggiunse il primo posto nella classifica VH1 \"VSpot Top 20 Countdown\" il 9 giugno 2006. Simultaneamente, i Jack's Mannequin si imbarcarono in un tour di due mesi attraverso gli Stati Uniti come supporto degli Of a Revolution.\nIl 9 luglio 2006, McMahon ha annunciato al suo concerto di Jack's Mannequin al Summerfest che quella sarebbe stata l'ultima notte in assoluto che avrebbe preso le medicine per il trattamento.\nIl 7 settembre 2006, il video musicale di \"Dark Blue\" \u00e8 uscito su Yahoo!Musica."}
{"id": "739742", "revid": "1318658", "url": "https://it.wikipedia.org/wiki?curid=739742", "title": "Giuseppe Battiston", "text": "Biografia.\nAttore teatrale e cinematografico, si diploma alla Scuola d'arte drammatica Paolo Grassi di Milano; in questo periodo inizia la sua collaborazione col regista Silvio Soldini e partecipa al film \"Un'anima divisa in due\". Nel cinema si impone alle simpatie del pubblico recitando nel film \"Pane e tulipani\" di Soldini, per il quale ha vinto il David di Donatello e il Ciak d'oro come miglior attore non protagonista. Partecipa anche a un altro film di Soldini, \"Agata e la tempesta\", per cui ha avuto la nomination al David di Donatello come miglior attore protagonista. Ha anche partecipato a \"La bestia nel cuore\" di Cristina Comencini, per il quale \u00e8 stato candidato al Nastro d'argento come miglior attore non protagonista.\nHa anche recitato in \"Chiedimi se sono felice\" (2000); \"La tigre e la neve\" (2005); Recita in seguito in \"Amara Terra Mia\" (2006 - RadioFandango, distribuito Edel) album dei Radiodervish che contiene versioni inedite di due classici di Domenico Modugno, la registrazione live dello spettacolo omonimo e il video di \"Amara Terra Mia\" di Franco Battiato. Nel 2008 e nel 2010 interpreta il \"Dottor Freiss\" nelle prime due stagioni della serie TV \"Tutti pazzi per amore\". Nel 2013 registra i primi due titoli di Maigret per una collezione di audiolibri. Nel 2016 \u00e8 nel cast di \"Perfetti sconosciuti\" di Paolo Genovese, film che incassa 17 milioni di euro e vince due David di Donatello: miglior film e migliore sceneggiatura originale."}
{"id": "739743", "revid": "28402", "url": "https://it.wikipedia.org/wiki?curid=739743", "title": "Teatro dal Verme", "text": ""}
{"id": "739744", "revid": "1305772", "url": "https://it.wikipedia.org/wiki?curid=739744", "title": "Fall to Pieces (Avril Lavigne)", "text": "Fall to Pieces \u00e8 un brano della cantautrice canadese Avril Lavigne, decima traccia del secondo album studio \"Under My Skin\", pubblicato il 21 maggio 2004 per la Arista Records. "}
{"id": "739745", "revid": "599013", "url": "https://it.wikipedia.org/wiki?curid=739745", "title": "Dual-use", "text": "Dual-use o prodotti a duplice uso sono i prodotti, inclusi il software e le tecnologie, che possono avere un utilizzo sia civile sia militare; essi comprendono tutti i beni che possono avere sia un utilizzo non esplosivo sia un qualche impiego nella fabbricazione di armi nucleari o di altri congegni esplosivi nucleari.\nStoria.\nDurante la guerra fredda, gli Stati Uniti d'America e l'URSS spesero miliardi di dollari per lo sviluppo di tecnologie missilistiche che avrebbero portato l'uomo nello spazio e poi sulla luna. La conoscenza acquisita dalla tecnologia missilistica, per scopi pacifici, serv\u00ec anche per lo sviluppo tecnologico di missili balistici intercontinentali.\nCon la creazione della Agenzia Internazionale per l'Energia Atomica venne formato un ente col compito di monitorare l'utilizzo delle tecniche di dual-use nei paesi firmatari del trattato di non proliferazione nucleare, per assicurarsi che il materiale utilizzato per la fissione non sia deviato a funzioni militari. In eventi recenti, sia Iran sia Nord Corea sono stati accusati di avere armi nucleari, ma i programmi sono basati sulla tecnologia dual-use. \nAd oggi la maggior parte dei paesi industriali ha controlli di esportazione su certi tipi di tecnologie designate dual-use. Questi controlli, richiesti anche da molti trattati, limitano l'esportazione di certe merci e tecnologie senza l'autorizzazione del governo. Negli Stati Uniti l'agenzia principale per i controlli di esportazione sulle tecnologie dual-use \u00e8 il Reparto di Commercio, Ufficio di Industria e Sicurezza.\nDescrizione.\nDiversi tipi di reattori nucleari producono materiale per la fissione, come il plutonio; dopo essere stato prodotto, questo pu\u00f2 essere usato nella ricerca per lo sviluppo di armi nucleari. Comunque, i reattori nucleari possono anche essere usati con propositi civili e pacifici: per esempio, provvedere all'elettricit\u00e0 di una citt\u00e0. Una nazione che vuole sviluppare un'arma nucleare potrebbe costruire un reattore giustificandolo attraverso propositi civili (e dopo, magari, usare il plutonio per costruire un'arma nucleare)."}
{"id": "739746", "revid": "49022", "url": "https://it.wikipedia.org/wiki?curid=739746", "title": "Ierone II di Siracusa", "text": ""}
{"id": "739751", "revid": "124834589", "url": "https://it.wikipedia.org/wiki?curid=739751", "title": "Sicilia centrale", "text": "La Sicilia centrale \u00e8 un macro-territorio storico e geografico dell'entroterra siciliano, geograficamente definito dalla presenza dei monti Erei e dei Nebrodi. In questo ricadono la totalit\u00e0 dei comuni del Libero consorzio comunale di Enna, la maggior parte dei comuni del Libero consorzio comunale di Caltanissetta (escludendo l'area gelese), e parzialmente alcuni comuni sparsi tra il Libero consorzio comunale di Agrigento e le citt\u00e0 metropolitane di Catania, Messina e Palermo.\nIdentificazione.\nL'identificazione geografica della Sicilia centrale \u00e8 definita dalle due catene montuose dei monti Erei e dei Nebrodi, dal comune bacino idrografico, la comune origine geologica e dalla posizione pi\u00f9 o meno centrale all'interno dell'entroterra siciliano.\nSeppur con evidenti eccezioni (soprattutto nel caso dei comuni al di fuori dei Liberi consorzi di Enna e Caltanissetta), soprattutto nel caso dei comuni della provincia etnea (sia quelli meridionali come Caltagirone e Ramacca, sia quelli settentrionali come Adrano e Bronte), si pu\u00f2 delineare e demarcare questa area della Sicilia non solo in base a criteri geografici, ma anche su parametri sociali, economici e storici, come la commistione di popolazioni sicule, sicane e greche, l'economia basata (almeno fino alla met\u00e0 del Novecento) sull'estrazione dello zolfo e dei sali potassici e sull'agricoltura.\n&lt;br&gt;Vanno aggiunti anche fattori politici, come le suddivisioni amministrative e le circoscrizioni elettorali, l'Universit\u00e0 Kore di Enna, riconosciuta come \"Libera universit\u00e0 della Sicilia centrale\", le radici storico-culturali e ancora la rete dei trasporti: sono due le strade statali espressamente intestate alla Sicilia centrale, vale a dire la Strada statale 117 Centrale Sicula e la Strada statale 117bis Centrale Sicula.\nGeografia.\nLa Sicilia centrale si differenzia rispetto al resto della Sicilia per una serie di precise componenti geografiche. Innanzitutto, i comuni che ne fanno parte sono tutti circostanti o prossimi le province di Enna e Caltanissetta, che rappresentano il cuore geografico dell'isola.\nOltre all'intera provincia di Enna e la maggior parte di quella di Caltanissetta, possono essere compresi i comuni dell'ex provincia messinese ricadenti nella catena dei Nebrodi, i comuni al margine orientale della Citt\u00e0 metropolitana di Palermo, e in parte (per motivi storici, economici, sociali e politici) i comuni pi\u00f9 occidentali dell'ex provincia di Catania, sia del Calatino, sia del Parco dell'Etna.\nComuni della Sicilia centrale.\nProvincia di Caltanissetta.\nRientrano nella Sicilia centrale quasi tutti i comuni della Provincia, ad esclusione di Gela, in quanto comune costiero. Va menzionato il fatto che il comune di Niscemi \u00e8 territorialmente di confine in quanto posto tra gli Erei e gli Iblei, seguente la linea dell'avanfossa Gela-Catania.\nProvincia di Agrigento.\nRientrano nella Sicilia Centrale i comuni della Provincia di Agrigento prossimi alla Provincia di Caltanissetta, ad esclusione dei comuni orientale affaccianti sul mare, come Licata e Palma di Montechiaro.\nCitt\u00e0 metropolitana di Catania.\nRientrano, seppur parzialmente nella Sicilia centrale, i comuni pi\u00f9 occidentali dell'ente metropolitano etneo, sia nel versante etneo, sia i comuni meridionali poggianti sui monti Erei. Comuni come Caltagirone, Mirabella Imbaccari o San Michele di Ganzaria rientrano quasi completamente in quest'area, in virt\u00f9 di elementi linguistici e di logistica, invece comuni come Ramacca, Adrano e Bronte ne rientrano in via parziale per motivi geografici, politici, economici, sociali e linguistici.\nCitt\u00e0 metropolitana di Messina.\nRientrano nella Sicilia centrale i comuni della citt\u00e0 metropolitana di Messina limitrofi alla provincia di Enna e Palermo, generalmente quelli posti sui Nebrodi e le Madonie.\nCitt\u00e0 metropolitana di Palermo.\nRientrano nella Sicilia centrale i comuni della Citt\u00e0 Metropolitana di Palermo prossimi alle province di Enna e Caltanissetta.\nClima.\nLa Sicilia centrale \u00e8 caratterizzata da un clima peculiarissimo, altrove riscontrabile solo in alcune aree interne della Spagna: il clima \u00e8, infatti, di tipo transitorio tra il clima steppico e il clima mediterraneo continentalizzato, ovvero un clima mediterraneo che risente meno dell'influsso del mare. Si hanno dunque estati calde ma non afose, ed inverni pi\u00f9 rigidi rispetto alle coste ma pi\u00f9 miti in confronto alle latitudini superiori e minori escursioni termiche rispetto alle regioni a clima tipicamente continentale. In alcuni comuni, specialmente Enna e Caltagirone, nel periodo invernale, si pu\u00f2 assistere ad insistente fenomeno di nebbia.\nPopolazione.\nNella Sicilia centrale vive meno del 10% della popolazione regionale, a fronte di una pi\u00f9 vasta estensione territoriale. Il dato, che determina una bassa densit\u00e0 di popolazione, oltre tre volte inferiore a quella media della Sicilia e dell'Italia, \u00e8 spiegato da una serie di fattori di natura geografica ed economica: l'assenza di sbocco sul mare costituisce un limite importante ai trasporti, non certo favoriti dalle reti esistenti, perlopi\u00f9 vecchie e poco funzionali, specie nelle zone pi\u00f9 isolate e meno abitate, presso le quali il deficit infrastrutturale \u00e8 uno dei motivi per cui l'andamento demografico \u00e8 prossimo allo zero, ed \u00e8 negativo in molti piccoli comuni.\nUrbanizzazione.\nLa popolazione, per questa serie di problemi di rappresentanza nelle istituzioni nazionali, risulta cos\u00ec accentrata nelle maggiori aree urbane quali Enna, Caltagirone, Caltanissetta, Canicatt\u00ec, Adrano, Niscemi e Piazza Armerina. Attorno a queste citt\u00e0 gravitano alcuni centri che contano delle migliaia di abitanti, mentre per il resto il tessuto demografico \u00e8 a carattere prevalentemente rurale.\nDi seguito si riporta la lista dei dieci comuni della Sicilia centrale per popolazione:"}
{"id": "739752", "revid": "77358", "url": "https://it.wikipedia.org/wiki?curid=739752", "title": "Nostra Signora della Neve (La Spezia)", "text": ""}
{"id": "739764", "revid": "287204", "url": "https://it.wikipedia.org/wiki?curid=739764", "title": "Lech Kaczynski", "text": ""}
{"id": "739771", "revid": "729019", "url": "https://it.wikipedia.org/wiki?curid=739771", "title": "Battaglia delle Isole Egadi", "text": "La battaglia delle Isole Egadi fu la battaglia navale conclusiva della prima guerra punica. Dopo oltre vent'anni di scontri navali e terrestri, Cartagine sub\u00ec presso le isole Egadi una sconfitta pesante in termini di uomini e soprattutto di navi; con le finanze esauste, dovette chiedere la pace alla Repubblica romana.\nSituazione.\nDopo ventiquattro anni di lutti, battaglie, guerriglia, assedi e naufragi, la prima guerra punica aveva reso insopportabili le condizioni psicologiche e finanziarie delle due citt\u00e0-stato. Roma cominciava ad avere qualche problema nel chiedere rinforzi ai \"socii\" e aveva dovuto sostenere tante spese per le battaglie navali e i naufragi che l'erario non era in grado di allestire nessuna flotta degna di questo nome; per cinque anni dalla sconfitta di Trapani e dal successivo naufragio di Camarina, aveva dovuto, per necessit\u00e0 o per scelta, cessare di rinforzare la flotta limitandola alle sole navi onerarie e gestire la difesa marittima con qualche superstite nave da guerra.\nAnche se sul mare restava dominatrice, Cartagine si era dissanguata nella gestione della flotta, i commerci erano rallentati. Infatti i marinai, contrariamente alle truppe di terra che erano in genere mercenarie, provenivano dalle forze dei cittadini-mercanti. E i mercanti, se non possono coltivare i loro mercati, finiscono per passare la mano alla concorrenza. I commerci di Cartagine languivano e non potevano generare la ricchezza necessaria a pagare le sempre pi\u00f9 necessarie truppe mercenarie. Era una pericolosa spirale economico-militare che rischiava di avvitarsi su s\u00e9 stessa.\nRoma, per la terza volta, decise di tornare sul mare e cercare di chiudere la partita.\nRoma, contrariamente a Cartagine, ebbe la fortuna di avere una classe politica dilaniata all'interno ma compatta contro le minacce esterne. Una sottoscrizione di cittadini (forse forzosa) finanzi\u00f2 una nuova flotta di duecento quinqueremi complete di equipaggio. I finanziatori non fecero della beneficenza: alla fine della guerra sarebbero stati risarciti rivalendosi sul bottino. Se l'esito fosse stato negativo, per\u00f2, i patrimoni personali sarebbero stati pesantemente intaccati.\nA capo della flotta fu posto Gaio Lutazio Catulo che, all'inizio dell'estate del 242 a.C., prese il mare in direzione della Sicilia. Questa volta i Cartaginesi di Trapani furono colti di sorpresa; non immaginavano che Roma fosse in grado di spremere una tale flotta dalle esauste casse statali. Catulo, visto che tutta la flotta cartaginese era rientrata in patria, rinforz\u00f2 le truppe che procedevano all'assedio di Lilibeo e occup\u00f2 tranquillamente il porto di Trapani e il territorio attorno alla citt\u00e0 ponendola sotto assedio.\nSenza fermarsi a queste operazioni terrestri, ben sapendo che la vittoria di Roma sarebbe dovuta essere ottenuta sul mare, manteneva gli equipaggi allenati con esercitazioni e manovre.\nQuando si seppe di questa inopinata spedizione romana, a Cartagine caricarono le navi di grano e altri aiuti per sostenere le truppe di Amilcare Barca che si battevano alle falde del Monte Erice. Al comando della flotta fu posto Annone (non \u00e8 certo se fosse il nemico politico di Amilcare). Il Trierarca port\u00f2 la flotta ad ancorarsi all'isola chiamata \u00abSacra\u00bb (una delle Isole Egadi, oggi Mar\u00e8ttimo) in attesa di scaricare i rifornimenti alle forze terrestri. Avrebbe cos\u00ec ottenuto, inoltre, di alleggerire e rendere pi\u00f9 manovrabili le navi per le battaglie navali e di poter caricare Amilcare e i suoi migliori uomini come forze navali o truppe da sbarco contro gli assedianti.\nLutazio Catulo seppe dell'arrivo di Annone e prepar\u00f2 la contromossa: imbarc\u00f2 i migliori uomini a disposizione e port\u00f2 la flotta fino all'isola di Egussa (Favignana). Era il 9 marzo del 241 a.C.\nBattaglia.\nIl mattino del giorno successivo, il 10 marzo, Catulo vide che la flotta cartaginese avrebbe avuto un forte vento da ovest a favore e che questo avrebbe reso pi\u00f9 difficile far salpare la flotta romana. Dapprima incerto, riflettendo si rese conto che se avesse attaccato subito avrebbe avuto di fronte degli scafi ancora carichi e quindi pi\u00f9 lenti e che questi avrebbero avuto a bordo solo forze di marina. Se avesse permesso lo scarico delle merci e l'imbarco degli uomini di Amilcare la situazione anche col vento in poppa non sarebbe stata altrettanto favorevole.\nLa flotta romana si distese su una sola linea come per formare un muro contro le navi cartaginesi che veleggiavano verso la costa del Monte Erice. I Cartaginesi accettarono la battaglia; ammainarono le vele per avere maggiore mobilit\u00e0 e attaccarono i Romani.\nInfatti i Romani avevano cambiato stile di combattimento. Per prima cosa avevano cambiato la maniera di costruire le navi copiandole, pare, da quella - velocissima - presa con Annibale Rodio durante l'assedio di Lilibeo. Inoltre le navi romane erano alleggerite al massimo, gli equipaggi erano stati tenuti in addestramento ed erano supportati da \u00absoldati di marina scelti, pi\u00f9 duri ad arrendersi delle truppe di terra\u00bb. Per i Cartaginesi la situazione era opposta. Le navi erano cariche di materiale e derrate e quindi lente nella manovra, praticamente inservibili per la battaglia. Secondo Polibio, inoltre \u00abgli equipaggi erano completamente privi di addestramento ed erano imbarcati per l'occasione, e i soldati di marina erano appena arruolati e sperimentavano per la prima volta ogni sofferenza e rischio\u00bb. In realt\u00e0 questo atteggiamento cartaginese \u00e8 credibile se si considera che a Cartagine si riteneva che i Romani, a seguito della serie di sconfitte e di naufragi, fossero incapaci di governare le navi.\nIl risultato fu micidiale. Inferiori nella manovra e nel combattimento ravvicinato, i Cartaginesi videro rapidamente affondare cinquanta navi e altre settanta furono catturate complete di equipaggio. Un fortunato volgersi del vento permise alle superstiti, alzate nuovamente le vele, di sganciarsi e ritornare all'Isola Sacra.\nDopo la battaglia.\nLutazio Catulo torn\u00f2 a Lilibeo e si trov\u00f2 alle prese con il problema di gestire tanto bottino. Settanta navi e circa diecimila uomini erano caduti nelle sue mani. Catulo, comunque rinnov\u00f2 l'assedio di Lilibeo e riusc\u00ec ad espugnare la citt\u00e0.\nI Cartaginesi misero la condotta della guerra nelle mani di Amilcare che dapprima resistette ma in seguito, tagliato fuori da ogni possibilit\u00e0 di rifornimento con la caduta di Lilibeo e in condizioni operative disperate, mand\u00f2 ambasciatori a Catulo per trattare la cessazione delle ostilit\u00e0. Il console romano, saggiamente, rendendosi conto che anche Roma era sfinita da ventiquattro anni di guerra continua,\nIl popolo romano, poi, per tramite di una commissione di dieci uomini, rese un po' pi\u00f9 gravose le condizioni. Ma la prima guerra punica era terminata."}
{"id": "739773", "revid": "287204", "url": "https://it.wikipedia.org/wiki?curid=739773", "title": "The Good Son", "text": "The Good Son \u00e8 il sesto album di Nick Cave and the Bad Seeds, pubblicato nel 1990. Venne preceduto dall'uscita del singolo \"The Ship Song/The Train Song\". \"The Weeping Song/Cocks 'n' Asses\" venne commercializzato in seguito, anch'esso come singolo.\nIl disco.\nDopo un album oscuro ed intenso come \"Tender Prey\", le atmosfere costruite da Nick Cave per questo disco si fanno pi\u00f9 rilassate. Il cambiamento nello stile era dovuto in larga parte all'innamoramento di Nick Cave per la stilista brasiliana Viviane Carniero e apparentemente vengono abbandonate le descrizioni di squallore e miseria degli scorsi due album. Ci\u00f2 nonostante, oggi, la maggior parte dei fan considerano questo disco come un classico che venne giudicato in maniera sbagliata all'uscita."}
{"id": "739774", "revid": "39692", "url": "https://it.wikipedia.org/wiki?curid=739774", "title": "Riserva Naturale Guidata Gole del Sagittario", "text": ""}
{"id": "739776", "revid": "125240653", "url": "https://it.wikipedia.org/wiki?curid=739776", "title": "Fondamentalismo cristiano", "text": "Per fondamentalismo cristiano \u00e8 da intendersi, originariamente, un movimento teologico conservatore cristiano.\nNato all'interno del protestantesimo negli Stati Uniti d'America e nel Regno Unito, sorto a partire dalla fine dell'XIX secolo in opposizione al modernismo teologico. Il termine, per estensione, \u00e8 poi passato a definire, in generale, ogni tipo di conservatorismo religioso di matrice cristiana.\nIl termine oggi generalmente indica il conservatorismo religioso cristiano, incluso quello pi\u00f9 aggressivo rispetto a quello rappresentato dai moderati come Laws e Machen. A causa delle tattiche di certi leader, l'immagine dei fondamentalisti \u00e8 diventata per molti versi uno stereotipo negativo, usato per rappresentare persone dalla mente ristretta, bellicose e separatiste.\nStoria.\nLe radici del fondamentalismo cristiano risalgono al XIX secolo, quando l'evoluzionismo, la critica biblica e lo studio comparativo delle religioni mettono in discussione gli antichi presupposti dell'autorit\u00e0 della rivelazione biblica. Al tempo stesso, dall'emergere in America della societ\u00e0 urbana e industriale sorgono nuovi problemi etici, che vengono affrontati creativamente, in alcuni ambienti cristiani, da quello che sar\u00e0 poi definito \"vangelo sociale\". \nA tutto questo si accompagnano gli studi biblici e la ricerca sulla storicit\u00e0 della Bibbia (che comprende numerose discipline, tra cui critica storica e letteraria, differente dalla critica testuale). Questi nuovi sviluppi del pensiero sono accolti con entusiasmo da molti intellettuali cristiani, desiderosi di aggiornare la fede cristiana e renderla pi\u00f9 rilevante rispetto alla contemporaneit\u00e0. Ecco cos\u00ec che praticamente, dagli anni venti del Novecento, le maggiori istituzioni accademiche delle chiese protestanti storiche accolgono, come un dato ormai acquisito e imprescindibile, l'alta critica della Bibbia. Questo successo, per\u00f2, \u00e8 conseguito dopo forti resistenze di altri, che vedono, in questa accoglienza e integrazione del pensiero moderno nelle chiese (modernismo), un atto . Comincia cos\u00ec un acceso dibattito fra \"progressisti\" e \"conservatori\", che causer\u00e0 conflitti e divisioni, spesso irreparabili, nelle chiese.\nUn'offensiva significativa contro il modernismo \u00e8 lanciata in America nel 1910 dalla pubblicazione de \"The Fundamentals\" (i \"fondamenti\", gli elementi fondamentali della fede). Per il 1918 il termine \"fondamenti\" diventa di uso comune, ma \"fondamentalismo\" e \"fondamentalista\" sono essi stessi coniati da Curtis Lee Laws, direttore della rivista battista \"Watchman-Examiner\". Laws propone che un gruppo della Convenzione Battista del Nord adotti il termine \"fondamentalista\". Durante una conferenza a Buffalo nel 1920, Laws e diversi altri accettano questo titolo. Questo gruppo, chiamato popolarmente \"la comunione fondamentalista\", era composto da conservatori moderati, i quali credevano che i modernisti avessero pregiudicato i \"fondamenti\" dell'Evangelo, cio\u00e8 la natura decaduta dell'uomo come conseguenza del peccato, la sua incapacit\u00e0 di salvarsi indipendentemente dalla grazia di Dio, l'indispensabilit\u00e0 della morte di Ges\u00f9 per la rigenerazione dell'individuo e della societ\u00e0 e l'autorevolezza della rivelazione biblica.\nQuesto gruppo, il primo ad applicare a s\u00e9 stesso il termine \"fondamentalista\", non si identificava n\u00e9 con il dispensazionalismo, n\u00e9 con coloro che volevano ingaggiare una crociata militante contro l'evoluzionismo; asserivano ripetutamente di mirare esclusivamente alla preservazione delle affermazioni centrali della fede cristiana.\nGli storici hanno spesso dipinto il fondamentalismo come un movimento di \"perdenti\". Sebbene sia vero che i conservatori non siano stati in grado di giungere a una confessione di fede in alcuna delle denominazioni protestanti del nord, Laws e il suo gruppo non consideravano perduta la loro causa. Laws scrive, nel 1924, come scuole e missioni della sua denominazione siano di fatto riuscite a bloccare l'influenza liberale e a prevenire divisioni.\nUna voce conservatrice pi\u00f9 militante si fa per\u00f2 sentire nel 1923 con la formazione dell'Unione Battista Biblica. Composta da battisti sia del nord, sia del sud degli Stati Uniti, e anche canadesi, essa allarga la causa fondamentalista fino a includere la lotta contro l'evoluzione.\nFra i presbiteriani la causa conservatrice \u00e8 condotta da John Gresham Machen del Seminario Teologico di Princeton. Quando egli rifiuta di interrompere i suoi rapporti con l\"'Independent Board of Presbyterian Foreign Missions\", \u00e8 accusato di ribellione contro i suoi superiori e giudicato colpevole. Questo condurr\u00e0 poi alla formazione di una denominazione presbiteriana separata, la Orthodox Presbyterian Church, e di una scuola teologica indipendente, il Westminster Theological Seminary.\nNegli anni cinquanta un numero crescente di conservatori comincia a rifiutare il termine \"fondamentalista\". Harold John Ockenga \u00e8 uno dei primi a proporre, come alternativa, il termine \"neo-evangelicale\". Fa appello a un cristianesimo conservatore che si attenga alle dottrine centrali della fede cristiana, ma che sia pure intellettualmente rispettabile, interessato alle problematiche sociali ed allo spirito cooperativo. Dagli anni sessanta questa prospettiva si \u00e8 approfondita e allargata. Carl F. H. Henry, Edward John Carnell e il periodico \"Christianity Today\", come pure l'associazione evangelistica di Billy Graham, si sono identificati con il neo-evangelicalismo, che si considera l'erede dello spirito e dei propositi dei fondamentalisti originari.\nCaratteristiche.\nLa maggior parte delle interpretazioni di questo movimento cerca di spiegarlo in termini socio-economici o psicologici, ma esso nasce essenzialmente dalla genuina aspirazione del revivalismo americano di rivalutare e riaffermare la validit\u00e0 permanente dell'ortodossia teologica cristiana, affermatasi nei primi cinque secoli della storia della Chiesa e ribadita nella Riforma protestante, in contrapposizione a ogni revisionismo dottrinale. Ulteriore confusione \u00e8 sorta quando si \u00e8 equiparato questo movimento ai cosiddetti \"Cinque punti del Fondamentalismo\", pubblicati dalla \"Niagara Bible Conference\" del 1895.\nIl fondamentalismo cristiano pu\u00f2 essere essenzialmente compreso come un tentativo di proteggere le dottrine o elementi essenziali (\"fondamenti\") della fede cristiana, messi in discussione dal pensiero moderno. Queste dottrine includono: la nascita verginale, la resurrezione e la divinit\u00e0 di Cristo, il carattere sostitutivo dell'opera espiatoria di Cristo sulla croce, la sua Seconda venuta e l'autorit\u00e0 e inerranza della Bibbia."}
{"id": "739777", "revid": "536103", "url": "https://it.wikipedia.org/wiki?curid=739777", "title": "Simeone (patriarca)", "text": "Simeone \u00e8 il secondo figlio di Giacobbe, eroe eponimo di Israele. Simeone \u00e8 anche il nome di una delle dodici trib\u00f9 di Israele, scomparsa gi\u00e0 in epoca antica.\nBenedizione del padre Giacobbe.\nIn punto di morte Giacobbe benedisse tutti i suoi figli. A Simeone e a Levi, suo fratello, rivolse queste parole di benedizione:\nL'esegesi ebraica spiega che Giacobbe non maledisse i due ma l'ira in modo che al momento in cui essi fossero costretti ad affrontarla ne scorgessero la maledizione e, in quanto cosa non gradita, se ne allontanassero.\nIl figlio di Giacobbe.\nSimeone (\"Shime'on\", tratto da \"sh'ma\", ascoltare) \u00e8 il secondo figlio di Giacobbe e di Lia, che, quando lo partor\u00ec disse: \"Dio ha ascoltato la tua preghiera di concedere un figlio\" Gn 29,33.\nSimeone vendic\u00f2 l'oltraggio fatto a sua sorella Dina da Sichem, il figlio del re dei Sichemiti. Assieme a suo fratello Levi passarono tutti i maschi adulti della citt\u00e0 a fil di spada. Poi presero i loro greggi come bottino di guerra, le loro ricchezze, le donne e i bambini.\nGiacobbe ebbe paura di un'azione punitiva da parte degli alleati, numericamente pi\u00f9 potenti. Prese quindi tutti gli idoli che lui e la sua famiglia avevano con loro e li sotterr\u00f2 presso una quercia in Sichem, forse un rito per scongiurare la rivolta. Infatti nessun popolo che stava attorno a loro li insegu\u00ec nella loro fuga.\nLa trib\u00f9 di Simeone.\nQuindi preannuncia a Simeone che verr\u00e0 a perdersi il legame tribale tra le famiglie ed infatti, gi\u00e0 all'epoca del profeta Samuele (intorno al X secolo a.C.), la trib\u00f9 di Simeone \u00e8 scomparsa e il suo territorio appartiene ormai a quello della trib\u00f9 di Giuda.\nIl primo libro delle Cronache (1 Cronache 4: 29-43) riporta che i figli di Simeone non furono dispersi da Israele.\nIl discendente Simei ebbe 16 maschi e 6 femmine, ma non una discendenza numerosa come quella della trib\u00f9 di Giuda (28). Al tempo di Ezechia, re di Giuda, li votarono allo sterminio, che \u00e8 durato fino ad oggi (41) e occuparono le terre dei discendenti di Cam (figlio di No\u00e8) da Ghedor fino ad oriente. Altri si spinsero fino al monte Seir e \u00absi stabilirono l\u00e0 fino ad oggi\u00bb(43).\nIl riferimento dello sterminio di Cam e all'occupazione \"fino a oggi\", intende dire che tanto i nomi dei luoghi quanto chi li popola restano invariati e uguali in ogni epoca.\nGhedor \u00e8 una citt\u00e0 di difficile localizzazione, non nominata altrove nella Bibbia, mentre il monte Seir (ancora oggi con questo nome) si trova a nord di Israele al confine con la Cisgiordania.\nIn 1 Cronache 5 (4-10) \u00e8 indicato che i figli di Gioele a oriente si estendevano fra l'inizio del deserto che va dal fiume Eufrate in qua, perch\u00e9 i loro greggi erano numerosi nel paese di G\u00e0laad e dopo aver vinto gli Agareni, si stabilirono nella parte orientale di Galaad, regione montuosa a est del Giordano.\nPer Levi la situazione migliora durante l'Esodo poich\u00e9 questa \"dispersione, divisione\" viene convertita in un privilegio: solo i Leviti infatti potranno diventare sacerdoti officianti il culto di JHWH."}
{"id": "739779", "revid": "1039155", "url": "https://it.wikipedia.org/wiki?curid=739779", "title": "L'invincibile Zambot 3", "text": " \u00e8 una serie anime robotica giapponese prodotta dalla Sunrise, composta di 23 episodi. \u00c8 stata realizzata nel 1977 sotto la regia di Yoshiyuki Tomino, che ne \u00e8 anche l'autore, e vede il character design di Yoshikazu Yasuhiko, il mecha design di Ry\u014dji Hirayama e le musiche di Takeo Watanabe. In Italia \u00e8 andata in onda inizialmente col titolo Zambot III.\nTrama.\nKappei \u00e8 il secondogenito dei Jin, una famiglia di pescatori che risiede in una piccola cittadina di mare ubicata nel golfo di Suruga (detto anche baia di Honsh\u016b); apparentemente conducono una vita del tutto normale e tranquilla, ma con l'arrivo improvviso degli invasori spaziali la verit\u00e0 di colpo si svela: i Jin sono in realt\u00e0 una famiglia di alieni! I loro antenati, vistosi il pianeta natale Biar conquistato dalla furia delle malvagie armate Gaizok, decisero di rifugiarsi sulla Terra, del tutto simile al proprio luogo d'origine, e si stabilirono infine in Giappone: tutto ci\u00f2 accadde durante l'epoca Edo.\nPi\u00f9 di un secolo dopo i loro discendenti rimasti sul pianeta - suddivisi nelle famiglie Jin, Kamie e Kamikita - devono affrontare di nuovo gli stessi avversari per cercare di salvare dalla distruzione almeno questa seconda patria; grazie all'aiuto di antichi documenti riescono a portar nuovamente alla luce le astronavi costruite e nascoste dai loro avi. Con queste attrezzature, e con l'aiuto delle rispettive macchine da guerra, s'impegnano a tenere a bada e a reagire al nemico.\nUna lotta dura, tra l'indifferenza - quando non aperta ostilit\u00e0 - dei terrestri e la spietatezza delle orde nemiche, che porter\u00e0 i nostri eroi a sacrificarsi per la pace dell'universo. Solo i membri delle tre famiglie superstiti del pianeta Biar sembrano esser in grado di reagire agli attacchi portati dal malvagio Supremo Gaizok all'amato pianeta Terra.\nCaratteristiche e peculiarit\u00e0.\nL'elemento di maggior richiamo di questa serie \u00e8 certamente la storia, che si scosta di molto dalle pi\u00f9 semplici e infantili trame dei precedenti anime robotici giapponesi. In questa, pi\u00f9 che in molte altre, viene data visibilit\u00e0 agli effetti della guerra sulle citt\u00e0 e sulla popolazione: compaiono migrazioni forzate, campi profughi, tragedie famigliari; la popolazione terrestre reagisce alle gesta degli eroi con ostilit\u00e0 fino a giungere a vera e propria xenofobia, ritenendoli responsabili, direttamente o meno, delle loro sofferenze.\nLe armate nemiche, inoltre, prendono con maggiore seriet\u00e0 l'impegno di spazzare via l'intero genere umano, mediante lo sviluppo di tattiche di guerra mirate a massimizzare le vittime, piuttosto che a concentrarsi sul robot terrestre. Le relazioni tra i personaggi sono anche pi\u00f9 sviluppate; l\u00e0 dove in una serie robotica classica il protagonista di turno \u00e8 al pi\u00f9 affiancato da un co-pilota e/o dallo scienziato, o figura paterna, che lo addestra e coadiuva, in questa serie i \"buoni\" sono formati da tre intere famiglie, rappresentando cos\u00ec tre generazioni distinte (giovani, adulti e anziani).\nViene considerato uno dei massimi precursori del genere anime definito \"real robot\".\nEdizione italiana.\nLa prima edizione italiana della serie, doppiata dalla C.V.D., and\u00f2 in onda su varie televisioni locali nel 1981. Nel 1998 la serie fu ridoppiata per conto della Dynamic Italia dallo Studio P.V. sotto la direzione Patrizia Salmoiraghi, con un nuovo adattamento dei dialoghi di Luciano Setti pi\u00f9 fedele alla versione originale.\nHome video.\nL'edizione Dynamic Italia, \"L'invincibile Zambot 3\", \u00e8 finora l'unica trasposizione italiana della serie per il mercato home video, anche se con un nuovo doppiaggio rispetto a quello della messa in onda televisiva. Le 23 puntate sono state infatti trasposte su 5 VHS in vendita a cadenza mensile nel 1998. Da settembre 2007 la Dynit ha pubblicato la raccolta dell'intera serie in 6 DVD includendo il nuovo doppiaggio, il doppiaggio storico della trasmissione televisiva e l'originale giapponese.\nSigle.\nLa sigla di apertura giapponese \"Yuke! Zambot 3\" muisca di Takeo Watanabe, arrangiamento di Yuji Matsuyama, testo di SUNRISE PLANNING DEP., \u00e8 cantata da Koichiro Hori.\nLa sigla di chiusura giapponese \"Uchu no Hoshi Eien ni\" muisca di Takeo Watanabe, arrangiamento di Yuji Matsuyama, testo di SUNRISE PLANNING DEP., \u00e8 cantata da Koichiro Hori.\nLa sigla italiana tributo non originale L'invincibile Zambot 3 \u00e8 stata incisa da Gabriele Grosso (Edizioni Cartoomix) e cantata dai CartoonMatti."}
{"id": "739782", "revid": "3535", "url": "https://it.wikipedia.org/wiki?curid=739782", "title": "Alluminio anticorodal", "text": ""}
{"id": "739785", "revid": "767487", "url": "https://it.wikipedia.org/wiki?curid=739785", "title": "Un'ottima annata - A Good Year", "text": "Un'ottima annata - A Good Year (\"A Good Year\") \u00e8 un film del 2006 diretto da Ridley Scott, con Russell Crowe nel ruolo di protagonista. Nel cast vi sono anche Abbie Cornish, Albert Finney e Marion Cotillard, alla sua seconda pellicola statunitense dopo \"Big Fish - Le storie di una vita incredibile\".\nLa sceneggiatura non originale \u00e8 tratta dal romanzo omonimo di Peter Mayle.\nIl film \u00e8 ambientato a Gordes e Bonnieux in Provenza, una regione del sud-est della Francia: le scene nel vigneto sono state girate a \"Ch\u00e2teau La Canorgue\" nell'area di Luberon, sempre in Provenza, durante la vendemmia del 2005.\nLa pellicola riunisce Ridley Scott e Russell Crowe dopo il successo de \"Il gladiatore\". Il budget di produzione \u00e8 stato di 35 milioni di dollari. Con un incasso di circa 42 milioni, ha avuto un risicato margine di guadagno, secondo gli standard hollywoodiani. Il film \u00e8 uscito nei cinema statunitensi il 10 novembre 2006, mentre in Italia \u00e8 uscito il 15 dicembre dello stesso anno.\nLa colonna sonora del film include i brani \"Moi... Lolita\" di Aliz\u00e9e e \"Chances\" degli Athlete.\nTrama.\nMax Skinner \u00e8 un broker londinese molto attaccato al suo lavoro, avido, spietato, cinico e convinto che \"vincere non \u00e8 tutto: \u00e8 l'unica cosa\". \u00c8 orfano di entrambi i genitori morti in un incidente quando era piccolo ed ha passato gran parte della sua infanzia in Provenza presso lo zio Henry. Un giorno, lo zio muore senza lasciare un testamento e Max si ritrova unico erede della tenuta con vigneto \"Ch\u00e2teau La Siroque\". Parte dunque alla volta della nuova eredit\u00e0 inizialmente intenzionato a venderla e a capitalizzarne il valore.\nMentre guida per le strade della Provenza parlando al cellulare, investe senza rendersene conto una donna, Fanny Chenal, la proprietaria del bistrot del paese. Il giorno dopo deve ripartire per Londra, e mentre fotografa la tenuta per i possibili compratori cade per sbaglio in una piscina vuota; viene trovato da Fanny, che, per vendicarsi della caduta causata da Max con la macchina, riempie la piscina. Dopo alcune ore Max riesce ad uscire, ma il suo incontro a Londra \u00e8 saltato ed \u00e8 stato sospeso per una settimana, che decide di trascorrere nella tenuta dello zio.\nSuccessivamente riceve la visita di Christie Roberts, una ragazza americana che dice di essere la figlia di Henry. Lentamente, vivendo nei luoghi in cui era cresciuto, riscopre i valori che lo zio aveva cercato di insegnargli, e questi, insieme all'amore, lo trasformeranno da astuto ed insensibile \"business-man\" ad uomo capace di apprezzare i piccoli piaceri della vita che si \u00e8 lasciato sfuggire troppe volte. Incontra Fanny riappacificandosi con lei, se ne innamora e passano insieme una notte, dopodich\u00e9 lei lo lascia dicendo che, per le loro vite distanti, per loro non pu\u00f2 esserci un futuro.\nIl giorno dopo, Max torna a Londra a malincuore perch\u00e9 non fa che pensare a Fanny. Il suo capo gli propone di diventare socio a vita. Max si rende conto di non voler diventare un uomo arido e cinico come il suo capo e cos\u00ec abbandona il suo lavoro e scrive una lettera a nome del defunto zio che comprovi l'esistenza del legame di sangue con sua figlia illegittima Christie. Torna perci\u00f2 in Francia, dove si ricongiunge con Fanny e con lei va a vivere nella tenuta di suo zio ora di propriet\u00e0 di Christie."}
{"id": "739787", "revid": "110386", "url": "https://it.wikipedia.org/wiki?curid=739787", "title": "Gian Cristoforo Romano", "text": ""}
{"id": "739790", "revid": "1784425", "url": "https://it.wikipedia.org/wiki?curid=739790", "title": "Luisa Diogo", "text": "Luisa Diogo ha studiato economia all'Eduardo Mondlane University di Maputo, laureandosi nel 1983. Ha poi conseguito nel 1992 un dottorato in economia finanziaria presso l'University of London.\nNel 1980 ha iniziato a lavorare per il Ministero delle finanze del Mozambico, diventando capo dipartimento nel 1986 e \"national budget director\" nel 1989. Ha poi lavorato per la Banca Mondiale come funzionario in Mozambico. Nel 1994 \u00e8 diventata membro del FRELIMO, con l'incarico di viceministro delle finanze. Nel 2004 \u00e8 divenuta Primo ministro, carica che ha mantenuto fino al 2010.\nNel settembre del 2005 \u00e8 intervenuta come ospite internazionale alla conferenza del Partito Laburista del Regno Unito."}
{"id": "739795", "revid": "46931", "url": "https://it.wikipedia.org/wiki?curid=739795", "title": "Buriazi", "text": ""}
{"id": "739797", "revid": "834", "url": "https://it.wikipedia.org/wiki?curid=739797", "title": "Buryat", "text": ""}
{"id": "739798", "revid": "1318658", "url": "https://it.wikipedia.org/wiki?curid=739798", "title": "Cavaliere di Madara", "text": "Il Cavaliere di Madara () \u00e8 un bassorilievo scolpito nella roccia dell'altopiano di Madara in epoca alto-medievale nella Bulgaria nord-orientale, vicino alla citt\u00e0 di \u0160umen.\nIl monumento.\nL'opera rappresenta un maestoso cavaliere, scolpito a 23 metri dal suolo in una roccia alta circa 100 metri. Il cavaliere, rivolto verso destra, sta conficcando una lancia in un leone che si trova ai piedi del suo cavallo. Di fronte al cavaliere si trova un'aquila in volo, mentre dietro di lui c'\u00e8 la figura di un cane in corsa. La scena rappresenta simbolicamente un trionfo militare.\nIl monumento venne scolpito nel 710 circa ed \u00e8 inserito nell'elenco dei Patrimoni dell'umanit\u00e0 dell'UNESCO fin dal 1979. Nel 710 era al potere in Bulgaria il Khan Tervel, e questo supporta la teoria secondo la quale il bassorilievo ritrae il sovrano stesso e sia opera dei Bolgari, una trib\u00f9 nomade di guerrieri che si insedi\u00f2 nella Bulgaria nord-orientale alla fine del VII secolo e, dopo essersi fusa con gli Slavi autoctoni, diede origine ai moderni Bulgari. Altre teorie sostengono che il bassorilievo sia opera degli antichi Traci e che ritragga un loro dio.\nL'iscrizione.\nIntorno alla figura del cavaliere sono visibili 3 iscrizioni parzialmente conservate, in lingua greca medievale. Esse riportano importantissime informazioni sulla storia della Bulgaria in quel periodo storico. Secondo il professor Veselin Be\u0161evliev la prima iscrizione \u00e8 opera di Tervel (695-721), il che significherebbe che il bassorilievo \u00e8 stato scolpito durante il suo regno.\nLe altre iscrizioni si riferiscono ai Khan Krum (796-814) e Omurtag (814-831) e con ogni probabilit\u00e0 vennero scolpite per loro ordine."}
{"id": "739801", "revid": "1305772", "url": "https://it.wikipedia.org/wiki?curid=739801", "title": "A Good Year", "text": ""}
{"id": "739803", "revid": "306856", "url": "https://it.wikipedia.org/wiki?curid=739803", "title": "Philipp Konrad Marheineke", "text": "Studi\u00f2 nell'Universit\u00e0 di Gottinga e nel 1805 fu nominato professore straordinario di filosofia nell'Universit\u00e0 di Erlangen; nel 1807 and\u00f2 a Heidelberg. Nel 1811 insegn\u00f2 nell'Universit\u00e0 Humboldt di Berlino, citt\u00e0 nella quale fu pastore dal 1820 della chiesa della Trinit\u00e0, operando con il teologo e filosofo Schleiermacher. \nGi\u00e0 influenzato da Schelling, Marheineke ebbe poi in Hegel il suo maestro e difese la dottrina protestante secondo principi hegeliani. Infatti la sua opera \"Die Grundlehren der christlichen Dogmatik als Wissenschaft\", nella prima edizione del 1819 mostra elementi schellinghiani, mutati nella seconda edizione del 1827. \nPubblic\u00f2 ancora la \"Christliche Symbolik\" (1810-1814), le \"Institutiones symbolicae\" (1812), la \"Geschichte der deutschen Reformation\" (1816) e la \"Die Reformation, ihre Entstehung und Verbreitung in Deutschland\" (1846), mentre postume uscirono le \"Theologische Vorlesungen\" (1849)."}
{"id": "739805", "revid": "284938", "url": "https://it.wikipedia.org/wiki?curid=739805", "title": "Eragon (elfo)", "text": ""}
{"id": "739806", "revid": "287204", "url": "https://it.wikipedia.org/wiki?curid=739806", "title": "Seedraking", "text": ""}
{"id": "739807", "revid": "287204", "url": "https://it.wikipedia.org/wiki?curid=739807", "title": "Damhirplex", "text": ""}
{"id": "739809", "revid": "287204", "url": "https://it.wikipedia.org/wiki?curid=739809", "title": "Farbeagle", "text": ""}
{"id": "739810", "revid": "287204", "url": "https://it.wikipedia.org/wiki?curid=739810", "title": "Rabauz", "text": ""}
{"id": "739811", "revid": "287204", "url": "https://it.wikipedia.org/wiki?curid=739811", "title": "Kapoera", "text": ""}
{"id": "739812", "revid": "287204", "url": "https://it.wikipedia.org/wiki?curid=739812", "title": "Kussilla", "text": ""}
{"id": "739813", "revid": "767487", "url": "https://it.wikipedia.org/wiki?curid=739813", "title": "Kangerlussuaq (Sermersooq)", "text": "Il Kangerlussuaq (o Kangerdlugssuaq o Storfjord) \u00e8 un fiordo della Groenlandia lungo 7km. Si trova al limite settentrionale della Terra di Re Cristiano IX e sbocca nello Stretto di Danimarca; si trova nel comune di Sermersooq."}
{"id": "739815", "revid": "287204", "url": "https://it.wikipedia.org/wiki?curid=739815", "title": "Heiteira", "text": ""}
{"id": "739816", "revid": "287204", "url": "https://it.wikipedia.org/wiki?curid=739816", "title": "Despotar", "text": ""}
{"id": "739817", "revid": "1442080", "url": "https://it.wikipedia.org/wiki?curid=739817", "title": "Ermes Muccinelli", "text": "Era soprannominato \"Freccia d'oro\".\nBiografia.\nDopo il ritiro si stabil\u00ec nella Riviera di Ponente, a Torre del Mare. Scomparve nel 1994, all'et\u00e0 di sessantasette anni, a seguito di un problema di natura cardiovascolare. A lui \u00e8 stato dedicato lo stadio della citt\u00e0 natale, Lugo.\nCarriera.\nClub.\nInizi\u00f2 a giocare al calcio nel campetto di un Istituto per Orfani a Fabriago di Lugo, dove lui si trovava assieme a un fratello pi\u00f9 piccolo. Nei primi anni 1940 un gruppo di ragazzini di Lugo si recarono per una partitella di calcio presso quell'Istituto, perdendo 8-0 con 6 gol di Ermes, il quale si era mostrato veloce e geniale nel gioco; partecip\u00f2 all'incontro anche Sergio Geminiani (a sua volta futuro calciatore) che lo segnal\u00f2 al presidente del Baracca Lugo il quale lo tolse, assieme al fratello, dalla fame dell'orfanotrofio. Geminiani raccont\u00f2 che, con altri due ragazzini di Lugo, portavano in bicicletta panini imbottiti ai fratelli Muccinelli avendo visto le loro ristrettezze; cose di cui Ermes ha sempre ringraziato.\nDa Lugo di Romagna, nell'immediato secondo dopoguerra Ermes transit\u00f2 brevemente nelle file della , per approdare nel 1946 alla dove esord\u00ec in Serie A il 24 novembre di quell'anno, nella gara interna contro la vinta dai bianconeri per 4-0. A Torino, nei primi anni 1950 Muccinelli and\u00f2 a formare un affiatato trio d'attacco assieme a Giampiero Boniperti e al danese John Hansen, che valse alla Juventus gli scudetti delle stagioni 1949-1950 e 1951-1952; nell'ultima, in particolare, il giocatore firm\u00f2 il record personale di marcature con 17 gol.\nCon la Juventus disput\u00f2 226 gare fino al 1955, anno in cui si trasfer\u00ec per un triennio alla prima di un fugace ritorno in bianconero nella stagione 1958-1959; in questo periodo mise in bacheca le prime due edizioni della restaurata Coppa Italia, quelle del 1958 e del 1958-1959, vinte rispettivamente in maglia biancoceleste e bianconera. Nell'annata 1960-1961 venne infine ingaggiato dal , in Serie B, dove fece 3 apparizioni prima di concludere la carriera agonistica.\nNazionale.\nNel 1950 esord\u00ec in nazionale, nell'amichevole vinta per 3-1 il 5 marzo a Bologna contro il , segnando una doppietta: la rete del pareggio e del vantaggio azzurro. Fu poi tra i convocati per il in Brasile e per il in Svizzera."}
{"id": "739821", "revid": "27723", "url": "https://it.wikipedia.org/wiki?curid=739821", "title": "Porta Seriola", "text": ""}
{"id": "739822", "revid": "287204", "url": "https://it.wikipedia.org/wiki?curid=739822", "title": "Geckarbor", "text": ""}
{"id": "739823", "revid": "287204", "url": "https://it.wikipedia.org/wiki?curid=739823", "title": "Reptain", "text": ""}
{"id": "739824", "revid": "287204", "url": "https://it.wikipedia.org/wiki?curid=739824", "title": "Gewaldro", "text": ""}
{"id": "739825", "revid": "287204", "url": "https://it.wikipedia.org/wiki?curid=739825", "title": "Flemmli", "text": ""}
{"id": "739826", "revid": "287204", "url": "https://it.wikipedia.org/wiki?curid=739826", "title": "Jungglut", "text": ""}
{"id": "739827", "revid": "287204", "url": "https://it.wikipedia.org/wiki?curid=739827", "title": "Lohgock", "text": ""}
{"id": "739828", "revid": "22475", "url": "https://it.wikipedia.org/wiki?curid=739828", "title": "Hydropi", "text": ""}
{"id": "739829", "revid": "287204", "url": "https://it.wikipedia.org/wiki?curid=739829", "title": "Moorabbel", "text": ""}
{"id": "739830", "revid": "287204", "url": "https://it.wikipedia.org/wiki?curid=739830", "title": "Sumpex", "text": ""}
{"id": "739831", "revid": "6066", "url": "https://it.wikipedia.org/wiki?curid=739831", "title": "Sartie", "text": ""}
{"id": "739835", "revid": "1305772", "url": "https://it.wikipedia.org/wiki?curid=739835", "title": "Keep Holding On", "text": "Keep Holding On \u00e8 un singolo di Avril Lavigne, pubblicato il 3 novembre 2006. Fa parte della colonna sonora del film \"Eragon\". \u00c8 stata inserita anche nel terzo album in studio della cantante, \"The Best Damn Thing\".\nDescrizione.\n\u00c8 stata scritta da Avril Lavigne e Lukasz \"Dr. Luke\" Gottwald, il quale l'ha anche prodotta.\nIn realt\u00e0 per il film \"Eragon\" furono scritte due canzoni, tra le quali venne scelta \"Keep Holding On\". Della canzone esclusa, \"Won't Let You Go\", era uscito un piccolo snippet nel maggio 2010 ma la versione completa \u00e8 arrivata sul web nell'agosto 2011.\nLa canzone tratta tematiche legate a forza, destino e potere, riprese dalla trama del film. Avril ha dichiarato: \u00ab\u00c8 stata una sfida scrivere un testo che fosse conforme al film. \u00c8 stata un'esperienza nuova per me ed ho imparato molto\u00bb. Ha inoltre proferito che il resto del suo album si distacca da questo brano, in quanto il pezzo musicale segue un ritmo pi\u00f9 lento e presenta tematiche pi\u00f9 forti rispetto a quelle trattate negli altri brani di \"The Best Damn Thing\".\nAccoglienza.\nIl brano ha incontrato l'estasiato favore dei critici musicali, tra cui quello della rivista \"Billboard\" che l'ha definito \"una canzone favolosa\" in cui Avril dimostra \"che terr\u00e0 duro ancora per molto tempo a venire\". Sal Cinquemani di \"Slant Magazine\" lo definisce un brano \"cupo\".\nSuccesso commerciale.\n\"Keep Holding On\" ha raggiunto un ottimo riscontro in diverse nazioni, considerando che nessun video musicale ufficiale \u00e8 stato filmato per promuoverlo. In Europa non \u00e8 stato distribuito, essendo ristretto semplicemente al mercato del Nord America e dell'Australia, ma \u00e8 arrivato comunque nono in Slovacchia, ventisettesimo in Repubblica Ceca e trentaduesimo in Lettonia."}
{"id": "739837", "revid": "372624", "url": "https://it.wikipedia.org/wiki?curid=739837", "title": "Salvatore Vigan\u00f2", "text": "Figlio di Onorato Vigan\u00f2 (Milano 6 settembre 1739 - Venezia 1811) e di Maria Ester Boccherini (Lucca 23 luglio 1740 - post 1782); figlio d'arte, studi\u00f2 danza con il padre, grande coreografo del tempo, debuttando nei suoi balletti. \nStudi\u00f2 anche composizione con lo zio, il grande compositore Luigi Boccherini, fratello della madre, e a met\u00e0 del 1780 componeva gi\u00e0 musica originale. Nel 1788 fece la prima apparizione come danzatore sul palcoscenico di Venezia. Ball\u00f2 durante i festeggiamenti per l'incoronazione di Carlo IV di Spagna nel 1789. Divent\u00f2 allievo del danzatore e coreografo francese Jean Dauberval. Nel 1791 lui e sua moglie, la danzatrice spagnola Maria Medina (Vienna 1765 - Parigi 8 aprile 1833), ottennero un notevole successo in coppia danzando a Venezia, dove egli coreograf\u00f2 il suo primo balletto \"Raoul de Cr\u00e9qui\". Fu nominato Ma\u00eetre de ballet a Vienna e collabor\u00f2 con Beethoven nel balletto \"Le creature di Prometeo\". Ritorn\u00f2 in Italia nel 1804 e divenne Ma\u00eetre de ballet alla Scala a Milano. Il periodo italiano fu fecondo e Vigan\u00f2 cre\u00f2 molte coreografie.\nIl coreodramma.\nVigan\u00f2 si colloca sulla scia innovatrice iniziata da Noverre con la concezione unitaria del \"ballet d'action\". Vigan\u00f2 \u00e8 considerato il padre del coreodramma, balletto in cui le masse e la coralit\u00e0 hanno il predominio sugli assoli e i \"pas de deux\" (come ad esempio nel \"Prometeo\") e in cui la pantomima \u00e8 integrata nella danza e non separata da essa come era stato fino ad allora. Sua personale \u00e8 la creazione di un ballo epico come fu per i \"I Titani\", uno degli ultimi suoi balletti, che ottenne un successo enorme alla sua rappresentazione alla Scala di Milano. Il nuovo modo di lavorare richiedeva nuovi ballerini, con una diversa preparazione e una capacit\u00e0 di muoversi da un ruolo ad un altro. Le coreografie richiedevano lunghi periodi di prove ed una attenta preparazione. Vigan\u00f2 contribu\u00ec alla nascita del corpo di ballo de La Scala. I suoi balletti si avvalevano delle fastose scenografie di Alessandro Sanquirico e potevano contare su bravissime ballerine, una fra tutte Antonietta Pallerini.\nFu molto ammirato da Stendhal che disse di lui: \u00abLa pi\u00f9 bella tragedia di Shakespeare non produce su di me la met\u00e0 dell'effetto di un balletto di Salvatore Vigan\u00f2\u00bb (citazione contenuta nel libro \"Rome, Naples et Florence\").\nIl Vigan\u00f2 mor\u00ec a Milano e, dopo i funerali grandiosi celebrati nella chiesa di San Babila, venne sepolto nel cimitero di San Gregorio fuori da Porta Venezia, oggi non pi\u00f9 esistente; sulla lapide si poteva leggere la seguente epigrafe:\n La figlia Elena colloco\u00f2 nella Certosa di Bolognaun ritratto in marmo, opera del celebre scultore Lorenzo Bartolini, oggi conservato al Museo della Scala di Milano.\nIl monumento commemorativo nel Chiostro III del cimitero monumentale della Certosa di Bologna, voluto dalla figlia Elena e dagli amici, \u00e8 opera di Giacomo De Maria del 1824 circa.\nIl coreodramma mor\u00ec con il suo creatore, nessuno fu in grado di continuare il lavoro di Vigan\u00f2.\nDal matrimonio con Maria Medina ebbe una figlia: Elena \"Nina\" Vigan\u00f2 (20 marzo 1793 - Pisa 24 febbraio 1871) \u00abeccellente suonatrice di pianoforte e cantante lirica\u00bb, tenne per alcuni anni a Milano un salotto frequentato da Stendhal."}
{"id": "739838", "revid": "38120", "url": "https://it.wikipedia.org/wiki?curid=739838", "title": "Monte Forel", "text": "Il monte Forel (mont Forel, 3383 m) \u00e8 il 4\u00ba monte pi\u00f9 alto della Groenlandia, dopo il monte Gunnbj\u00f8rn, il Dome e il Cone. Si trova nella Terra di Re Cristiano IX, ad un centinaio di chilometri a nord del circolo polare artico; appartiene al comune di Sermersooq."}
{"id": "739842", "revid": "436472", "url": "https://it.wikipedia.org/wiki?curid=739842", "title": "G\u00e1bor Kir\u00e1ly", "text": "Tra club e nazionale ha giocato pi\u00f9 di 880 partite professionistiche, diventando anche il giocatore pi\u00f9 anziano ad aver mai debuttato e giocato in un Europeo.\nBiografia.\n\u00c8 sposato e ha due figli, un maschio e una femmina.\n\u00c8 curiosa la divisa da gioco che era solito indossare: era composta, oltre che dalla classica maglietta del portiere, da un particolare pantalone grigio molto largo che scende fino alle caviglie.\nCaratteristiche tecniche.\nEra un portiere dotato di personalit\u00e0 e carisma, in grado di compiere ottimi interventi, talvolta eseguiti con una tecnica poco raffinata ma nondimeno efficace.\nCarriera.\nClub.\nCresce calcisticamente nell'Halad\u00e1s, squadra della sua citt\u00e0, facendo tutta la trafile nelle giovanili fino ad arrivare in prima squadra. Dopo alcune ottime annate trascorse con i biancoverdi, appena ventunenne, nel 1997, viene ingaggiato dall'Hertha Berlino, squadra di cui difende la porta per otto anni, fino a diventare un idolo della tifoseria berlinese. Durante questo periodo disputa anche la Champions League 1999-2000, competizione in cui il suo Hertha supera la prima fase a gironi ai danni di Galatasaray e Milan.\nNel 2004 si trasferisce al Crystal Palace, in Inghilterra, rimanendovi per due stagioni. Nel 2006 inizia la stagione nelle file del West Ham, per poi passare all'Aston Villa di Birmingham nel gennaio del 2007. L'anno seguente difende la porta del Burnley.\nNel giugno 2009, dopo un prestito come portiere di riserva al Bayer Leverkusen durante il quale non colleziona presenze, risolve il suo contratto con il Burnley per accasarsi, a parametro zero, al Monaco 1860. Con i bavaresi firma inizialmente un triennale, ma rimane poi fino al 2014 collezionando 168 presenze in 2. Bundesliga. Nell'agosto 2014 viene sospeso dalla prima squadra dopo aver preso per i capelli il compagno Gary Kagelmacher nel corso di una partita.\nPoche settimane pi\u00f9 tardi, il 28 agosto, viene annunciato il suo trasferimento al Fulham, con cui scende in campo in 5 partite, di cui una in Coppa di Lega.\nA fine stagione torna in Ungheria firmando con il suo primo club, l'Halad\u00e1s. Con il club di Szombathely gioca ancora poco pi\u00f9 di un centinaio di partite, ricoprendo il ruolo da titolare per tutte e quattro le stagioni del proprio contratto.\nIl 22 maggio 2019, all'et\u00e0 di 43 anni, annuncia il ritiro dal calcio giocato.\nNazionale.\nEsordisce nella Nazionale maggiore nel 1998, in una partita contro l'Austria, parando anche un rigore. Dal suo debutto \u00e8 titolare indiscusso della nazionale ungherese fino a quando, nell'estate 2007, il CT P\u00e9ter V\u00e1rhidi inizia a preferirgli M\u00e1rton F\u00fcl\u00f6p del Sunderland. Dal novembre 2009 torna ad essere schierato titolare.\nViene convocato per gli Europei 2016 in Francia, dove a 40 anni compiuti gioca titolare in tutte e quattro le gare disputate dalla nazionale magiara nella competizione, diventando allo stesso tempo il giocatore pi\u00f9 vecchio ad aver mai disputato una partita della fase finale di un Campionato Europeo di calcio.\nIl 2 agosto 2016 annuncia il proprio ritiro dalla nazionale, con la quale colleziona 108 presenze (record per un calciatore della nazionale ungherese), dando l'addio ufficiale il 15 novembre nella partita contro la Svezia, uscendo tra gli applausi del pubblico al 29' del 1\u00ba tempo.\nCuriosit\u00e0.\nIl portiere \u00e8 noto per aver indossato per tutta la carriera dei pantaloni grigi della tuta al posto dei consueti pantaloncini. La storia narra che Kir\u00e1ly fosse solito indossare, ai tempi dei suoi esordi in prima squadra nell'Halad\u00e1s, un classico pantalone nero imbottito per attutire i colpi sui campi in fango e terra che popolavano l'Ungheria di fine anni '80 e inizio anni '90. Un giorno la madre, lavando la divisa, non riusc\u00ec ad asciugarla in tempo per la partita e G\u00e1bor dovette scendere in campo con una tuta grigia, diversa dal solito. Con quella tuta grigia il portiere ungherese si rese protagonista di un'ottima prestazione e da quel momento, fino al termine della propria attivit\u00e0 agonistica, il pantalone grigio divent\u00f2 il suo portafortuna.\nStatistiche.\nPresenze e reti nei club.\n\"Statistiche aggiornate al 22 maggio 2019.\""}
{"id": "739844", "revid": "110157", "url": "https://it.wikipedia.org/wiki?curid=739844", "title": "Diocesi di Jelgava", "text": "La diocesi di Jelgava (in latino: \"Dioecesis Ielgavensis\") \u00e8 una sede della Chiesa cattolica in Lettonia suffraganea dell'arcidiocesi di Riga. Nel 2019 contava 75.300 battezzati su 215.700 abitanti. \u00c8 retta dal vescovo Edvards Pavlovskis.\nTerritorio.\nLa diocesi comprende la parte meridionale della Lettonia, corrispondente alla storica regione della Semgallia.\nSede vescovile \u00e8 la citt\u00e0 di Jelgava, dove si trova la cattedrale dell'Immacolata Vergine Maria.\nIl territorio \u00e8 suddiviso in 48 parrocchie.\nStoria.\nLa diocesi \u00e8 stata eretta il 2 dicembre 1995 con la bolla \"Apostolicum ministerium\" di papa Giovanni Paolo II, ricavandone il territorio dalla diocesi di Liep\u0101ja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 215.700 persone contava 75.300 battezzati, corrispondenti al 34,9% del totale."}
{"id": "739845", "revid": "329581", "url": "https://it.wikipedia.org/wiki?curid=739845", "title": "Yazdgard III", "text": "Figlio di Shahryar e nipote di Cosroe II, ancora bambino sal\u00ec al trono, ma non ebbe mai effettivo potere. Il regno persiano era diventato uno stato vassallo dell'impero bizantino, con la sconfitta di Cosroe II contro Eraclio I. Il primo anno del suo regno vide infatti l'inizio della conquista islamica della Persia, e dopo la battaglia di al-Qadisiyya la sua capitale Ctesifonte cadde in mano agli Arabi, costringendo Yazdgard a rifugiarsi nella regione di Hamadan (Media) per cercare di organizzare una resistenza.\nLe forze sasanidi vennero per\u00f2 duramente sconfitte alla battaglia di Nih\u0101vand, per cui a Yazdgard non rimase che cercare rifugio verso oriente, spostandosi di provincia in provincia, finch\u00e9 da ultimo nel 651 cerc\u00f2 rifugio a Merv. Secondo la tradizione, vi arriv\u00f2 con un seguito di 4.000 persone tra schiavi, cuochi, mogli e servitori, ma senza un singolo soldato. L'accoglienza che ricevette fu alquanto ostile, per cui cerc\u00f2 di fuggire, ma fu ucciso o dal padrone di un mulino o da cavalieri che lo inseguivano.\nSuo figlio Peroz III fugg\u00ec alla corte cinese, dove costitu\u00ec un governo sasanide in esilio, con una propria corte. Gli fu assegnato, dall'imperatore cinese Gao Zong, il governatorato militare di \"Persia\", nell'attuale regione di Zaranj (Afghanistan), per creare un argine all'avanzata degli arabi in Asia Centrale, area di tradizionale influenza cinese e da cui passava l'importante via della Seta."}
{"id": "739849", "revid": "123712465", "url": "https://it.wikipedia.org/wiki?curid=739849", "title": "PlayStation Magazine", "text": "PlayStation Magazine (PSM) era una rivista di videogiochi indipendente per le piattaforme PlayStation, fondata negli Stati Uniti nel 1997. La rivista \u00e8 stata editata anche in Italia a partire dal 1998 fino al 2017.\nStoria.\nLa \"PSM\" statunitense era di propriet\u00e0 della casa editrice Imagine, in seguito accorpata a Future Network.\nNel 1998, Play Press Publishing acquista i diritti della pubblicazione italiana per tre anni. Scaduti i tre anni, a partire dal numero 38 (maggio 2001) viene pubblicata dalla succursale italiana di Future, Future Media Italy. Allo stesso tempo la Play Press inizia la pubblicazione di \"PS Mania 2.0\", che tratta come una continuazione parallela e indipendente di \"PSM\", mantenendone la stessa redazione italiana. In seguito, Future Network vende la sua succursale italiana a Sprea, cos\u00ec nasce Sprea Media Italy, che continua a pubblicare \"PSM\".\nDopo il numero 187 (dicembre 2012) la numerazione della rivista ricomincia da capo: nel gennaio 2013 viene presentato un \"nuovo\" numero 1. Il numero 29 di questo ciclo (agosto 2015) segna il passaggio di \"PSM\" alla bimestralit\u00e0 che durer\u00e0 fino al numero 37 (dicembre 2016-gennaio 2017).\nIn seguito, la rivista cambia denominazione in \"PSM Gamer\" e ricomincia nuovamente la numerazione da capo con il numero 1 (aprile 2017) e una redazione completamente rinnovata, ritornando a cadenza mensile e cambiando prezzo di vendita e formato (passando dalla brossura alla spillatura) per poi interrompere definitivamente la pubblicazione dopo tre numeri.\nSezioni della rivista.\nNella prima fase di pubblicazione della rivista (numeri 1-187) \"PSM\" \u00e8 stata contraddistinta dalle seguenti rubriche:\nNella seconda fase (dal \"nuovo\" numero 1 al 37) \"PSM\" ha mantenuto alcune delle sue sezioni caratteristiche (in particolare Editoriale, Recensioni, Checkpoint e PSMail), aggiungendo altre rubriche caratteristiche della rivista:\nDal numero 25 del 'secondo corso' (marzo 2015) viene reintrodotta la rubrica PSMail, assieme a The Box: Storia di un viaggio virtuale, striscia a fumetti disegnata da \"Logan Singer\" che, numero dopo numero, vede protagonisti gli stessi membri della redazione in un\u2019avventura a episodi.\nDal numero 34 al numero 37 le copertine tornano ad essere costituite da illustrazioni originali, anch'esse disegnate da \"Logan\".\nSezioni del DVD.\nPer alcuni anni \"PSM\" \u00e8 uscita in duplice veste, ossia in versione comprensiva di DVD o senza DVD.\nIl DVD comprendeva:\nCaratteristiche.\n\"PSM\" \u00e8 sempre stata caratterizzata dall'impiego di una scala da 1 a 10 per il giudizio dei videogiochi all'interno delle recensioni. I parametri sono cambiati nel corso del tempo, venendo presi in considerazione dapprima grafica, sonoro, controllo, tecnica e longevit\u00e0, per poi sostituire \"tecnica\" con \"impatto\".\nLa rivista ha sempre avuto un tono scanzonato e impiegato soprannomi per definire ciascun redattore. La redazione \u00e8 cambiata nel corso del tempo, e prima che la rivista cambiasse nome in PSM \"Gamer\" era composta dal caporedattore \"Skulz\" (al timone della rivista dal numero 156 della vecchia serie) e dai redattori \"Alegalli, Magnvs, Logan, BraunLuis, Tommy, Kenshi\" e \"Amanda\".\nDopo il cambio di nome, gli unici membri della vecchia redazione (\"Village)\" a restare in forza a PSM \"Gamer\" sono stati Skulz e Alegalli, mentre BraunLuis, Logan e Magnvs (che durante la loro gestione di PSM si occupavano della realizzazione della maggior parte della rivista) hanno abbandonato in favore del progetto \"Ludenz.\""}
{"id": "739850", "revid": "116265340", "url": "https://it.wikipedia.org/wiki?curid=739850", "title": "L'equivoco stravagante", "text": "L'equivoco stravagante \u00e8 un'opera lirica di Gioachino Rossini. Il libretto, denominato \"dramma giocoso\" in due atti, \u00e8 di Gaetano Gasbarri.\nLa prima rappresentazione ebbe luogo il 26 ottobre 1811 al Teatro del Corso di Bologna con Marietta Marcolini. \nNonostante il buon successo iniziale, l'opera ebbe vita breve. \nA causa dell'infelice libretto infarcito di doppi sensi equivoci, l'opera venne ritirata dopo solo tre recite.\nDopo un lungo periodo di oblio, ebbe alcune recite al Teatro San Carlo di Napoli nel 1974, con Sesto Bruscantini come Gamberotto, e Rolando Panerai come Buralicchio.&lt;br&gt;\nLa prima rappresentazione al Rossini Opera Festival avviene nel 2002, e replicata nel 2008.\nTrama.\nErmanno (tenore) \u00e8 innamorato di Ernestina (contralto), figlia del fittavolo arricchito Gamberotto (basso buffo). La fanciulla \u00e8 fanatica delle mode intellettuali e si esprime con un lessico ricercato e barocco (\"le macchine corporee in linea curva adattino su due comodit\u00e0\" \u00e8 il suo modo per invitare gli ospiti a sedersi); grazie ai consigli e all'intercessione dei due camerieri di Gamberotto, Rosalia (soprano) e Frontino (tenore), Ermanno riesce a farsi assumere come precettore di Ernestina. Nel frattempo giunge per\u00f2 il promesso sposo ufficiale, il ricco Buralicchio (basso buffo), sicuro che il proprio fascino non mancher\u00e0 di colpire la sposina. In verit\u00e0 Ernestina promette salomonicamente lo \"spirito\" al precettore Ermanno e la \"materia\" al fidanzato Buralicchio, poi, trovatasi a tu per tu con l'istitutore non pu\u00f2 nascondere un nascente sentimento, bench\u00e9 la moda imponga d'adorare lo sposo \"almen per mezza settimana\". Nel frattempo Buralicchio non nasconde la gelosia con il futuro suocero e ne viene duramente rimproverato: dovr\u00e0 baciare il piede di Ernestina (con la promessa poi di andare \"pi\u00f9 su\" fino alla... mano) e chiederle perdono. In quel momento sopraggiunge Ermanno, che disperato finge il suicidio. Alla reazione amorosa di Ernestina Gamberotto e Buralicchio prorompono in sdegno e gelosia: il precettore \u00e8 cacciato da casa e il chiasso tale da attirare la forza pubblica.\nNel secondo atto Frontino rivela a Rosalia d'aver ordito un equivoco che distoglier\u00e0 Buralicchio dalle nozze in favore di Ermanno: con una falsa lettera far\u00e0 infatti credere al promesso sposo che in realt\u00e0 Ernestina altri non \u00e8 che Ernesto, figlio maschio di Gamberotto fatto evirare e destinato al teatro dal padre, che per\u00f2 cambi\u00f2 idea e in seguito \"il fe' soldato\". Una volta arricchitosi avrebbe fatto disertare il figlio, nascondendolo in casa sotto il nome femminile di Ernestina. Disgustato Buralicchio medita vendetta, sdegna con sarcasmo le profferte della fidanzata (\"perch\u00e9 se fossi mia grande saria l'imbroglio, perch\u00e9 pavento uno scoglio entrando in alto mar\") e la denuncia immediatamente all'autorit\u00e0 militare come disertore. L'esercito irrompe e arresta la fanciulla, nell'incredulit\u00e0 generale, proprio mentre Gamberotto la rimprovera per averla sorpresa nuovamente in teneri atteggiamenti con Ermanno. Questi si introduce nel carcere e consegna all'amata una divisa militare, indossata la quale Ernestina potr\u00e0 facilmente evadere. Non va invece a buon fine la fuga di Buralicchio sorpreso mentre cerca di lasciare la villa di Gamberotto dal furente padrone di casa e dagli amanti di ritorno dal carcere. Lo scioglimento dell'equivoco, rivelato da Frontino, permette finalmente le nozze fra Ernestina ed Ermanno, mentre Buralicchio risponde all'irrisione generale con un filosofico \"non me ne importa un fico, degna di me non \u00e8\".\nOrganico orchestrale.\nLa partitura di Rossini prevede l'utilizzo di:\nPer i recitativi secchi:"}
{"id": "739851", "revid": "78273", "url": "https://it.wikipedia.org/wiki?curid=739851", "title": "Galleria d'arte moderna di Torino", "text": ""}
{"id": "739852", "revid": "897219", "url": "https://it.wikipedia.org/wiki?curid=739852", "title": "Daniel Andersson", "text": "Biografia.\nAnche suo padre Roy e suo fratello Patrik sono stati calciatori.\nCarriera.\nGiocatore.\nClub.\nDopo aver esordito nelle file del Bj\u00e4rreds IF, societ\u00e0 svedese minore, trascorre quattro stagioni (dal 1995 al 1998) nel Malm\u00f6. Nel 1998 viene ingaggiato dagli italiani del Bari, dove rimane per tre stagioni. Nel Bari allenato da Eugenio Fascetti indossa la fascia di capitano.\nNel 2001 viene acquistato dal , e quando il Presidente Maurizio Zamparini lascia la societ\u00e0 veneta per passare al , Andersson diviene un tesserato dalla societ\u00e0 siciliana. Successivamente gioca in prestito nel Chievo Verona e nell', senza trovare per\u00f2 quella continuit\u00e0 di rendimento avuta a Bari. Il 30 luglio 2004 torna al , ceduto definitivamente dal Palermo.\nNazionale.\nHa debuttato in Nazionale l'11 febbraio 1997 contro la Thailandia. Ha disputato in totale 74 partite con la selezione svedese, partecipando a 2 europei (2000 e 2008) e 2 Mondiali (2002 e 2006).\nDirigente sportivo.\nPrima dell'inizio della stagione 2014, Andersson viene nominato direttore sportivo del Malm\u00f6 FF dove prende il posto di Per \u00c5gren. Il 14 maggio 2018, a seguito dell'esonero di Magnus Pehrsson, assume anche l'incarico di allenatore ad interim per le tre partite rimanenti prima della pausa estiva dell'Allsvenskan 2018. Nel luglio 2021 lascia l'incarico di direttore sportivo per intraprendere quello di direttore generale."}
{"id": "739864", "revid": "9", "url": "https://it.wikipedia.org/wiki?curid=739864", "title": "Mr.Lui", "text": ""}
{"id": "739865", "revid": "124436675", "url": "https://it.wikipedia.org/wiki?curid=739865", "title": "Massimo Inardi", "text": "Biografia.\nMedico per formazione accademica - era specialista in Medicina legale e Medicina del lavoro - fu noto soprattutto come parapsicologo e presidente dell'associazione denominata \"Centro studi parapsicologici\" di Bologna, citt\u00e0 dove svolgeva la professione di responsabile di psicotecnica per le selezioni attitudinali del Servizio Sanitario delle Ferrovie dello Stato. Divenne per\u00f2 famoso presso il grande pubblico per aver vinto 48.300.000 lire (un primato assoluto per quel tempo, circa 430.000 euro del 2020), dei quali oltre 9 milioni nel corso di una singola puntata, tra il 3 dicembre 1971 e il 26 gennaio 1972, nel corso di nove puntate del telequiz \"Rischiatutto\", condotto da Mike Bongiorno, al quale si era presentato come esperto di musica classica del XVIII e XIX secolo e della vita e delle opere di Johannes Brahms, con l'intenzione di vincere la somma utile per acquistare un impianto stereo.\nLe doti di memoria, il carisma e l'interesse per la parapsicologia resero il personaggio molto popolare, contribuendo anche ai primati d'ascolti del programma televisivo. Ulteriore stupore suscit\u00f2 il fatto che poi devolse la vincita di una puntata a un bambino con problemi ai reni.\nL'estrema facilit\u00e0 con cui rispondeva a tutte le domande fece ipotizzare ad alcuni che fosse in grado di leggere nel pensiero di Mike Bongiorno. Per stornare anche questo dubbio, si arriv\u00f2 a far leggere le domande su un foglio a Mike Bongiorno e le risposte su un altro foglio a Sabina Ciuffini.\nA conclusione del ciclo del \"Rischiatutto\", vinse anche la \"superfinale\" che fu organizzata il 10 giugno 1972 tra i nove campioni della trasmissione.\nGrazie alla popolarit\u00e0 acquisita con la televisione a livello nazionale ed europeo, divenne un divulgatore dei temi riguardanti il paranormale e pubblic\u00f2 alcune opere sul tema, oltre a tenere per diverso tempo una rubrica nel periodico aziendale delle Ferrovie dello Stato \"Voci della rotaia\".\nSofferente di cuore, mor\u00ec per un arresto cardiaco all'et\u00e0 di 66 anni, mentre faceva rientro nella sua abitazione di Bologna."}
{"id": "739868", "revid": "15756", "url": "https://it.wikipedia.org/wiki?curid=739868", "title": "Guidobaldo II Della Rovere", "text": "Biografia.\nGiovinezza.\nGuidobaldo nacque il 2 aprile 1514 a Urbino, da Francesco Maria I Della Rovere e da Eleonora Gonzaga. Affidato alle cure educative del pesarese Guido Postumo de' Silvestri, Guidobaldo trascorse l'infanzia a Mantova. Nel 1523 Guidobaldo era alla corte roveresca a proseguirvi una formazione fatta di latino, con l'aggiunta di un po' di greco, di nozioni storiche, di una spruzzatura di etica, nonch\u00e9 di quotidiani esercizi fisici, specie di scherma ed equestri.\nDuca di Urbino (1538-1574) e l'investitura del 1548.\nGuidubaldo II, figlio di Francesco Maria, divent\u00f2 duca di Urbino, all\u2019et\u00e0 di ventiquattro anni, il 20 ottobre 1538: gi\u00e0 avviato dal padre all\u2019amministrazione dello Stato, era esperto d\u2019arte militare. Tra i suoi ministri figurano Antonio Stati, conte di Montebello, e Pietro Bonarelli, conte (poi marchese) di Orciano, appartenente alla nobile famiglia dei Bonarelli d'Ancona. Nel 1548 il duca spos\u00f2 una nipote del papa, Vittoria Farnese, e Paolo III estese l'investitura ducale di Urbino (che fino ad allora aveva compreso soltanto la citt\u00e0 col suo contado) a tutto il territorio amministrato dal duca (fino ad allora gestito in forma di vicariato): con ci\u00f2 fu portata a compimento l'unificazione amministrativa e statuale del territorio.\nPrimo e secondo matrimonio.\nGuidobaldo, all'et\u00e0 di vent'anni, si innamor\u00f2 di una bellissima figlia di Giordano Orsini di Monterotondo, ma fu osteggiato dal padre; spos\u00f2 poi Giulia da Varano nel 1534, dei Varano, signori di Camerino. Il 18 febbraio 1547 mor\u00ec Giulia Varano, a soli ventitr\u00e9 anni, e un anno dopo spos\u00f2 Vittoria Farnese il 26 gennaio 1548.\nDucato di Camerino.\nNel 1527 la giovane figlia del duca di Camerino (Giovanni Maria da Varano) Giulia da Varano (futura moglie di Guidobaldo), sotto la reggenza della madre Caterina, succedette al padre con il titolo di duchessa di Camerino. Nel 1534 Giulia spos\u00f2 Guidobaldo II Della Rovere (duca di Urbino), il quale, in virt\u00f9 del suo matrimonio con la stessa Giulia, ottenne il Ducato di Camerino, su cui egli affermava, a maggior ragione, di averne diritti. Tuttavia papa Paolo III, preoccupato per la potenza roveresca (e volendo insediare nel ducato di Camerino suo nipote Ottavio Farnese), per tutta risposta scomunic\u00f2 Guidobaldo e lo dichiar\u00f2 decaduto dallo Stato urbinate, costringendo la coppia a rinunciare ai propri diritti, in cambio di 78'000 ducati d'oro. Il 9 novembre 1538 Guidubaldo e Giulia furono scomunicati e, dieci giorno dopo, li priv\u00f2 dello Stato. Il Duca di Urbino prefer\u00ec a questo punto giungere ad un accordo, evitando la guerra aperta: Camerino fu ceduta alla Santa Sede (la resa avvenne il 3 gennaio 1539, le truppe papali entrarono in citt\u00e0 il 17 gennaio), come d'accordo, per 78.000 scudi. La scomunica in seguito fu revocata, e Guidubaldo fu riconosciuto duca di Urbino.\nCarriera militare.\nNegli anni Guidubaldo prester\u00e0 i suoi servigi prima a Venezia, poi alla S. Sede, quindi al Re di Spagna.\nLa repubblica di Venezia, memore dei servizi prestatigli dal padre Francesco Maria, gli offr\u00ec nel 1546, incarico mantenuto fino al 28 febbraio 1553, la condotta generale delle armi venete, con il titolo di governatore. Sempre nel 1553, circa, fu nominato da papa Giulio III capitano generale della Chiesa; l\u2019incarico gli fu confermato da Paolo IV (1555-1559), che aggiunse anche l\u2019ufficio di prefetto di Roma (19 giugno 1555). Mentre nel 1558 accett\u00f2 l\u2019ufficio, conferitogli da re Filippo II di Spagna, di Generale del Regno di Napoli per dodicimila scudi annui (pi\u00f9 le paghe per gli uomini a disposizione: il duca avrebbe dovuto tener pronti 20 capitani, 170 soldati ordinari, 200 cavalli leggeri con un capitano). La condotta si presentava assai onorevole e sarebbe durata per tutta la vita del Duca. Tuttavia la corresponsione del soldo sarebbe stata negli anni successivi saltuaria (il regno di Filippo II si caratterizz\u00f2 per un notevole disordine finanziario) e il duca si trov\u00f2 presto in credito nei confronti della monarchia spagnola (e, anche per il fatto che egli personalmente anticipava il soldo ai soldati, ben presto il Ducato avrebbe incontrato difficolt\u00e0 finanziarie).\nIl fiscalismo di Guidobaldo II Della Rovere.\nLa splendida corte dei Della Rovere, la generosit\u00e0 del Duca, le folli spese del principe in Spagna, le uscite straordinarie (ad esempio quelle per le fortificazioni di Pesaro) e, d\u2019altra parte, il calo delle entrate (per le carestie e le pestilenze che colpivano il Ducato e per il mancato pagamento della somma pattuita da parte del re di Spagna) rendevano la situazione finanziaria precaria e creavano malcontento popolare, diffuso soprattutto nella parte collinare e montana del Ducato: Pesaro era avvantaggiata dal fatto che la corte si era ormai stabilita in citt\u00e0; anche Senigallia, principale porto del Ducato, aveva ottenuto, grazie ai Della Rovere, diversi vantaggi. Non cos\u00ec Urbino e le altre citt\u00e0 dell\u2019interno: qui, in zone pi\u00f9 povere di quelle costiere, le imposte erano o apparivano pi\u00f9 pesanti. La situazione era poi peggiorata nel 1571 a causa di una serie di spese straordinarie: per le nozze di Francesco Maria; per la venuta di Lucrezia d\u2019Este (accolta con freddezza ad Urbino); per le milizie inviate a Lepanto. Preoccupante, sempre nel 1571, la situazione delle finanze ducali: le entrate annue ammontavano a 45.690 scudi e le uscite a 54.290 scudi; di 8600 scudi il disavanzo annuo. Di conseguenza, per rimediare alle difficolt\u00e0 dell\u2019erario, il Duca impose nel settembre 1572 dazi su diversi generi alimentari.\nLa rivolta di Urbino.\nNel 1573 la pace e la tranquillit\u00e0 del ducato di Guidobaldo II furono turbate da una sedizione scoppiata ad Urbino: gravati da troppe imposte e gabelle e offesi per il fatto che la corte roveresca fosse ormai stabilmente situata a Pesaro, gli Urbinati inviarono ripetutamente ambascerie al duca, trattate con sufficienza da quest'ultimo. Gli Urbinati quindi si risolsero a chiedere aiuto al papa Gregorio XIII (di cui Guidobaldo II era pur sempre vassallo) o addirittura al granduca di Toscana, Cosimo I de' Medici, per deporre il duca; tutti i tentativi andarono male e nel marzo 1573 sulla citt\u00e0 si abbatte l'ira del duca infuriato per la sedizione. La citt\u00e0 fu sottoposta ad un regime di \"occupazione militare\", fu privata di privilegi e furono arrestati e condannati i capi della rivolta.\nMorte.\nIl Duca moriva il 28 settembre 1574 alle 5.00 di notte circa, a sessant\u2019anni, dopo aver governato per 35 anni. \u201cIn punto di morte volle mostrare affetto per i suoi Pesaresi. Fece chiamare al suo letto i magistrati e da loro pietosamente accomiatandosi li ringrazi\u00f2 colle lacrime agli occhi della fedelt\u00e0 dimostrata sempre a lui e alla sua casa; e per segno imperituro di affetto volle che nello stemma della citt\u00e0 s\u2019inquartasse la quercia d\u2019oro con quattro mani che l\u2019abbracciavano e intorno il motto: Munus Guidi Ubaldi de Ruvere Pisauri Domini et Patris\u201d. Lasci\u00f2 quattro figli: Virginia, natagli dalla prima moglie Giulia Varano; Francesco Maria II, Isabella sposata a Niccol\u00f2 Berardino Sanseverino, conte di Tricarico, e Lavinia sposata ad Alfonso Felice d'Avalos, marchese del Vasto, dalla seconda moglie Vittoria Farnese.\nDiscendenza.\nGuidobaldo e Giulia da Varano ebbero una figlia:\nGuidobaldo e Vittoria Farnese ebbero tre figli:\nLetteratura.\nIl poeta Girolamo Candelfino dedic\u00f2 a Guidobaldo II Della Rovere una lettera: \"Li fatti che sonno stati in Lombardia con li Francesi e Spagnioli con la battaglia di Grelasco [Garlasco, marzo 1524], preso per l'ill.mo et ecc.mo sig.r duca [Della Rovere] Francesco Maria [I], duca di Urbino\", in prefazione al suo \"Poemetto in ottave\" (Perugia, Niccol\u00f2 Zoppino e Vincenzo di Paolo, 1524)."}
{"id": "739870", "revid": "46931", "url": "https://it.wikipedia.org/wiki?curid=739870", "title": "Calmicchi", "text": ""}
{"id": "739871", "revid": "46931", "url": "https://it.wikipedia.org/wiki?curid=739871", "title": "Kalmyki", "text": ""}
{"id": "739872", "revid": "767487", "url": "https://it.wikipedia.org/wiki?curid=739872", "title": "Howard e il destino del mondo", "text": "Howard e il destino del mondo (\"Howard the Duck\") \u00e8 un film statunitense del 1986 diretto da Willard Huyck.\nIl film \u00e8 basato sul personaggio di Howard il papero della Marvel Comics, creato da Steve Gerber e Val Mayerik, ed \u00e8 in assoluto il primo lungometraggio cinematografico basato su un personaggio dell'universo fumettistico della Marvel (le precedenti trasposizioni fino ad allora realizzate si erano infatti limitate a serial cinematografici e a serie TV). Ha come interprete principale Chip Zien, che presta la voce a Howard, e come interpreti fisici Lea Thompson, Tim Robbins e Jeffrey Jones.\nLucas propose di adattare il fumetto in seguito alla produzione di \"American Graffiti\" (1973). Dopo molteplici difficolt\u00e0 di produzione e risposte contrastanti alle proiezioni di prova, il film \u00e8 stato distribuito nelle sale il 1\u00ba agosto 1986. Alla sua uscita, il film \u00e8 stato un flop sia di critica che di botteghino, arrivando ad essere considerato uno dei peggiori film mai realizzati. \u00c8 stato nominato a sette Razzie Awards, vincendo per il peggior film, peggior esordiente, peggiori effetti visivi e peggior sceneggiatura.\nTrama.\nIl papero alieno Howard viene trasportato dal suo pianeta a Cleveland come involontaria conseguenza di un esperimento volto a studiare le specie aliene mediante l'impiego di un apparecchio noto come spettroscopio laser. Nel girovagare disorientato per le strade della citt\u00e0, Howard incontra Beverly Switzler, una giovane e deliziosa cantante rock che, importunata da due teppisti, viene salvata dal papero. Colta da curiosit\u00e0 e tenerezza, la ragazza tenta di aiutarlo a tornare a casa rivolgendosi ad uno scienziato suo amico, Phil Blumburtt.\nQuesti conosce il dottor Walter Jenning, direttamente coinvolto nell'esperimento che ha portato Howard sulla Terra. Nel tentativo di rimandarlo a casa, organizzano un piano che per\u00f2 fallisce miseramente, con conseguenze ancora pi\u00f9 gravi: stavolta il raggio traente dello spettroscopio trascina sulla Terra uno degli Occulti Super Sovrani dell'Universo, alieni malvagi e terrificanti, simili a scorpioni giganti.\nPer effetto dell'esplosione nel corso dell'esperimento, l'alieno entra nel corpo di Jenning, il quale gradualmente inizia a perdere la sua personalit\u00e0, fin quando resta solo quella dell'alieno, i cui poteri vanno sempre pi\u00f9 aumentando. L'alieno cerca quindi di riattivare lo spettroscopio mediante il codice cifrato di Jenning per far arrivare sulla Terra gli altri Occulti e rapisce Beverly per trasferirvici i corpi dei suddetti; Howard, a cui serve a sua volta il codice cifrato per tornare a casa, si ritrova quindi a dover sconfiggere l'alieno e paradossalmente a dover salvare il pianeta che lo ha finora disprezzato. Per salvare la Terra e far tornare il dottor Jenning alla normalit\u00e0 (con il parziale aiuto di Phil), il papero sar\u00e0 per\u00f2 costretto a distruggere il macchinario che lo avrebbe potuto riportare nel suo pianeta. Costretto a rimanere sulla terra diventa il nuovo impresario del gruppo rock di Beverly.\nProduzione.\nGeorge Lucas frequent\u00f2 la scuola per il cinema con Willard Huyck e Gloria Katz, che in seguito aiutarono Lucas nella scrittura di \"American Graffiti\". Dopo che la produzione del film si concluse, Lucas avvicin\u00f2 Huyck e Katz a un progetto di cui si stava molto interessando, l'adattamento del fumetto \"Howard the Duck\", scritto principalmente da Steve Gerber, descritto come \"molto divertente\" e piaciutogli per lo stile noir e assurdista. Nel 1984, Lucas lasci\u00f2 la presidenza della sua casa di produzione Lucasfilm per meglio concentrarsi sull'attivit\u00e0 da produttore. Huyck, Katz e Lucas iniziarono a considerare seriamente l'adattamento \"Howard the Duck\" per il cinema, e intrattennero alcuni colloqui con Gerber per definire il film.\nIl film fu opzionato dagli Universal Studios. Secondo Marvin Antonowsky, \"Sidney [Sheinberg] fece una notevole pressione per Howard the Duck\", alla luce del fatto che i precedenti film di Lucas avevano fruttato bene e un investimento nel nuovo progetto avrebbe potuto significare un potenziale successo. Sheinberg neg\u00f2 qualsiasi eventuale coinvolgimento nel film, dichiarando di non averne mai letto la sceneggiatura. Huyck e Katz sentivano che il film avrebbe dovuto essere in animazione, ma poich\u00e9 la Universal aveva bisogno di un film per la stagione estiva imminente, Lucas sugger\u00ec allora di realizzare un live action, con la \"Industrial Light &amp; Magic\" per gli effetti speciali. Fu esteso un bilancio di produzione pari a 36 milioni di dollari..\nHuyck e Katz iniziarono a sviluppare le prime idee con cui approcciarsi al film. Nelle prime fasi dello sviluppo, si era deciso di modificare la personalit\u00e0 di Howard rispetto al fumetto, dove appariva rude, antipatico e cattivo, per renderlo pi\u00f9 simpatico e gradevole al pubblico. Ma, durante la scrittura della sceneggiatura, l'attenzione fu spostata agli effetti speciali piuttosto che sugli aspetti satirici della storia.\nUna prima trama proposta prevedeva il protagonista trasportato alle Hawaii. Huyck spieg\u00f2 che la storia fu considerata inizialmente perch\u00e9 \"eravamo convinti che sarebbe stato divertente girare l\u00ec\", e il primo approccio vedeva una storia con alla base elementi umoristici e leggeri, mescolati a dell'oscuro e suspense. Secondo Katz, non era previsto che venissero spiegati i retroscena delle reali motivazioni del viaggio di Howard verso la Terra, ma la cosa non piacque e la sceneggiatura fu riscritta. Alcuni elementi di natura sessuale all'interno della storia avevano anche confuso i lettori, che erano incerti se destinare il prodotto a un pubblico di bambini o pi\u00f9 adulto.\nCast.\nHuyck e Katz si occuparono della selezione del cast artistico.\nJeffrey Jones fu scelto per la parte del Dr. Jenning per la sua prestazione in \"Amadeus\". Dopo aver sottoposto a un provino un notevole numero di attrici, cantanti e modelle per il ruolo di Beverly, fu scelta per la parte Lea Thompson anche per la fresca notoriet\u00e0 datale dalla sua apparizione in \"Ritorno al futuro\". Prima di presentarsi ai provini, la Thompson compr\u00f2 una serie di abiti e completi eleganti ed appariscenti per presentarsi alle selezioni come \"un incrocio tra Madonna e Cyndi Lauper\".\nContrariamente a Jones e la Thompson che furono scelti soprattutto in relazione alle loro facolt\u00e0 qualitative espresse da precedenti pellicole gradite dal pubblico, Tim Robbins aveva partecipato a poche produzioni di scarsa visibilit\u00e0 e non credeva nel possibile ingaggio, ma, dopo essersi presentato all'audizione, Huyck e Katz lo scelsero perch\u00e9 sembr\u00f2 ideale per il ruolo.\nHoward.\nPer interpretare Howard, Huyck e Katz avevano pensato di assumere persone di statura bassa, eventualmente anche attori bambini, idea in seguito abbandonata viste le possibili difficolt\u00e0 che un tale ruolo avrebbe potuto arrecare a dei bambini e anche perch\u00e9 i montatori non erano in grado di dare un effetto realistico a scene riprese con attori di statura diversa tra loro. Fu avvicinato Ed Gale, che fu inizialmente bocciato per la sua altezza, che andava contro le linee guida specificate dai due, ma fu poi preso per eseguire degli stunt ed entrare nel costume di Howard solo durante le riprese serali. Un totale di sei attori fu provinato per la parte.\nTim Rose attacc\u00f2 un microfono collegato a un piccolo altoparlante cosicch\u00e9 gli attori potessero sentire parlare Howard e rispondergli. Essendo il costume molto ingombrante ed essendo la bocca l'unica uscita verso l'esterno, Gale dovette prepararsi a girare con un senso d'orientamento molto ridotto, talvolta anche muovendosi all'indietro. Per mantenere Gale fresco, all'interno del costume furono inseriti alcuni ventilatori. Essendo le mani del costume composte da tre dita, Gale era solito legarsene due con il nastro adesivo per facilitare i propri movimenti.\nA lavorazione terminata, Huyck e Katz iniziarono a pensare al doppiatore per Howard. Alle audizioni parteciparono, tra gli altri, John Cusack, Martin Short e Chip Zien; la scelta ricadde su quest'ultimo data la sua voce roca considerata perfetta per la parte. Visto che nessun suono o voce era stato registrato dal papero nelle riprese dal vivo, la sincronizzazione durante il montaggio fu particolarmente ardua. L'idea iniziale non prevedeva nessun doppiaggio, ma la voce di Gale era quasi impercettibile dentro il costume di Howard, e cos\u00ec i produttori decisero di tagliare i dialoghi del papero dalle riprese dal vivo, doppiandolo in fase di montaggio.\nRiprese.\nLe riprese si svolsero dall'11 novembre 1985 al 27 marzo 1986.\nLo scenografo Peter Jamison e il direttore della fotografia Richard Kline furono ingaggiati allo scopo di dare al film un aspetto simile a quello sgargiante del fumetto. Durante le riprese, Huyck progett\u00f2 diversi segmenti per costruire \"Duckworld\", basandosi sui disegni di Jamison. L'appartamento di Howard era pieno di articoli dettagliati, inclusi libri e riviste con materiale riguardante papere. Dal momento che Lucas aveva lavorato con persone affette da nanismo, fu in grado di assumere un certo numero di comparse a lavorare su queste sequenze.\nIl primo giorno di riprese, la troupe realizz\u00f2 quanto scarsa fosse la qualit\u00e0 degli effetti, vedendo come nel collo di alcuni pupazzi fosse possibile intravedere la bocca dell'uomo al loro interno non appena questo parlava&lt;. La scena dell'ultraleggero fu una delle pi\u00f9 difficili da girare, visto che richiedeva notevoli capacit\u00e0 di coordinazione da parte degli attori, e Tim Robbins e Ed Gale dovettero imparare realmente a pilotare.\nLa ricerca dell'ambientazione per la scena dell'ultraleggero fu anch'essa complessa, dopo che i produttori avevano reso pubbliche le caratteristiche che essa doveva presentare per essere idonea a girare. Dopo aver visionato ci\u00f2, un riparatore di telefoni chiam\u00f2 gli uffici di produzione di San Francisco suggerendo di usare Petaluma per la scena. Disponendo di un tempo limitato per girare, una terza unit\u00e0 fu ingaggiata per accelerare le riprese. Il climax fu girato in una installazione navale di San Francisco, dove le condizioni del tempo furono pressoch\u00e9 gelide per tutto il ciclo di riprese.\nLa Thompson lament\u00f2 il fatto che, durante il corso delle riprese, i produttori dessero priorit\u00e0 alle sequenze inerenti Howard piuttosto che alle sue e che, pur spendendo due ore giornaliere per aggiustare la capigliatura, fosse costretta a indossare una parrucca, pur dicendosi non rammaricata da ci\u00f2.\nEffetti speciali.\nGli artisti del trucco Tom Burnam e Bari Dreiband-Burman e l'attore Jeffrey Jones discussero dell'aspetto dell'Occulto Super Sovrano con Huyck e Katz, e svilupparono insieme progressivamente il suo aspetto. Quando la moglie di Katz visit\u00f2 il set durante le riprese, rimase terrorizzata dall'aspetto di Jones sotto l'effetto del trucco. Il progettista del suono Ben Burtt cre\u00f2 la voce dell'Occulto Super Sovrano partendo dalla voce di Jeffrey Jones, alterata a modo per creare una tonalit\u00e0 vocale ad effetto.\nLe sequenze combinano effetti pirotecnici, con petardi e cannoni ad aria, con effetti visivi creati dalla ILM. Gli effetti in \"stop motion\" durante il climax furono disegnati da Phil Tippett, che inizi\u00f2 prima a lavorare su modellini di creta per poi passare a pezzi pi\u00f9 sofisticati. La Lucasfilm si occup\u00f2 della costruzione di abiti, costumi e pupazzi animatronici, ma l'effetto fu disastroso. Il tempo a disposizione per creare i materiali fu molto limitato, perci\u00f2 il lavoro affrettato comport\u00f2 la costruzione di paperi sproporzionati o fuori misura, corpi che perdevano piume e casi di paperi esplosi.\nHuyck rifaceva continuamente le scene inerenti Howard non appena la tecnologia rendeva possibile ottenere una qualit\u00e0 maggiore. Poich\u00e9 diversi burattinai erano incaricati ognuno di controllare una specifica parte del corpo animatronico, per Huyck era molto difficile coordinare le riprese in modo corretto. Nella scena d'apertura, la sedia di Howard viene spinta fuori dall'appartamento da dei fili, ma fu in seguito rifatta digitalmente al computer, un effetto poco praticato nel 1986. L'effetto di rigidit\u00e0 e posizione eretta dato alle piume in testa di Howard nelle scene d'amore, ha richiesto mesi di preparazione.\nColonna sonora.\nLa colonna sonora del film \u00e8 stata composta da John Barry; Thomas Dolby scrisse le canzoni del film e scelse i membri del Cherry Bomb. L'attrice Lea Thompson esegu\u00ec una prova di canto durante le audizioni per il ruolo, dal momento che i produttori erano certi dell'uso della sua voce per il film.\nInoltre dovette imparare le coreografie con il gruppo e registrare le canzoni in un primo momento, cos\u00ec che potessero essere sincronizzate durante le riprese. La scena finale dove le Cherry Bomb eseguono la canzone che d\u00e0 il titolo al film, \u00e8 stata girata di fronte a un pubblico dal vivo in un auditorium di San Francisco. La canzone fu scritta da Dolby e da George Clinton. Gale fu coreografato riguardo pezzi di danza e il suonare la chitarra nei panni di Howard. Dolby costru\u00ec una speciale chitarra appositamente per le preparazioni di Gale alla parte\nAccoglienza.\nIl film \u00e8 stato accolto male sia dal pubblico che dalla critica. Ha vinto quattro Razzie Awards (peggiore film, attore esordiente, effetti visivi e sceneggiatura) ed \u00e8 stato incluso nel documentario \"The 50 Worst Movies Ever Made\" del 2004.\nNel complesso, il film \u00e8 diametralmente opposto al fumetto. Katz rispose alle critiche dicendo:\nAnche Gerber si mosse a difesa del film, dando una spiegazione del materiale alla base del personaggio:\nIncassi.\nCon un bilancio di produzione pari a 36 milioni di dollari, il film ha incassato all'incirca 16 milioni di dollari in patria, rivelandosi un fallimento in termini quantitativi per le economie dei produttori, mentre a livello mondiale ne incass\u00f2 circa 38, che sono serviti in pratica a coprire i costi di produzione.\nCritica.\nHoward il papero e Beverly Switzler sono gli unici due personaggi presenti anche nel fumetto, ma la loro rappresentazione non \u00e8 molto simile alle loro controparti fumettistiche. In \"Movie Guide\", Leonard Maltin definisce l'opera come un \"pasticcio senza speranza di un film\". Dal \"At the Movies with Gene Siskel and Roger Ebert\" \u00e8 stato classificato come il \"Peggior film del 1986\".\nIl sito aggregatore di recensioni Rotten Tomatoes riporta che il 15% delle 48 recensioni professionali ha dato un giudizio positivo sul film, con una media di voto di 2,55 su 10. Il consenso critico del sito recita: \"Mentre ha i suoi momenti, \"Howard e il destino del mondo\" soffre di un tono irregolare e di performance mediocri.\"\nIl film fu adattato da Willard Huyck e sua moglie Gloria Katz e diretto da Huyck, senza alcuna indicazione da Gerber, il quale \"sperava contro ogni speranza che la sceneggiatura del film e il film in s\u00e9 non fossero cos\u00ec brutti come si pensava che fossero o, almeno, che non venissero accolti cos\u00ec malamente come pensava sarebbe stato\", citando alcuni titoli che l'autore \"odiava\" avessero trovato successo. Huyck e Katz sono stati considerati dei \"luminari\". Il film \u00e8 stato considerato cos\u00ec scadente che presto fu soprannominato a titolo spregiativo \"Howard the Turkey\" (\"Howard il tacchino\"). Il film \u00e8 stato elogiato per gli effetti speciali di \"stop-motion\" nelle sequenze finali del film. Nonostante tutte queste critiche avute all'epoca, il film negli anni \u00e8 stato lentamente rivalutato ottenendo un'ampia fetta di estimatori che lo considerano un cult degli anni ottanta.\nSequel e remake.\nHuyck e Katz avevano scritto una sceneggiatura il cui finale aperto spalancava le porte per un seguito, ma l'insuccesso incassato dal film mand\u00f2 a monte ogni piano di realizzarne un seguito.\nDurante un incontro con il pubblico al Tribeca Film Festival del 2015, George Lucas ha dichiarato che la Marvel sta pensando a un remake del film.."}
{"id": "739873", "revid": "198277", "url": "https://it.wikipedia.org/wiki?curid=739873", "title": "Ferrari P4/5", "text": "La Ferrari P4/5 by Pininfarina \u00e8 un'autovettura coup\u00e9 ad alte prestazioni, prodotta in esemplare unico (\"one-off\"), presentata a Pebble Beach (California, Stati Uniti d'America) il 18 agosto 2006 in occasione del Pebble Beach Concours d'Elegance.\nLa Ferrari Enzo costituisce la base per questa vettura ridisegnata dalla Pininfarina per il collezionista americano James Glickenhaus. Il committente voleva infatti una Ferrari Enzo esteriormente assomigliante alla Ferrari 330 P3/4, vettura del 1967 da lui precedentemente acquistata e restaurata. La vettura \u00e8 costata 4 milioni di dollari.\nSviluppo.\nNel 2005 James Glickenhaus immaginava una moderna interpretazione della Ferrari 330 P3/4, cos\u00ec nel giugno del 2006 firm\u00f2 un contratto con la Pininfarina per il design, l'ingegnerizzazione e la produzione di un pezzo unico su base Ferrari Enzo, poi chiamata con il consenso della casa di Maranello \"Ferrari P4/5 by Pininfarina\".\nIl progetto \u00e8 stato sviluppato sotto la responsabilit\u00e0 dell'ingegnere Paolo Garella, responsabile dei \"Progetti Speciali Pininfarina\". Anche se la P4/5 ha molte parti in comune con la Enzo, pi\u00f9 di 200 elementi sono stati creati appositamente. Lo stile della vettura, sotto la direzione stilistica di Pininfarina affidata a Ken Okuyama, \u00e8 stato curato dal designer Jason Castriota.\nCaratteristiche.\nStile.\nGli interni sono stati disegnati in gran parte da Glickenhaus stesso. Contengono un iPod e un computer portatile.\nLa P4/5 ha anche il condizionatore potenziato e un roll-cage in alluminio modificato, per realizzare la visione di Glickenhaus. I sedili sono su misura del collezionista americano e di suo figlio.\nRispetto alla Enzo, la P4/5 presenta un peso inferiore di 165\u00a0kg e un'aerodinamica affinata, soprattutto nel campo della resistenza all'avanzamento, determinando un miglioramento della stabilit\u00e0 e dell'aderenza.\nMeccanica.\nIl propulsore \u00e8 il Ferrari F140, lo stesso della Enzo, un V12 con inclinazione delle bancate a 65\u00b0 da 5998 cm\u00b3 di cilindrata con 4 valvole per cilindro. La potenza \u00e8 di 660 CV (485\u00a0kW) erogati a 7800 giri/min con una coppia massima di 657 Nm disponibili a 5500 giri/min. Nella Enzo l\u2019accelerazione da 0 a 100 km/h viene coperta in 3,55 secondi e la velocit\u00e0 massima \u00e8 362\u00a0km/h.\nVetture derivate.\nFerrari P4/5 Competizione.\nNel 2010, sempre per volont\u00e0 di Glickenhaus, dalla Ferrari P4/5 by Pininfarina \u00e8 derivata la \"Ferrari P4/5 Competizione\", vettura da corsa pensata per l'utilizzo in pista e realizzata sulla base della Ferrari F430 GT2, di cui riprende la scocca e la veste meccanica, mentre la carrozzeria, composta da elementi a sgancio rapido realizzati in fibra di carbonio, riproduce buona parte delle fattezze esteriori della P4/5 stradale. La Ferrari P4/5 Competizione \u00e8 spinta da un motore V8 di 4 litri di cilindrata. I progettisti hanno scelto questa unit\u00e0 essendo pi\u00f9 leggera e parca nei consumi di carburante rispetto al pi\u00f9 grosso V12 di 6 litri.\nNel 2011 la Ferrari P4/5 Competizione \u00e8 stata portata in gara alla 24 Ore del N\u00fcrburgring con i piloti Fabrizio Giovanardi, Nicola Larini e Manuel Lauck, dove si \u00e8 piazzata al 39\u00ba posto assoluto e al 2\u00ba di classe E1-XP2 (di cui fanno parte le vetture cosiddette sperimentali).\nFerrari P4/5 Competizione M Hybrid.\nNel 2012 ha debuttato \"la Ferrari P4/5 Competizione M Hybrid\", equipaggiata con un nuovo pacchetto sportivo e spinta da un propulsore ibrido. Tra le modifiche \u00e8 da segnalare l'aggiunta di un sistema KERS di derivazione Magneti Marelli in grado di incrementare la potenza di 80 CV. Durante le prove di qualificazione della 24 Ore del N\u00fcrburgring del 2012 la P4/5 Competizione M Hybrid ha fatto registrare il 30\u00ba tempo assoluto in 8:32.586 con gli stessi piloti dell'anno precedente. In gara la vettura ha poi ottenuto il 12\u00ba posto assoluto e il 1\u00ba di classe per una GT a propulsione ibrida."}
{"id": "739878", "revid": "106299", "url": "https://it.wikipedia.org/wiki?curid=739878", "title": "Bosco di Tanali", "text": ""}
{"id": "739883", "revid": "2373", "url": "https://it.wikipedia.org/wiki?curid=739883", "title": "Ninki Nanka", "text": "Ninki Nanka \u00e8 una creatura leggendaria del folklore africano. Ci sono varie descrizioni dell'animale, ma la maggioranza concordano nel definirlo un rettile simile ad un drago. Secondo la tradizione, il Ninki Nanka vivrebbe nella paludi dell'Africa occidentale. Sembrerebbe essere estremamente grande e pericoloso. Si racconta che quando un bambino disobbedisce ai propri genitori e va da solo nelle paludi, viene catturato dal Ninki Nanka.\nI racconti su questo animale non sono presenti in nessun testo antico, ma la leggenda \u00e8 diventata cos\u00ec famosa nel corso dei secoli, che si \u00e8 diffusa da trib\u00f9 a trib\u00f9 in tutto il continente africano.\nUn gruppo di \"cacciatori del drago\" del Center for Fortean Zoology (CFZ, centro del Devon, unico al mondo ad occuparsi di criptozoologia) si \u00e8 recato in Gambia nell'estate del 2006 per investigare sull'esistenza del Ninki Nanka e raccogliere testimonianze da tutti coloro che sostengono di aver visto la mitica creatura. Secondo uno degli intervistati che asserisce di averlo visto, il Ninki Nanka \u00e8 simile ad un drago cinese. La spedizione, conosciuta come \"J.T.Downes Memorial Gambia Expedition 2006\", ha ricevuto grande attenzione da parte dei media, incluso un articolo online della BBC. Robert Freeman, capo del CFZ e membro della missione in Gambia, sostiene di averlo visto per un attimo sulla prua della sua nave.\nSecondo altre testimonianze il Ninki Nanka \u00e8 un essere spaventoso, che appare all'improvviso con il suo corpo massiccio e scuro, lungo almeno una decina di metri sormontato da una testa irta di scaglie. Si dilegua con una rapidit\u00e0 sorprendente, ma a differenza degli altri sauri pu\u00f2 ipnotizzare un umano e ucciderlo a distanza.\nFreeman, insieme ad altri cinque compagni, prover\u00e0 a fotografare l'animale per la prima volta al mondo."}
{"id": "739885", "revid": "2077643", "url": "https://it.wikipedia.org/wiki?curid=739885", "title": "Falstaff (Salieri)", "text": "Falstaff, ossia Le tre burle \u00e8 un dramma giocoso in due atti di Antonio Salieri, su libretto di Carlo Prospero Defranceschi, ispirato a \"Le allegre comari di Windsor\" di William Shakespeare.\nLa prima rappresentazione ebbe luogo a Vienna, al Teatro di Porta Carinzia, il 3 gennaio 1799.\nCast della premi\u00e8re.\nConfrontato con l'originale shakespeariano, il libretto di Defranceschi presenta un numero minore di personaggi, cos\u00ec da consentire uno svolgimento pi\u00f9 lineare della vicenda.\nL'opera ebbe un buon successo, e il dramma ha uno svolgimento ricco di ritmo, con trovate comiche e musicali di buon gusto e ottima conduzione dei concertati.\nNel secolo successivo l'opera venne presto dimenticata, soprattutto a causa del mutamento del gusto del pubblico verso i drammi romantici e la nuova concezione del comico in musica portata da Rossini. A questo proposito, il confronto - che pure potrebbe venire spontaneo - con il pi\u00f9 noto Falstaff di Verdi non ha ragione di esistere, in quanto si tratta di due mondi musicali e teatrali completamente diversi e figli di epoche e concezioni drammatiche differenti.\nIn anni pi\u00f9 recenti, l'opera \u00e8 stata ripresa con buon successo da diversi teatri italiani ed esteri, come per esempio la Bampton Opera\nDell'opera, in tempi recenti, \u00e8 stata stampata, dalla casa editrice OTOS di Lucca sia la partitura che lo spartito canto e pianoforte a cura del compositore e musicologo Filiberto Pierami.\nBeethoven ha utilizzato il tema del duetto \"La stessa, La stessissima\" per le variazioni WoO 73."}
{"id": "739888", "revid": "729019", "url": "https://it.wikipedia.org/wiki?curid=739888", "title": "Battaglia di Nihavand", "text": "La battaglia di Nihavand (, ) fu uno scontro tra arabi e sasanidi avvenuto nel 642 e snodo decisivo nella storia dell'Iran. Lo scontro si risolse in una disastrosa sconfitta per l'esercito sasanide che apr\u00ec la strada alla conquista islamica della Persia nei decenni successivi.\nLa battaglia.\nTeatro dello scontro - decisivo per la conquista islamica della Persia - fu la piana di Nah\u00e2vand, altrimenti nota come \"Nehavend\", \"Nihavend\", \"Mah - Nahaavand\" e \"Nahawand\", oggigiorno fiorente citt\u00e0 produttrice di tappeti, sita poco a sud di Hamadan (l'antica capitale dei Medi, Ecbatana), ad est di Malayer, e a nord-ovest di Bor\u016bjerd.\nA Nih\u0101vand arabi agli ordini di al-Nu\u02bfm\u0101n b. Muqarrin attaccarono l'esercito sasanide forte di soldati comandati da F\u012br\u016bzan. I Sasanidi avevano occupato una posizione ben difesa e, dopo un'incerta scaramuccia iniziale, Nu\u02bfm\u0101n si finse sconfitto e abbandon\u00f2 il campo di battaglia. A questo punto F\u012br\u016bzan commise un grave errore: lasci\u00f2 la sua posizione di vantaggio e si precipit\u00f2 all'inseguimento del nemico, che per\u00f2 lo attendeva in una gola nella quale l'esercito sasanide fu intrappolato e massacrato. Si dice, con grande esagerazione, che i caduti tra i persiani fossero pi\u00f9 di ; morirono anche i due comandanti.\nCon la morte di Yazdegerd III nel 651, ultimo Sh\u0101hansh\u0101h sasanide, la conquista dell'Iran da parte araba fu compiuta."}
{"id": "739889", "revid": "1318658", "url": "https://it.wikipedia.org/wiki?curid=739889", "title": "Parco nazionale del Pirin", "text": "Il Parco nazionale del Pirin \u00e8 un parco nazionale che comprende la maggior parte della catena montuosa del Pirin, nella Bulgaria sud-occidentale. Esso si estende su di un'area di 274 chilometri quadrati e si trova ad altezze che variano fra i 1.008 e i 2.914 metri.\nStoria.\nI confini e l'ampiezza del parco hanno subito molti cambiamenti durante il corso degli anni. L'8 novembre 1962 venne creato il Parco nazionale Vihren, col proposito di proteggere le foreste nelle parti pi\u00f9 alte della montagna. Il parco si estendeva su 62 chilometri quadrati, una piccola parte dell'area attuale. Nel 1974 venne ribattezzato \"Parco della popolazione Pirin\", con un decreto ministeriale, e l'area protetta venne sensibilmente allargata.\nNel 1979 venne creata un'amministrazione separata per il parco, con sede a Bansko. Nel 1983 il parco venne inserito nell'elenco dei Patrimoni dell'umanit\u00e0 dell'UNESCO. Solo nel 1998 esso venne proclamato \"parco nazionale\", dopo l'approvazione di un'apposita legge relativa alle aree protette.\nFlora.\nNel parco si trova una grandissima variet\u00e0 di specie vegetali, cosa dovuta principalmente alle grandi variazioni d'altitudine presenti all'interno dei suoi confini; ci\u00f2 lo rende una delle regioni botanicamente pi\u00f9 interessanti di tutta la Bulgaria. La flora del parco nazionale Pirin \u00e8 stata approfonditamente studiata tra la fine del XIX e gli inizi del XX secolo.\nIl parco ospita 18 specie endemiche locali, 15 della Bulgaria e molte dei Balcani, oltre ad una gran quantit\u00e0 di specie protette, come ad esempio la stella alpina, uno dei simboli di Pirin. Delle 126 specie in pericolo presenti in Bulgaria, ben 60 si trovano anche entro i confini del parco.\nFino a questo momento, sono state catalogate circa 1.300 piante vegetali, che rappresentano 1/3 di tutte le piante della Bulgaria e 320 specie di licheni. La vegetazione pu\u00f2 essere classificata a seconda della quota in tre gruppi: la linea delle foreste, quella subalpina e quella alpina.\nLa linea delle foreste \u00e8 caratterizzata soprattutto da boschi di conifere come il pino nero, il pino della Macedonia, il pino silvestre, il pino loricato (o pino bosniaco), l'abete rosso, l'abete bulgaro e presenta un limite superiore ad una quota di circa 2.000\u00a0m.\nDai 2.000\u00a0m ai 2.500\u00a0m la zona subalpina \u00e8 dominata dal pino mugo e dal ginepro, con dimensioni che decrescono con l'altitudine. La zona alpina \u00e8 situata al di sopra dei 2.500\u00a0m, con rocce ricoperte da erbe, muschi, licheni e molte piante di mirtillo. L'albero pi\u00f9 famoso del Pirin \u00e8 il pino bosniaco di Baiku\u0161ev, dal nome della guardia forestale che lo ha scoperto. L'albero ha pi\u00f9 di 1.300 anni ed \u00e8 il pi\u00f9 antico della Bulgaria.\nFauna.\nIl Pirin presenta una fauna decisamente ricca.\nSono presenti pi\u00f9 di 2.000 specie di invertebrati (ragni insetti, chiocciole) e 250 specie di vertebrati. Questi ultimi comprendono 177 specie di uccelli, 45 di mammiferi e 6 di pesci. Molti di essi sono in pericolo e necessitano di particolare protezione, come l'aquila imperiale orientale e il picchio tridattilo. Alcuni fra gli animali pi\u00f9 comuni sono: il camoscio dei Balcani, l'orso bruno, il lupo grigio, il cinghiale, (Sus scrofa), il capriolo, la volpe, l'aquila, diversi falconidi, il gallo cedrone."}
{"id": "739891", "revid": "2519", "url": "https://it.wikipedia.org/wiki?curid=739891", "title": "Marawi", "text": "Marawi \u00e8 una citt\u00e0 componente delle Filippine, capoluogo della Provincia di Lanao del Sur, nella Regione Autonoma nel Mindanao Musulmano.\nStoria.\nCrisi del 2017.\nIl 23 maggio 2017, mentre il presidente Duterte \u00e8 in visita diplomatica a Mosca, la citt\u00e0 \u00e8 attaccata da alcune milizie filo-islamiste riconducibili ai gruppi paramilitari secessionisti Abu Sayyaf e Maute. Fra le vittime dell'assalto vi sono il capo della polizia locale di Malabang ed alcuni cristiani presi in ostaggio all'interno di una chiesa. Gi\u00e0 autore di numerosi avvertimenti, il presidente ha risposto imponendo la legge marziale nell'isola di Mindanao e facendo intervenire le forze speciali nel luogo dello scontro.\nGeografia.\nBarangay.\nMarawi \u00e8 formata da 96 baranggay:"}
{"id": "739893", "revid": "1855146", "url": "https://it.wikipedia.org/wiki?curid=739893", "title": "L'idolo cinese (Paisiello)", "text": "L'idolo cinese \u00e8 un'opera comica in due atti di Giovanni Paisiello, su libretto di Giovanni Battista Lorenzi.\nLa prima ebbe luogo al Teatro Nuovo Napoli nella primavera del 1767.\n\"L'idolo cinese\" \u00e8 la seconda opera di Paisiello rappresentata a Napoli e la prima nata dalla collaborazione con il librettista napoletano Lorenzi. Il successo fu enorme: il re Ferdinando IV fece allestire lo spettacolo a Palazzo Reale, giudicandolo degno di far parte delle celebrazioni per l'arrivo della consorte Maria Carolina d'Austria e per la visita del cognato Giuseppe II."}
{"id": "739896", "revid": "22229", "url": "https://it.wikipedia.org/wiki?curid=739896", "title": "Inerranza della Bibbia", "text": ""}
{"id": "739898", "revid": "1318658", "url": "https://it.wikipedia.org/wiki?curid=739898", "title": "Calendimaggio (Assisi)", "text": "Il Calendimaggio di Assisi (talvolta anche trascritto Kalendimaggio) \u00e8 una festa che si celebra ogni primo mercoled\u00ec, gioved\u00ec, venerd\u00ec e sabato dopo il 1\u00ba maggio di tutti gli anni, per salutare l'arrivo della primavera. Si sfidano, per la conquista del palio, le due \"Parti\" nelle quali \u00e8 divisa la citt\u00e0, la \"Nobilissima Parte de Sopra\" e la \"Magnifica Parte de Sotto\", attraverso lo svolgimento di cortei in costumi medievali (XIII secolo circa - met\u00e0 del XV), scene recitate di rievocazione di vita medievale nei vicoli della citt\u00e0 ed esibizioni musicali: a decretare la \"Parte\" vincitrice \u00e8 una giuria, composta da esperti di fama internazionale, cio\u00e8 uno storico, un musicologo e una personalit\u00e0 del mondo dello spettacolo.\nStoria del Calendimaggio.\nLa festa del Calendimaggio vuole riprendere e far rivivere antiche consuetudini pagane che celebravano, in questo periodo, il ritorno della primavera e quindi il rinnovarsi del ciclo della vita, feste e riti in uso presso l'antico popolo degli Umbri.\nA ci\u00f2 si unisce la tradizione delle \"canzoni di maggio\", composizioni di poesie da ballo e di canti, attestate anche nelle vecchie cronache e nei documenti che riguardano la vita di San Francesco (e sono evocative delle sue abitudini), ma che, alla fine del Medioevo, subirono probabilmente anche l'influenza provenzale e francese: esse erano eseguite da brigate di giovani che si spostavano gaiamente nei vari rioni della citt\u00e0, all'inizio, appunto, del mese di maggio.\nLa terza componente della manifestazione risale anch'essa al periodo medievale, quando Assisi, all'inizio del XIV secolo, raggiunse il massimo dello splendore ed iniziarono le divisioni interne, d'altronde ben presenti nel panorama delle lotte comunali di tutta l'Italia, tra una \"Parte di Sopra\" (Ghibellini) e una \"Parte di Sotto\" (Guelfi), facenti capo alle famiglie rivali prima dei Brancaleone e poi dei Nepis per la \"Parte de Sopra\" e dei Fiumi (conti di Sterpeto) per la \"Parte de Sotto\".\nNel corso di tale epoca caratterizzata da discordie e lotte civili, per\u00f2, si mantenne sempre viva la consuetudine di celebrare la festa della primavera, che prese il nome di Calendimaggio e, durante la quale, si usava eleggere un \"Re della festa\". Questa usanza si protrarr\u00e0 per secoli, per poi essere profondamente rinnovata - ma sempre nel rispetto dell'antica tradizione - nel XX secolo: nella nuova forma del tutto originale, essa fu inaugurata per la prima volta nel 1927 per volere dell'allora podest\u00e0 assisano Arnaldo Fortini, laddove cantori delle diverse \"cappelle\" cittadine si riunirono per intonare serenate ispirandosi a passate abitudini. La festa venne sospesa durante la seconda guerra mondiale, ma riprese vigore nel 1947; nel 1954, infine, per iniziativa di alcuni intellettuali locali, assunse la conformazione che conserva tuttora. La piazza del Comune \u00e8 il centro pulsante della manifestazione.\nIl Calendimaggio oggi.\nNell'epoca contemporanea il Calendimaggio di Assisi rimane una delle poche manifestazioni che rispettano le fonti storiche, prima fra tutte l'intensa partecipazione popolare; poich\u00e9 sono proprio i cittadini ad esserne linfa e meccanismo. Ridotta negli anni ottanta a mera festa di paese, nel successivo ventennio \u00e8 gradualmente tornata alla sua autentica e originale natura.\nA partire dall'edizione 2015, il programma ha subito alcune modifiche nell'ottica di rendere la festa fruibile a un pi\u00f9 vasto pubblico.\nIl 25 marzo 2020, attraverso un comunicato ufficiale, il Consiglio Direttivo dell'Ente dichiara l'edizione 2020 annullata in favore di quella dell'anno successivo (5-6-7-8 maggio 2021): l'emergenza sanitaria dilagata in Italia non ha infatti consentito alle parti un'adeguata preparazione della festa. Non era, fino a ora, accaduto che un'edizione della festa fosse dichiarata impossibile da svolgere per cause di forza maggiore.\nSvolgimento della manifestazione (fino al 2014).\nLa festa si svolge secondo le seguenti modalit\u00e0 (la prima di pomeriggio, la seconda di sera):\nAssegnazione del Palio.\nDopo un'attesa che pu\u00f2 durare ore, il Maestro del Campo assegna il Palio con la seguente formula:\nInfine sventola per aria il fazzoletto del colore della parte vincente (blu per la Parte de Sopra, rosso per quella de Sotto). La Parte vincitrice riceve dunque il Palio, e ne avr\u00e0 cura fino all'anno successivo."}
{"id": "739904", "revid": "1305772", "url": "https://it.wikipedia.org/wiki?curid=739904", "title": "Pallars Sobir\u00e0", "text": "Il Pallars Sobir\u00e0 \u00e8 una delle 41 comarche della Catalogna, con una popolazione di 6.883 abitanti; suo capoluogo \u00e8 Sort.\nAmministrativamente fa parte della provincia di Lleida, che comprende 13 comarche."}
{"id": "739913", "revid": "729019", "url": "https://it.wikipedia.org/wiki?curid=739913", "title": "Taddeo I da Montefeltro", "text": "Biografia.\nTaddeo da Montefeltro era figlio di Montefeltrano I da Montefeltro e fratello di Bonconte I da Montefeltro. Nel 1226 Federico II concesse al fratello Bonconte e a lui il feudo di Urbino. Ci vollero diversi anni per piegare la volont\u00e0 degli urbinati, fino a che, il 31 gennaio 1234, fu firmata la pace, e Bonconte divenne il primo conte di Urbino della dinastia da Montefeltro. Tuttavia la contea di Urbino fu terreno di una delle contese tra il papato e l'impero di Federico II. Infatti successivamente Innocenzo IV annull\u00f2 l'investitura di Taddeo su Urbino, oltre a scomunicare gli uomini di Federico II che vi risiedevano."}
{"id": "739914", "revid": "46291", "url": "https://it.wikipedia.org/wiki?curid=739914", "title": "Adesmia", "text": "Adesmia \u00e8 un genere di piante della famiglia delle Fabacee (o Leguminose).\nTassonomia.\n\u00c8 l'unico genere della trib\u00f9 Adesmiaeae (da alcuni Autori inclusa nelle Dalbergieae).\nComprende le seguenti specie:"}
{"id": "739918", "revid": "46291", "url": "https://it.wikipedia.org/wiki?curid=739918", "title": "Aspidosperma", "text": "Aspidosperma \u00e8 un genere di piante delle famiglia delle Apocinacee.\nTassonomia.\nIl genere comprende le seguenti specie:"}
{"id": "739922", "revid": "1251388", "url": "https://it.wikipedia.org/wiki?curid=739922", "title": "Costa degli Etruschi", "text": "La Costa degli Etruschi comprende l'intero territorio continentale della provincia di Livorno, interessando da sud verso nord i territori comunali di Piombino, San Vincenzo, Castagneto Carducci, Bibbona, Cecina, Rosignano Marittimo e Livorno, nonch\u00e9 i comuni dell'entroterra, ovvero Collesalvetti, Sassetta, Suvereto e Campiglia Marittima.\n\u00c8 cos\u00ec denominata per le numerose necropoli etrusche presenti principalmente tra il Golfo di Baratti e Populonia, che in origine era l'unica citt\u00e0 etrusca sorta lungo la fascia costiera; la denominazione si \u00e8 estesa successivamente all'intero litorale della provincia di Livorno, in gran parte corrispondente alla Maremma livornese (l'antica Maremma pisana).\nLa costa si presenta prevalentemente bassa e sabbiosa nel tratto tra Rosignano Solvay a nord e il Golfo di Baratti a sud, con spiagge generalmente di colore dorato, ad eccezione del tratto costiero tra Rosignano Solvay e Vada dove si estendono le suggestive Spiagge Bianche.\nPi\u00f9 a nord, gli ameni promontori di Castiglioncello e Quercianella, segnano la costa in prossimit\u00e0 di Livorno, alle cui spalle si estendono le cosiddette Colline livornesi.\nA sud, invece, si innalza il promontorio di Piombino, sulla cui sommit\u00e0 sorge Populonia, che divide il Golfo di Baratti dalla stessa Piombino, segnando nel contempo il confine tra Mar Ligure e Mar Tirreno."}
{"id": "739923", "revid": "767487", "url": "https://it.wikipedia.org/wiki?curid=739923", "title": "Atalanta Planitia", "text": "L'Atalanta Planitia \u00e8 una zona dell'emisfero nord di Venere, che si estende da 40\u00b0 a 75\u00b0 di latitudine nord e da 140\u00b0 a 190\u00b0 di longitudine est.\nConsiste in una pianura deforme occupata nella zona centrale da depositi vulcanici; \u00e8 importante per lo studio e l'analisi di processi di formazione dei bacini di inondazione vulcanica.\nHa un diametro di 1.500 km ed una profondit\u00e0 di circa 2 km ed \u00e8 tra i pi\u00f9 grandi bacini esistenti, \u00e8 di forma circolare e paragonabile a Beta Regio.\nQuesta zona presenta una anomalia per quanto riguarda la gravit\u00e0 che risulta differente dalla media del territorio venusiano, probabilmente dovuta, come recenti studi hanno dimostrato, alla crosta che \u00e8 pi\u00f9 spessa e robusta di quel che si credeva.\nAd una profondit\u00e0 di circa 60 km c'\u00e8 un accumulo di materiale basaltico ad alta densit\u00e0. Parecchie zone all'interno di Atalanta contengono rocce con composizione insolita o sconosciuta, causato questo da differenti tipi di erosione e da differenti composizioni vulcaniche che produrrebbero queste rocce stesse."}
{"id": "739926", "revid": "1318658", "url": "https://it.wikipedia.org/wiki?curid=739926", "title": "Iloilo", "text": "Iloilo \u00e8 una citt\u00e0 indipendente altamente urbanizzata (HUC) delle Filippine, geograficamente situata nella provincia di Iloilo, nella regione del Visayas Occidentale. Pur essendo il capoluogo sia della provincia che della regione in cui si trova, la citt\u00e0 \u00e8 amministrativamente indipendente.\nSorge nella parte meridionale dell'isola di Panay e si affaccia sullo Stretto di Guimaras che divide Panay dall'Isola di Negros. Di fronte a Iloilo, al di l\u00e0 dello stretto, sorge la citt\u00e0 di Bacolod, il centro commerciale e marittimo pi\u00f9 importante di Negros e a cui Iloilo \u00e8 collegata da un efficiente servizio di traghetti e navi veloci.\nIl porto di Iloilo \u00e8 il terzo delle Filippine dopo Manila e Cebu: qui vengono commerciati copra, legnami, zucchero e fibre vegetali. Il moderno aeroporto, costruito nel 2007, si trova a 15 chilometri dal centro della citt\u00e0 e serve le principali destinazioni del Paese.\nArchitettura e storia.\nLa citt\u00e0 risente evidentemente di una forte e secolare influenza culturale, architettonica ed economica cinese: interessanti, nella parte centrale della citt\u00e0, i negozi organizzati \"alla cinese\" che conferiscono alla citt\u00e0 un aspetto tipicamente orientale fatto di piccole e numerosissime attivit\u00e0 commerciali.\nNella provincia di Iloilo, a Miagao, svetta per interesse culturale storico e artistico la chiesa di San Tomas de Villanueva, costruita nel 1797 in piena dominazione spagnola. La chiesa rappresenta un bellissimo esempio di architettura sacra barocca filippina tipica dell'architettura coloniale di quell'epoca e rientra nella lista delle aree considerate patrimonio dell'umanit\u00e0 dall'UNESCO.\nIloilo \u00e8 sede di cinque universit\u00e0, tra cui l'Universit\u00e0 centrale filippina (informalmente Central or CPU), privata, fondata dai missionari battisti americani.\nInteressante il Museo Iloilo lungo la Bonifacio Drive e adiacente al Palazzo della Provincia: \u00e8 il primo museo finanziato dal Governo fuori dall'area di Metro Manila e la moderna costruzione \u00e8 opera dell'architetto Sergio Penasales.\nIl museo ospita una discreta collezione di oggetti provenienti dall'isola di Panay del periodo della Confederazione di Madya-as: fossili, terrecotte, gioielli, arredamenti funerari oltre a terrecotte di origine cinese e siamese. Ampia anche la sezione dedicata alla scultura lignea religiosa di epoca spagnola, al vestiario e ad alcune armi di quell'era e all'arte moderna locale.\nSuddivisione amministrativa.\nIloilo \u00e8 formata da 180 baranggay suddivisi in 7 distretti, in passato municipalit\u00e0 indipendenti ed incorporati nella citt\u00e0 nel 1937."}
{"id": "739928", "revid": "1305772", "url": "https://it.wikipedia.org/wiki?curid=739928", "title": "Cebu (disambigua)", "text": ""}
{"id": "739932", "revid": "254059", "url": "https://it.wikipedia.org/wiki?curid=739932", "title": "Nolfo da Montefeltro", "text": "Biografia.\nNolfo era figlio di Federico I da Montefeltro ed aveva assistito da fanciullo allo scempio di suo padre, dilaniato dal popolo. Tuttavia da questo stesso popolo, stanco delle vessazioni pontificie, fu proclamato trionfalmente signore nell'aprile del 1323.\nFu sua prima opera la vendetta contro tutti i nemici di suo padre, raccoltisi in Ferentino.\nGiovanni, re di Boemia, lo nomin\u00f2 suo consigliere e familiare, nell'anno 1333.\nSvent\u00f2 una congiura orditagli da Speranza e lo mise al bando da Urbino.\nOccup\u00f2 Borgo San Sepolcro e la fortezza di San Leo (feudo storico dei Montefeltro), togliendole l'una ai Tarlati e l'altra ai Petrella.\nFu al servizio dei pisani, per conto dei quali occup\u00f2 Lucca nel 1342, poi a quello del duca di Milano, Giovanni Visconti, nel 1351.\nPrese per i perugini Bettona, che subito riperdette, e infine stabil\u00ec un trattato di pace col cardinale Egidio Albornoz. Gli and\u00f2 male la presa di Casteldurante e fu cacciato dagli urbinati con i suoi figli.\nDiscendenza.\nFu sua sposa Margherita, figlia di Cante Gabrielli signore di Gubbio, da cui ebbe Federico II, suo successore."}
{"id": "739935", "revid": "38275", "url": "https://it.wikipedia.org/wiki?curid=739935", "title": "Nicola di Mira", "text": ""}
{"id": "739937", "revid": "1494169", "url": "https://it.wikipedia.org/wiki?curid=739937", "title": "Iloilo (disambigua)", "text": ""}
{"id": "739938", "revid": "932277", "url": "https://it.wikipedia.org/wiki?curid=739938", "title": "Chianti aretino", "text": "Il Chianti aretino si trova all'estremit\u00e0 occidentale della provincia di Arezzo e costituisce l'estremo lembo orientale della regione collinare del Chianti. A est il Chianti aretino si apre verso il Valdarno superiore, mentre a ovest i Monti del Chianti lo separano dal Chianti senese.\nL'area si estende nei territori comunali di Cavriglia, Montevarchi, Bucine e Pergine Valdarno ed \u00e8 caratterizzata da piacevoli paesaggi ricchi di vigneti ed uliveti dai quali vengono prodotti vini ed oli d'oliva di ottima qualit\u00e0."}
{"id": "739949", "revid": "767487", "url": "https://it.wikipedia.org/wiki?curid=739949", "title": "Politzer crenoterapico", "text": "Il politzer crenoterapico \u00e8 una terapia a cui si pu\u00f2 ricorrere in pediatria quando il bambino soffre di catarro endotimpanico o tubarico (orecchio) e nelle otiti catarrali ricorrenti.\nNei bimbi fino all'et\u00e0 di 4 o 5 anni, la terapia consiste nell'invio del gas dell'acqua sulfurea (contenente idrogeno solforato) nella tuba passando dal naso con una piccola olivetta posta nella fossa nasale.\nPer bimbi di maggior et\u00e0, si opera con l'insufflazione endotimpanica, o cateterismo tubarico, dove lo specialista otorinolaringoiatra sempre tramite il naso, inserisce un catetere nella tuba uditiva, dentro la quale si rilascia a pressione il gas dell'acqua sulfurea."}
{"id": "739953", "revid": "125194514", "url": "https://it.wikipedia.org/wiki?curid=739953", "title": "L'occasione fa il ladro", "text": "L'occasione fa il ladro \u00e8 un'opera lirica di Gioachino Rossini. Il libretto, denominato \"burletta per musica\" o \"farsa\" in un atto, \u00e8 di Luigi Prividali, che lo ha tratto dal vaudeville \"Le pr\u00e9tendu par hasard, ou L'occasion fait le larron\" (1810) di Eug\u00e8ne Scribe.\nFortune dell'opera.\nLa prima rappresentazione ebbe luogo il 24 novembre 1812 al Teatro San Mois\u00e8 di Venezia.Se l'opera all'inizio ebbe una buona fama e fece il giro d'Italia e d'Europa, con la morte del compositore fu eclissata dalle ben pi\u00f9 celebri opere buffe, e scomparve dal repertorio. Ebbe per\u00f2 un'importante ripresa nel 1892 a Pesaro, nel centenario della nascita del compositore. \nLa farsa ritorn\u00f2 sulle scene nella seconda met\u00e0 del Novecento: nel 1962 fu rappresentata alla Piccola Scala di Milano (diretta da Nino Sanzogno con Alvinio Misciano, Wladimiro Ganzarolli ed una giovanissima Fiorenza Cossotto nei panni di Ernestina). La prima rappresentazione al Rossini Opera Festival fu nel 1987 diretta da Salvatore Accardo con Luciana Serra, Luciana D'Intino e Claudio Desderi, e segn\u00f2 l'ultima regia rossiniana di Jean-Pierre Ponnelle, che mor\u00ec l'anno successivo (la regia fu in seguito ripresa pi\u00f9 volte al ROF, e due volte alla Scala, nel 1988 e nel 2010). L'opera, pur non entrata nel consueto repertorio, conta tuttora un discreto numero di rappresentazioni in Italia.Luciana Serra ha fatto del ruolo di Berenice uno dei suoi cavalli di battaglia; importanti interpreti del ruolo di Alberto furono Rockwell Blake e William Matteuzzi; nel piccolo ma divertentissimo ruolo di Martino si sono distinti Alessandro Corbelli e Roberto Coviello.\nLa trama.\nLa narrazione contiene una delle solite vicende di complicati scambi di persona, in questo caso doppia. Don Parmenione con il fido servo Martino, e il conte Alberto (in viaggio verso la promessa sposa Berenice che non conosce di persona) si riparano in una locanda a causa di un temporale (il famoso temporale orchestrale che sar\u00e0 ripreso anche ne \"Il barbiere di Siviglia\"). I due stringono amicizia, e Alberto racconta al suo interlocutore del suo matrimonio combinato. Cessato il temporale il conte Alberto riparte, ma il suo servitore, per errore, prende la valigia di Don Parmenione invece di quella del padrone. Solo una volta partito il conte, Parmenione e Martino si accorgono dello scambio, e il servo convince il padrone ad approfittare dell'occasione per frugare nell'altra borsa. Don Parmenione apre la valigia e vi trova quello che crede essere il ritratto della promessa sposa Berenice, se ne innamora e decide di approfittare del caso per spacciarsi per il conte Alberto e sposare la ragazza. \nIntanto a casa di Berenice, questa, nonostante i dubbi dello zio Eusebio, decide di voler mettere alla prova lo sposo travestendosi da cameriera, mentre la cugina Ernestina (scappata di casa con l'amante, ma da esso abbandonata) vestir\u00e0 i panni di Berenice. \nParmenione e Martino arrivano prima di Alberto, ed Ernestina (presentata come Berenice) si innamora del presunto Alberto, e il sentimento \u00e8 contraccambiato. Martino per\u00f2 si insospettisce, dato che la ragazza non \u00e8 quella raffigurata nel ritratto. Subito dopo arriva Alberto, che si innamora a prima vista di Berenice; anche la ragazza prova gli stessi sentimenti, ma decide di mettere alla prova il promesso sposo palesandosi come la cameriera. La situazione si complica con l'arrivo dello zio Eusebio che chiede di conoscere lo sposo: le due ragazze presentano ben due Conti Alberti. Alberto accusa Parmenione di essere un impostore, ma il ladro mostra a tutti il contratto di matrimonio, fugando cos\u00ec ogni dubbio, ed Eusebio invita il vero Alberto creduto un impostore ad andarsene.Tuttavia Berenice ed Ernestina credono nelle parole del povero conte, e la promessa sposa decide di affrontare a viso aperto Parmenione, facendogli un vero e proprio interrogatorio sulla sua situazione familiare (documentandosi con le lettere che il vero Alberto le aveva inviato in precedenza): l'impostore sbaglia ogni risposta, e Berenice comprende la verit\u00e0. Nel frattempo lo zio Eusebio ed Ernestina decidono di interrogare il servo Martino sulle abitudini del suo padrone, che lo definisce n\u00e9 vizioso n\u00e9 virtuoso, n\u00e9 buono n\u00e9 cattivo, insomma \"un di quegli esseri comuni in societ\u00e0\". \nIl conte Alberto decide di sfidare a duello don Parmenione per vendicare l'affronto, ma la sfida viene bloccata da Berenice che pretende di sapere la verit\u00e0: i due allora si accordano, Parmenione racconta la verit\u00e0 sull'imbroglio e afferma di essere innamorato di Ernestina, e Alberto rinnova le sue promesse d'amore. Parmenione decide di palesarsi anche ad Ernestina, la quale rimane stupita: egli \u00e8 un amico intimo di suo fratello, il conte Ernesto, il quale aveva mandato Parmenione in cerca della sorella fuggita con un seduttore. La ragazza, abbandonata del seduttore, decide di concedere la mano a Parmenione. Anche tra Alberto e Berenice le cose vengono chiarificate.Don Parmenione chiede perdono ad Alberto del fattaccio, ma rimane ancora il dubbio su chi sia la ragazza del ritratto: ella \u00e8 la sorella di Alberto, il cui ritratto era un regalo dello sposo a Berenice. La farsa si conclude con il doppio matrimonio delle due coppie.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:\nAutoplagio.\nLa breve ma deliziosa sinfonia \u00e8 basata sul temporale della \"Pietra del paragone\" che poi approder\u00e0 al \"Barbiere di Siviglia\"."}
{"id": "739954", "revid": "110157", "url": "https://it.wikipedia.org/wiki?curid=739954", "title": "Ten Years and Running", "text": "Ten Years and Running \u00e8 una compilation del gruppo pop punk statunitense MxPx. L'album \u00e8 uscito nel 2002, per celebrare i dieci anni di attivit\u00e0 della band."}
{"id": "739955", "revid": "79968", "url": "https://it.wikipedia.org/wiki?curid=739955", "title": "Chianti fiorentino", "text": "Per Chianti fiorentino si intende generalmente la parte settentrionale della zona viticola creata nel 1932 e chiamata, appunto, Chianti. Geograficamente \u00e8 formato da parte del Valdarno, parte della Valdelsa e parte della Val di Pesa e, per piccolissima parte (una porzione meridionale del comune di Greve), del Chianti vero e proprio.\nDopo la creazione nel 1932 della zona viticola Chianti non \u00e8 stato mai trovato un accordo sulla definizione di cosa si intendesse per \"Chianti\" nel linguaggio comune. Dipendendo dalle opinioni di ognuno, come \"Chianti fiorentino\" si pu\u00f2 quindi intendere:\nDefinizione geografica.\nSecondo la definizione geografica fa parte del Chianti fiorentino solo parte della frazione di Panzano in Comune di Greve in Chianti.\nDefinizione viticola ristretta.\nSecondo una definizione viticola ristretta (sottozone Classico e Colli Fiorentini) fanno parte del Chianti fiorentino i comuni di: Greve in Chianti, Barberino Val d'Elsa, Tavarnelle Val di Pesa, Fiesole, Bagno a Ripoli, Pontassieve, Pelago, Rignano sull'Arno, Reggello, Figline e Incisa Valdarno, Firenze, Impruneta, Scandicci, Lastra a Signa, Montelupo Fiorentino, Montespertoli, San Casciano in Val di Pesa e Certaldo.\nDefinizione viticola allargata.\nSecondo una definizione viticola allargata (tutto il Chianti in Provincia di Firenze) si aggiungono anche i comuni di: Rufina, Empoli, Montaione, Gambassi Terme, Vinci, Cerreto Guidi e altri."}
{"id": "739956", "revid": "6923", "url": "https://it.wikipedia.org/wiki?curid=739956", "title": "Niccol\u00f2 da Montefeltro", "text": "Da non confondere con un suo omonimo, morto nel 1348, figlio naturale di Federico I da Montefeltro (come invece avviene in Litta e in Ugolini, 1859)\nIl condottiero.\nNel 1338, fu al servizio prima degli Ordelaffi e poi dei Malatesta.\nNel 1351, serv\u00ec lo Stato della Chiesa e sconfisse i Visconti, poi venne assoldato da Firenze in soccorso ai pontifici contro il prefetto Giovanni di Vico, che sconfisse con la conquista di Viterbo avvenuta nel 1354. L'anno dopo, pass\u00f2 nuovamente al servizio della Chiesa, ma ne abbandon\u00f2 poi gli stipendi per unirsi al Conte Lando nella battaglia contro il regno di Napoli.\nFu assoldato da Firenze contro Pisa nel 1362, e a capo di 100 cavalieri, distrusse e devast\u00f2 diversi centri fino ad arrivare alla citt\u00e0 avversaria.\nCompagnia del Cappelletto.\nNell'agosto del 1362, in seguito alla conquista di Peccioli, chiese ai fiorentini il raddoppio della paga, e quando questi rifiutarono, cre\u00f2 la Compagnia del Cappelletto raccogliendo mille cavalieri italiani, tedeschi e borgognoni. \nNell'ottobre dello stesso anno conquist\u00f2 il Castello di Simigni.\nA capo della sua compagnia di ventura, nel 1363, torn\u00f2 al soldo di Firenze prima contro Pisa e poi contro Siena. Dai senesi furono sconfitti nella battaglia della Valdichiana e si allontanarono dal loro territorio. Fu poi assoldato da Perugia, per conto del quale devast\u00f2 il contado di Todi.\nCombatt\u00e9 nel Lazio contro le milizie di Orso Orsini, ma nel 1365, fu costretto a sciogliere la propria compagnia di ventura, perch\u00e9 da tempo era inattiva, e perci\u00f2 la fece confluire nella Compagnia di San Giorgio.\nCapitano generale dello Stato della Chiesa.\nNel febbraio del 1367 fu nominato capitano Generale dello Stato della Chiesa, e nel mese di agosto dello stesso anno mor\u00ec a Viterbo nella fortezza del Belriposo."}
{"id": "739959", "revid": "5998733", "url": "https://it.wikipedia.org/wiki?curid=739959", "title": "Lingue ufficiali", "text": ""}
{"id": "739964", "revid": "834", "url": "https://it.wikipedia.org/wiki?curid=739964", "title": "Festa dei defunti", "text": ""}
{"id": "739965", "revid": "339392", "url": "https://it.wikipedia.org/wiki?curid=739965", "title": "Teodosio il vecchio", "text": ""}
{"id": "739970", "revid": "552788", "url": "https://it.wikipedia.org/wiki?curid=739970", "title": "Fangoterapia", "text": "La fangoterapia \u00e8 una terapia termale che viene effettuata impiegando fango termale rimasto in infusione in speciali contenitori per circa 50-60 giorni.\nModalit\u00e0 di applicazione.\nIl fango maturo \u00e8 alla base della fangoterapia che si compone di quattro passaggi:\nIl fango viene applicato direttamente sulla pelle ad una temperatura tra i 37 \u00b0C e i 38 \u00b0C per un periodo che varia dai 15 ai 20 minuti. Al termine dell'applicazione il paziente, dopo essere stato sottoposto ad una doccia calda, si immerge nel bagno termale alla temperatura di 37-38 \u00b0C per circa 8 minuti. Infine viene asciugato con panni caldi.\nIndicazioni.\nLa fangoterapia \u00e8 efficace nelle forme infiammatorie croniche dell'apparato locomotore quali artrosi articolari, tendiniti, dolori e infiammazioni muscolari."}
{"id": "739973", "revid": "1442080", "url": "https://it.wikipedia.org/wiki?curid=739973", "title": "Bactrocera", "text": "Bactrocera \u00e8 un genere di insetti fitofagi compresa nella famiglia dei \"Tephritidae\", sottofamiglia \"Dacinae\" (Ditteri Ciclorrafi Schizofori). Comprende 520 specie (549 secondo ).\nGeneralit\u00e0.\nIl genere \"Bactrocera\" si distingue da \"Dacus\" per gli urotergiti III-V separati. Per questo motivo, numerose specie inizialmente comprese in \"Dacus\" sono state trasferite da (1989) in \"Bactrocera\".\nSi tratta di specie di grande importanza nel settore agronomico per i danni che pu\u00f2 arrecare alle colture.\nDeriva il suo nome dalle parole greche \"bakter\" (bastoncello) e \"kera\" (corno).\nDistribuzione e habitat.\nLe \"Bactrocera\" sono presenti in gran parte in aree tropicali in Asia e in Oceania e, in piccola parte in Africa. Alcune specie si estendono per un certo tratto nell'areale paleartico, provenendo dal continente africano o da entrambi gli areali.\nSpecie del genere \"Bactrocera\".\nCome per tutti i Tefritidi, le specie del genere \"Bactrocera\" sono spesso indicate con il nome generico di \"mosca della frutta\". Le singole specie hanno nomi comuni che fanno riferimento al loro habitat oppure alla coltura attaccata. L'elenco che segue indica i nomi comuni con cui sono indicate alcune specie. In grassetto sono evidenziate le specie presenti o introdotte in Italia."}
{"id": "739977", "revid": "226458", "url": "https://it.wikipedia.org/wiki?curid=739977", "title": "Disuguaglianza di Darboux", "text": "La disuguaglianza di Darboux \u00e8 una disuguaglianza relativa all'integrazione sul piano complesso: essa afferma che il modulo dell'integrale di una funzione, lungo una curva del piano complesso, \u00e8 sempre minore o uguale del massimo valore in modulo della funzione, moltiplicato per la lunghezza della curva. In maniera pi\u00f9 formale, per l'integrale curvilineo di una funzione formula_1 lungo la curva formula_2 la disuguaglianza di Darboux \u00e8 la seguente:\ndove formula_4 \u00e8 il massimo valore in modulo assunto dalla funzione lungo la curva, e formula_5 \u00e8 la lunghezza della curva.\nDimostrazione: suddividiamo la curva formula_6 in formula_7 punti formula_8, e tra i punti formula_9 prendiamo i punti formula_10. Definiamo ora\nda cui si ottiene\ne vale inoltre la seguente relazione\nda cui passando al limite per formula_14 si ottiene la disuguaglianza di Darboux."}
{"id": "739979", "revid": "125155640", "url": "https://it.wikipedia.org/wiki?curid=739979", "title": "Carlo Reguzzoni", "text": "Biografia.\nEra cugino di Alfredo Monza, anche lui calciatore e allenatore di calcio.\nLa citt\u00e0 di Busto Arsizio gli ha intitolato l'impianto sportivo di via Valle Olona, dove debutt\u00f2 con la maglia della Pro Patria.\nCarriera.\nGiocatore.\nClub.\nAla cresciuta nella Pro Patria, debutta in prima squadra a sedici anni e mezzo, nel 1924, siglando subito una doppietta nella gara vinta dai biancobl\u00f9 contro la Milanese in trasferta per 4-2. Nonostante la giovane et\u00e0 diventa immediatamente titolare fisso, trascinando con i suoi gol la squadra alla promozione in Prima Divisione al termine della stagione 1925-1926.\nNel campionato 1926-1927, a diciotto anni \u00e8 il punto di riferimento della Pro Patria, che per la prima volta nella sua storia approda in Divisione Nazionale (attuale Serie A), in una squadra formata esclusivamente da soli giocatori bustocchi e della Valle Olona. Suo il gol al 74' a Treviso, che fissa il punteggio sull'1-1 splancando le porte della massima serie italiana.\nIl 16 ottobre 1927, alla quarta giornata di campionato, Reguzzoni \u00e8 autore di una doppietta che consente la prima storica vittoria della Pro Patria nel massimo campionato italiano di calcio, in trasferta a Genova, contro La Dominante (3-2). Al termine della stagione saranno 10 le reti di Reguzzoni.\nIl campionato disputato dalla Pro Patria che alla fine chiude nella parte medio-alta della classifica, trova vasta eco anche nelle pi\u00f9 importanti firme sportive del tempo. In particolare Reguzzoni con il compagno di squadra Mario Varglien, viene citato da un articolo di Vittorio Pozzo dalle colonne de \"Il Calcio\" dal titolo \"La prodezza della Pro Patria\" in cui mette in rilievo la sua \"tecnica di assoluto valore.\".\nNel triennio 1927-1930, gioca in attacco con il fiumano Andrea Gregar, con i due che si completano a vicenda. Nella stagione 1928-1929, in Divisione Nazionale, la coppia Reguzzoni-Gregar segna complessivamente 41 reti, 29 per Reguzzoni in 27 gare, 12 in 24 per Gregar. Le 29 reti di Reguzzoni, di cui tre su rigore, valgono il secondo posto nella classifica marcatori del Girone A di Divisione Nazionale, e il terzo complessivo sui due gironi, dietro a Rossetti II del Torino con 36 e Giuseppe Meazza (Ambrosiana-Inter), con 33. Nel 1929-1930 segna 13 gol, andando in rete la prima volta a Brescia, per la 6\u00aa giornata, con la Pro sconfitta per 2-1 e l'ultima in Pro Patria-Triestina 1-1, alla penultima giornata della stagione.\nPer la stagione pass\u00f2 al Bologna, squadra a cui leg\u00f2 i suoi successi sportivi per quasi tutto il resto della carriera. , per la cifra record di 80.000 lire, allora considerata iperbolica.\nIl 28 settembre 1930 fa il suo esordio con la maglia rossobl\u00f9, in Bologna-Triestina (6-1), realizzando una doppietta. Fu colonna portante dello \"squadrone che tremare il mondo fa\", dove gioc\u00f2 per diciotto stagioni, vincendo quattro scudetti e due Mitropa Cup (nota come Coppa dell'Europa Centrale): quest'ultima competizione era la massima vittoria a cui poteva aspirare un club europeo. Nel 1934, la vittoria del Bologna contro l'Admira Vienna in 5-1 in Mitropa Cup vede per tre volte il suo nome nel cartellino dei marcatori. Stessa cosa avviene per il Trofeo dell'Esposizione di Parigi, giocato il 6 giugno 1937, con il Bologna che s'impose per 4-1 sul Chelsea, con Reguzzoni che realizz\u00f2 ancora una tripletta.\nAl termine del campionato misto relativo all'annata del 1946, chiuse il rapporto con il Bologna giocando l'ultima gara in rossobl\u00f9 il 14 aprile 1946 a Genova contro il Genoa. Torn\u00f2 alla Pro Patria in Serie B, contribuendo a riportarla nella massima serie italiana, chiudendo la carriera nel campionato successivo in Serie A ormai quarantenne. In quella stagione disputer\u00e0 17 incontri realizzando una rete contro il Milan a San Siro (Milan-Pro Patria 4-2), quando riprese un tiro di Turconi II dal limite e gir\u00f2 prontamente a rete dall'area piccola.\nNel girone di ritorno, per problemi fisici, gioc\u00f2 solo 2 gare contro Sampdoria e Lazio: nella gara contro i biancocelesti il 14 marzo 1948, disput\u00f2 la sua ultima partita da calciatore portando al pareggio i biancobl\u00f9 all'87' con uno scatto sulla fascia sinistra, saltando due avversari, attirando poi su di s\u00e9 i difensori, mettendo in mezzo un cross che Bonelli dovette solo spingere in fondo al sacco.\nIn Serie A ha disputato 401 partite in campionato con le maglie di Pro Patria e Bologna, segnando complessivamente 155 reti. \u00c8 tuttora al 19\u00ba posto dei migliori marcatori di tutti i tempi del campionato italiano.\nCon 145 reti in Serie A \u00e8 il secondo marcatore del Bologna, squadra con cui ha disputato 417 partite tra campionato e coppe europee, segnando in totale 168 gol, di cui 145 in campionato 5 in coppa Italia e 18 nelle coppe europee. \u00c8 il terzo giocatore con pi\u00f9 presenze in rossobl\u00f9, precedendo Giacomo Bulgarelli e Tazio Roversi.\nNazionale.\nIn nazionale gioc\u00f2 una sola partita il 14 aprile 1940 a 32 anni, contro la Romania: con Vittorio Pozzo che di volta in volta gli prefer\u00ec Gino Colaussi e Raimundo Orsi. Vest\u00ec per una volta anche la maglia della Nazionale B in Francia-Italia (2-2), giocata a Marsiglia nel dicembre del 1937.\nAllenatore.\nRimase poi in seno alla Pro Patria, allenando le giovanili e talvolta fungendo anche da tecnico della prima squadra, fino alla met\u00e0 degli anni 1950; successivamente, allen\u00f2 la Juventus Domo e il Luino."}
{"id": "739980", "revid": "92723", "url": "https://it.wikipedia.org/wiki?curid=739980", "title": "Piana di Lucca", "text": "La Piana di Lucca \u00e8 un'area pianeggiante che si estende attorno alla citt\u00e0 di Lucca, comprendente quasi tutta la \"Lucchesia\" ed altre aree contigue. Dal punto di vista storico la Lucchesia \u00e8 precisamente quella parte della pianura (in dialetto \"\"il pian di Lucca\") e delle contigue colline e montagne, che appartenne in et\u00e0 moderna allo \"Stato lucchese\" (vedi Repubblica di Lucca, Principato di Lucca e Piombino e Ducato di Lucca) e che corrisponde grosso modo alle antiche Sei Miglia. Oggi questo territorio \u00e8 compreso nei comuni di Lucca, Capannori, Porcari, Villa Basilica ed in parte di quelli di Pescaglia (Val Freddana), Massarosa (Montigiano e Gualdo), Camaiore (Seimiglia camaioresi), Altopascio (Badia di Pozzeveri) e Pescia (frazioni collinari oggi comprese nell'Arcidiocesi di Lucca). L'area in questione si presenta piuttosto uniforme sotto il profilo dialettale e della cultura materiale.\nGeografia fisica.\nA livello fisico la pianura si estende ben oltre la Lucchesia e va a comprendere aree con ben altre caratteristiche dialettali e culturali rispetto a quelle prettamente lucchesi.\nLa Piana di Lucca \u00e8 delimitata:\nL'area \u00e8 un immenso deposito alluvionale che si cre\u00f2 con i detriti trasportati dai torrenti che scendono dalle vicine alture e dal Serchio; accoglie le acque del Serchio al limitare dei Colli Apuani, accompagnandole verso il mare in direzione di Nozzano e Ripafratta.\nL'area comprende per intero il comune di Lucca e in parte quelli di Capannori, Porcari, Altopascio, Montecarlo, Villa Basilica e Pescaglia. Ne appartiene parzialmente l'area della Valdinievole che include parte dei territori comunali della confinante Provincia di Pistoia (Buggiano, Chiesina Uzzanese, Massa e Cozzile, Montecatini Terme, Monsummano Terme, Pescia, Pieve a Nievole, Ponte Buggianese, Larciano, Lamporecchio e Uzzano). Rientrano nella Piana di Lucca anche parte dei comuni di Bientina e Castelfranco di Sotto, che si trovano nell'estremit\u00e0 nord-orientale della Provincia di Pisa, e parte del comune di Fucecchio, che si trova all'estremo lembo occidentale della Provincia di Firenze.\nClima.\nPur rientrando tra i climi mediterranei quello della Piana di Lucca \u00e8 caratterizzato da minimi invernali frequentemente sotto lo zero e solamente da un mese con siccit\u00e0 estiva, in media poco prolungata. Si riscontrano infatti caratteri di continentalit\u00e0 a causa delle elevate escursioni termiche sia giornaliere che annue. Secondo la classificazione dei climi di koppen appartiene al gruppo \"Csa\" tendente al \"Cfsa\" in alcune zone pi\u00f9 interne a ridosso dei monti e in bassa collina: \u00e8 caldo e afoso d'estate con giorni di calura, mentre \u00e8 freddo e rigido durante l'inverno con giorni di gelo, soprattutto nelle campagne circostanti alla citt\u00e0 dove in qualunque stagione in caso di bel tempo si registrano temperature minime inferiori anche di qualche grado, spesso a causa della forte inversione termica e per l'elevato tasso di umidit\u00e0; sono invece rarissimi i giorni di ghiaccio. Nel periodo invernale raramente (ma non da escludere) si hanno precipitazioni nevose (anche se spesso con accumuli scarsi o addirittura nulli), mentre in piena estate le scarse precipitazioni si hanno sotto forma di temporali. Nelle aree alto collinari della Lucchesia il clima \u00e8 invece sub-mediterraneo temperato \"Cfsb\", mentre nella piccola porzione montana \u00e8 da definirsi oceanico \"Cfb\"\". Nel periodo invernale, oltre i 400 metri s.l.m., la neve non \u00e8 rara anche se non ha molta permanenza al suolo, dato che i monti del territorio comunale sono tutti inferiori a mille metri di altezza. La media nivometrica varia tra i 5\u00a0cm e i 60\u00a0cm circa in base all'esposizione e all'altitudine. Le direzioni prevalenti dei venti sono di levante tra settembre ed aprile e ponente tra maggio ed agosto.\nAmbiente.\nNella Piana di Lucca si coltivano cereali e pioppi in pianura, mentre viti e ulivi in collina. I boschi, sia in base all'altitudine che all'esposizione, sono occupati da variet\u00e0 di piante, tipiche tra la sottozona media del lauretum di 2\u00ba tipo alla sottozona fredda del Fagetum in corrispondenza dei principali rilievi. Negli ultimi anni il clima permette all'ulivo la sua sopravvivenza e il ciclo di fruttificazione completa dal piano basale fino ad una quota media massima compresa tra 450 e i 550 metri s.l.m. in base all'esposizione e ai microclimi.\nGeologia.\nLa Piana di Lucca si form\u00f2 a partire dal Miocene a causa dei movimenti delle placche tettoniche che comprendevano l'Appennino Settentrionale.\nL'area di depressione formatasi a Sud dell'Appenino Tosco-Emiliano (ovvero l'odierna Piana di Lucca) rappresenta il prolungamento della valle del Serchio in direzione Sud-Est. Attualmente \u00e8 caratterizzata da due zone ben distinte tra di loro dal punto di vista geografico e geologico, ovvero la Piana di Lucca e la Piana di Pescia \u2013 Valdinievole, separate dalle zone collinari di Montecarlo.\nLa depressione \u00e8 caratterizzata da depositi di ambiente salmastro nella zona Sud-Est, dove si trovano le Cerbaie, mentre la parte settentrionale presenta sedimenti di ambiente lacustre, databili tra la fine del Pliocene e l'inizio del Pleistocene Inferiore (5-6 milioni di anni fa). Sempre nello stesso periodo, si ipotizza l'esistenza di un vasto bacino lacustre localizzato in una zona compresa tra l'area pedemontana appenninica a Nord, il Monte Albano ad Est, il gruppo dei Monti Pisani ad Ovest e le colline tra Calcinaia e Vinci: ci\u00f2 \u00e8 confermato dalla presenza, nelle zone marginali della Piana (Montecarlo), di depositi lacustri costituiti da materiali fini e argillosi, oltre a materiali pi\u00f9 grossolani come sabbie, conglomerati rocciosi e ciottoli.\nI conglomerati ciottolosi e sabbiosi della zona delle Cerbaie e di Altopascio, tipici di un ambiente fluvio deltizio piuttosto che di un ambiente lacustre, fanno ritenere che la Piana di Lucca, nel Pleistocene, sia stata interessata da diverse azioni geologiche, quali sollevamento tettonico e cicli differenziati di erosione e sedimentazione.\nI mutamenti geologici, tra i quali l'innalzamento dei rilievi collinari presenti tra Montecarlo, le Cerbaie e Altopascio, condizionarono il sistema idrografico della Piana di Lucca, in tempi successivi portarono allo stato attuale dell'idrografia locale.\nInfatti nell'interfase tra le due glaciazioni di W\u00fcrm il Serchio attraversava la Piana di Lucca da Nord a Sud, dividendola praticamente a met\u00e0, e continuava il suo percorso fino ai pressi di Calcinaia per poi immettersi nell'Arno. A causa dell'innalzamento del letto dell'Arno, il Serchio si ritir\u00f2 progressivamente fino a colmare la Piana di Lucca, lasciando cos\u00ec nell'area di Bientina, dove prima scorreva, ristagni e impaludamenti.\nIl Serchio si divise cos\u00ec in due rami minori (Auser e Auserclo): l'Auserclo, ramo con direzione Sud-Ovest, riusc\u00ec a sfondare gli ostacoli naturali tra Ripafratta e i Monti D'Oltre Serchio e creare un nuovo percorso fluviale per poi sfociare nei pressi di Migliarino; l'Auser corrispondeva con l'antico percorso del Serchio, ovvero quello che si immetteva nel fiume Arno.\nIn tempi storici (dal VII al XVI secolo) tutti i rami del Serchio vennero arginati e regimati dando al fiume cos\u00ec il suo aspetto attuale. L'area di Bientina e le zone circostanti maggiormente soggette agli impaludamenti e ai ristagni furono successivamente bonificate e drenate creando una serie di canali dagli alvei abbandonati del Serchio, come il ramo denominato Auser.\nGeografia antropica.\nDal punto di vista geografico la Piana di Lucca comprende, per intero o parzialmente, i territori di 20 Comuni e 4 Province:\nStoria.\nDalla Preistoria agli Etruschi.\nL'uomo di Neanderthal apparve nella Piana di Lucca all'incirca 50.000 anni fa e si insedi\u00f2 in una zona emersa della Piana ricca di flora e fauna, soprattutto lungo i corsi dei fiumi, dei laghi e nelle coste, luoghi ritenuti idonei per vivere e cacciare. I primi ritrovamenti, databili attorno a 40.000-50.000 anni fa, consistono prevalentemente in attrezzature adatte all'uso quotidiano di selce e diaspro lavorati in maniera pi\u00f9 o meno accurate. Le stazioni di ritrovamento di questi reperti sono: la Grotta dell'Onda e la Buca della Iena a Camaiore e la Grotta del Gosto nella montagna di Cetona.\nIn un arco di tempo che si aggira attorno ai 10.000 anni, tra i 40.000 e 30.000 anni fa, a causa delle vicissitudini geologiche che si susseguirono nella Piana di Lucca e causarono cambiamenti di clima, flora e fauna, si insedi\u00f2 in zona l'Homo sapiens sapiens. A differenza degli insediamenti dell'uomo di Neanderthal, i luoghi scelti per vivere dall'Homo sapiens sapiens assunsero un carattere per lo pi\u00f9 temporaneo: durante la stagione estiva gli accampamenti furono installati nelle zone pi\u00f9 aperte come Massaciuccoli, mentre in inverno gli accampamenti si trovavano in zone pi\u00f9 protette come le grotte lungo la Valle del Serchio.\nTra i 18.000 e i 12.000 anni fa ci furono grandi spostamenti e insediamenti di pi\u00f9 popoli tutti nella stessa lingua di terra compresa tra la Liguria, la Versilia, la Valle del Serchio e la Piana di Lucca, in maggioranza lungo le zone fluviali. I primi spostamenti nell'entroterra, 12.000 anni fa, furono causati probabilmente dalla ricerca di cibo e le zone pi\u00f9 popolate svilupparono l'industria litica come dimostrano i ritrovamenti all'Isola Santa in Garfagnana.\nTutti questi spostamenti si susseguirono durante il Mesolitico finch\u00e9, con l'avvento del Neolitico, 7.000 anni fa, si presentarono grandi rivoluzioni tecniche, sociali ed economiche: si migliorarono le tecniche di lavorazione della pietra, nacquero agricoltura, allevamento e arte vasaria, sorsero i primi villaggi e si svilupp\u00f2 un commercio embrionale. La Piana di Lucca \u00e8 priva di materiali risalenti a quell'epoca: le uniche tracce sono le ceramiche rinvenute nella Buca delle Fate di Cardoso, le ceramiche e l'industria su ossidiana (roccia magmatica trasportata dalle Isole Eolie) rinvenute nella Grotta dell'Onda a Camaiore.\nIn seguito alla scoperta del rame, vere e proprie ondate di esploratori percorsero il Mediterraneo alla ricerca di miniere di rame. Anche la Piana di Lucca fu interessata dagli itinerari dei primi minatori, forse per la presenza di minerali d'argento e di rame di ottima qualit\u00e0. Resta il fatto che la Piana continu\u00f2 a rimanere isolata dal punto di vista culturale, anche se tra questa e la Versilia non esistono barriere insormontabili per i gruppi umani. In base ai reperti ritrovati, non ci sono differenze culturali tra i popoli che si stabilirono in queste zone: gli stessi elementi decorativi si trovano sia nella Spelonca di Maggiano, sia nella Grotta dell'Onda a Camaiore, sia nello Spacco delle Monete di Vecchiano.\nL'Et\u00e0 del bronzo, al contrario dell'Et\u00e0 del rame, \u00e8 scarsamente documentata sia nella Piana di Lucca che nelle zone circostanti come Versilia, all'epoca considerate zona di passaggio verso i luoghi pi\u00f9 ricchi.\nUn'impronta importante nella storia della Piana fu lasciata dai Liguri, insediatisi tra il VIII e il VI secolo a.C. L'esempio pi\u00f9 importante nell'area di Lucca lasciato dai Liguri \u00e8 la serie di tombe in muratura ritrovate a Minucciano, databili attorno al V secolo a.C. La lunga permanenza dei Liguri nella Piana \u00e8 confermata dalla ripetizione degli stessi temi riportati negli schemi sepolcrali: ci\u00f2 dimostra un'autonomia culturale ben definita che distingueva i Liguri dagli altri popoli dei territori limitrofi. La vita di questo popolo si basava prevalentemente sull'agricoltura, sulla pastorizia e, a partire dal V secolo a.C., sugli scambi commerciali con gli Etruschi e i popoli dell'Italia Settentrionale e tirrenica. L'unitariet\u00e0 e l'omogeneit\u00e0 dei Liguri si concretizzava nell'arte sepolcrale: gli elementi caratteristici delle decorazioni funerarie erano l'uso della cassetta litica e di uno o pi\u00f9 ossari in ceramica grossolana, vasi di accessori e altri oggetti rituali, sempre presenti nelle sepolture liguri rinvenute nella Piana di Lucca. Col susseguirsi dei secoli e anche per gli scambi commerciali, i Liguri divennero un popolo pi\u00f9 aperto agli scambi culturali: l'arte sepolcrale mut\u00f2 in maniera rapida ed immediata a causa delle influenze degli Etruschi e dei Romani.\nLa vicenda degli Etruschi nella Piana di Lucca \u00e8 alquanto complicata e piena di dubbi: si pensa che siano giunti soltanto attraverso modesti influssi commerciali, oppure si pensa che la loro presenza fosse massiccia, come suggeriscono alcuni ritrovamenti nella Piana (necropoli di Ponte a Moriano del III secolo a.C.) e nella fascia costiera (villaggio palafitticolo di Campo Casali a Massaciuccoli, VI secolo a.C.).\nLa Piana di Lucca, prima della conquista dei Romani, cio\u00e8 tra il V e il III secolo a.C., fu influenzata da una sorta di melting pot culturale tra gli Etruschi, popolo pi\u00f9 moderno e tecnologico rispetto ai Liguri, popolo pi\u00f9 arcaico.\nQuesta coesistenza culturale \u00e8 confermata dalla presenza, nella fascia costiera, di necropoli liguri come quella di Pietrasanta ed etrusche come quella di Querceta. La convivenza tra questi due popoli non fu sempre pacifica, anzi ci furono scontri bellici per il monopolio del commercio del ferro, che dall'Isola d'Elba giungeva nella Piana di Lucca per essere lavorato, come dimostrano i reperti di Bientina, San Lorenzo a Vaccoli e Ponte a Moriano.\nDai Romani ad oggi.\nLa Piana di Lucca venne conquistata dai Romani nel 180 a.C. durante la guerra contro i Liguri Apuani e fu costituita in colonia latina. In epoca romana, dopo la fondazione della colonia di Luca (180 A.C.), la pianura circostante la citt\u00e0 entr\u00f2 a far parte del suo territorio amministrativo, anche se non \u00e8 dato sapere quali fossero gli esatti limiti orientali della giurisdizione lucchese.\nTra il VI e il IX secolo d. C. la Piana di Lucca fu territorio di conquiste da parte di diversi popoli, tra cui i Longobardi che istituirono un ducato, e i Franchi guidati da Carlo Magno.Durante il periodo longobardo tutta la pianura ricadde nel territorio del potente Ducato di Lucca, il quale si estendeva dal Valdarno (San Miniato) alla Val di Vara, in Lunigiana. La stessa unit\u00e0 politica amministrativa si mantenne inalterata fino all'epoca comunale, quando iniziarono le lotte tra Lucca e Pisa e successivamente tra Lucca, Pisa e Firenze, per il predominio su aree chiave come Altopascio, la Val di Nievole e il Ponte a Cappiano. L'intera pianura rimase comunque prevalentemente in mano del Comune di Lucca fino al collasso della Signoria di Castruccio Castracani, ovvero circa al 1330.\nA quel punto le truppe fiorentine penetrarono stabilmente in Val di Nievole e nel giro di un secolo e mezzo questa porzione della pianura fu annessa allo stato di Firenze che si sarebbe evoluto nello stato regionale toscano. Lucca restava una repubblica indipendente ed iniziava un lungo percorso autonomo che l'avrebbe vista progressivamente assumere una coscienza di s\u00e9 profondamente antigranducale se non, addirittura, antitoscana. Quindi, dalla met\u00e0 del XV secolo, i confini della Lucchesia storica si delinearono in modo chiaro, andando essa a comprendere gli odierni comuni di Lucca, Capannori, Porcari, Villa Basilica e le frazioni di Badia a Pozzeveri (oggi comune di Altopascio), Collodi, Veneri, Pontito, Stiappa, Medicina, Fibbialla e San Quirico (oggi nel Comune di Pescia), San Martino in Freddana, Torcigliano, Monsagrati, Fiano e Loppeglia (oggi nel Comune di Pescaglia), Orbicciano, Fibbiano, Valpromaro, Migliano, Gombitelli, Montemagno, Fibbialla (oggi nel Comune di Camaiore), Gualdo e Montigiano (oggi nel Comune di Massarosa). I confini sarebbero rimasti immutati fino all'ottobre del 1847, quando il Ducato di Lucca venne annesso dalla Toscana. Il Granducato provvide infatti prima a creare la Prefettura di Lucca e successivamente il Compartimento Lucchese, che si compose del territori del vecchio Ducato cui furono aggiunte Pietrasanta e la Versilia Storica, Barga e la Val di Nievole a Ovest di Monsummano.\nMonumenti e luoghi d'interesse.\nLe Ville della Piana di Lucca.\nDal punto di vista storico-artistico sono di notevole valore, per la loro bellezza e ricchezza artistica, le numerose Ville sparse nella periferia di Lucca, circondate da suggestivi giardini con giochi d'acqua. Nel XVI secolo si afferm\u00f2 la tipologia di un edificio compatto di due o tre piani organizzato simmetricamente intorno ad una sala centrale molto grande. Nel Seicento e nel Settecento, si svilupp\u00f2 un maggior gusto decorativo delle facciate con elementi scultorei, pur mantenendo la medesima tipologia strutturale, mentre i giardini diventavano parte integrante degli elementi decorativi grazie all'inserimento di architetture verdi e giochi d'acqua.\nVilla Torrigiani a Camigliano \u00e8 il maggiore esempio meglio conservato di villa barocca presente nella Piana di Lucca. Preceduta da quasi un chilometro di viale con cipressi secolari, originariamente era una villa appartenente alla famiglia Buonvisi. Nel Seicento, fu acquistata da Nicolao Santini, ambasciatore della Repubblica di Lucca presso la corte di Luigi XIV di Francia (per questo \u00e8 conosciuta anche come la Piccola Parigi), e fu ristrutturata nelle sue forme attuali.\nVilla Mansi a Segromigno fu ristrutturata per la prima volta dall'architetto urbinate Muzio Oddi, su commissione della famiglia Cenami. Venne acquistata nel 1675 dai Mansi, che promossero il rimodernamento della facciata e il rifacimento del giardino, lavori affidati rispettivamente a Giovan Francesco Giusti e Filippo Juvarra.\nLa Villa Reale di Marlia, originariamente di appartenenza della famiglia Buonvisi, fu acquistata e restaurata dalla famiglia Orsetti nella met\u00e0 del Seicento; fu poi venduta ad Elisa Bonaparte Baciocchi che la trasform\u00f2 nella sua forma attuale con le forme neoclassiche e ampliando il giardino, pur rispettando l'originaria impronta barocca.\nLe altre ville lucchesi meglio conosciute sono Villa Oliva e Villa Grabau a San Pancrazio di Marlia e Villa Bernardini a Vicopelago.\nAltri monumenti della Piana di Lucca.\nProcedendo verso l'interno della Piana, il primo comune che si incontra venendo da Lucca \u00e8 Capannori, uno dei comuni agricoli pi\u00f9 estesi d'Italia. Del patrimonio artistico di questo territorio fanno parte chiese di origine romanica come San Giusto di Marlia, San Quirico in Petroio, San Cristoforo di Lammari con la Piet\u00e0 del Cristo di Matteo Civitali, il Santuario della Madonna del Carmine con gli affreschi di Virgilio Carmignani e Pietro Nerici, la Chiesa di Santa Margherita del XII secolo nell'omonima localit\u00e0 e la Chiesa dei SS. Quirico e Giuditta a Capannori.\nSeguendo il percorso della Via Francigena e proseguendo verso Ovest, dopo Capannori, si incontra Porcari, piccolo centro abitato che si situa ai piedi della collina dove anticamente si trovava il castello feudale. Al posto del Castello di Porcari, nella stessa collina, oggi si trova la Chiesa di San Giusto costruita nel 1745. La facciata ed il campanile della Chiesa in stile neogotico furono ultimati nella seconda et\u00e0 del XIX secolo con gli affreschi e le decorazioni del pittore Michele Marcucci. Sempre a Porcari si trova la Chiesa di Rughi, nota per una tavola del XV secolo raffigurante la Madonna in Trono fra Santi.\nProseguendo verso Nord-Est lungo il crinale che separa la Piana di Lucca dalla Val di Nievole, si trova il Comune di Montecarlo, borgo medioevale fondato nel 1333 per accogliere la popolazione dell'antica comunit\u00e0 di Vivinaia, localit\u00e0 distrutta dai fiorentini nel 1331. Montecarlo fu conquistato dai fiorentini nel 1437. La Fortezza del Cerruglio con la sua Rocca e l'antico torrione furono edificati nel XIV secolo. Nella via principale sorge la Collegiata di Sant'Andrea caratterizzata dal possente campanile in stile neogotico; all'interno di essa si trova l'affresco della Madonna del Soccorso, opera della fine del XIV secolo.\nNell'estremit\u00e0 Sud orientale della Piana di Lucca si trova Altopascio, comune di origine medioevale legato alla storia dell'Ospedale dei Cavalieri del Tau, ordine religioso risalente a prima del 1100, che nel Medio Evo offriva accoglienza e protezione ai pellegrini in transito lungo la Via Francigena alla volta di Roma. La Chiesa di San Jacopo del XII secolo conserva ancora la sua facciata originale, le loggette cieche bicrome e il possente campanile merlato risalente alla seconda met\u00e0 del XIII secolo, dalla cui sommit\u00e0 la campana degli smarriti aiutava i pellegrini ad orientarsi nelle ore notturne. Questa chiesa fu modificata in gran parte nel XIX secolo.\nIn direzione opposta, a 20 chilometri da Lucca, si trova il comune di Pescaglia. Di questo comune fanno parte Monsagrati, nella quale sorge la Pieve di San Giovanni Battista (edificio romanico del XII secolo), e Celle Puccini, centro che ha preso il nome dal compositore Giacomo Puccini, poich\u00e9 la sua famiglia soleva trascorrere il periodo estivo in un edificio del XVI secolo, ora diventato un museo.\nUltimo comune della Piana di Lucca, per numero di abitanti e per distanza da Lucca, Villa Basilica \u00e8 un centro di origini medioevali, come dimostrano le sue architetture, celebre nel Medio Evo per la fabbricazione di armi e la lavorazione del ferro. Gi\u00e0 dal Trecento divent\u00f2 un importante centro di produzione cartaria per l'abbondanza di acque nella zona. Qui si trova la Pieve di Santa Maria Assunta, edificio romanico risalente al XII-XIII secolo costruito interamente in pietra arenaria: all'interno della Pieve sono conservati frammenti di sculture medioevali e un Crocifisso su tavola di Berlinghiero risalente al XIII secolo.\nLa zona pi\u00f9 Settentrionale della Piana \u00e8 chiamata Brancoleria e si trova lungo la SS12 del Brennero passata Ponte a Moriano. \u00c8 una zona che si trova ai piedi delle Pizzorne, ricca di boschi e terrazzamenti coltivati. Gli edifici pi\u00f9 significativi di questa zona della Lucches\u00eca sono la Pieve di San Giorgio a Brancoli, San Lorenzo in Corte di Brancoli e Santa Maria in Piazza, tutti edifici romanici risalenti all'XI-XII secolo.\nA 20 chilometri ad Ovest di Lucca, c'\u00e8 Pescia, capoluogo della Val di Nievole; \u00e8 una citt\u00e0 che \u00e8 legata tuttora alle sue origini medioevali con il suo Castello, l'antica Pieve di Santa Maria oggi cattedrale di Pescia e il Palazzo Comunale, edifici risalenti al XIII-XIV secolo. Nelle colline sovrastanti Pescia sorge Collodi, paesino risalente a prima del XII secolo nato come villaggio militare e celebre in tutto il mondo perch\u00e9 legato all'immagine di Carlo Lorenzini, detto Collodi, autore delle \"Avventure di Pinocchio\". In questo paesino si possono ammirare il Castello di Collodi del XII secolo, le architetture barocche di Villa Garzoni con il suo Giardino (che include la moderna casa delle farfalle) del Seicento, la Chiesa romanica di San Bartolomeo e il Parco tematico di Pinocchio costruito del 1951, area di svago che ripropone le ambientazioni del celebre romanzo.\nLe Corti della Piana di Lucca.\nNella Piana di Lucca \u00e8 possibile imbattersi in piccoli agglomerati di case che hanno origini legate alla vita rurale e povera. Questo tipo di luogo viene chiamato \"corte lucchese\" e nella Piana di Lucca, a partire dal XIII-XIV secolo, svolgeva un ruolo fondamentale per le diverse attivit\u00e0 economiche della vita contadina. Corte deriva dal latino \"cohors\", \"chors\", \"cors\" che per i Romani indicava l'aia della villa o della fattoria e dalla parola medioevale \"curtis\" che indicava un insieme di edifici e di territori adiacenti ad una propriet\u00e0 rurale.\nQueste corti vennero all'inizio a formarsi soprattutto attorno alle chiese e alle ville dei nobili poich\u00e9 le istituzioni ecclesiastiche e i pi\u00f9 ricchi nel Medio Evo erano i proprietari dei terreni agricoli. Ciascuna corte era indipendente dalle altre circostanti con differenze sostanziali dal punto di vista socio-economico: la loro ricchezza si basava sull'agricoltura e su una fitta rete di scambi commerciali dei loro prodotti. Proprio per i commerci che causarono debiti alle istituzioni ecclesiastiche e ai nobili che dovevano cedere i loro terreni ai commercianti borghesi e il conseguente spezzettamento delle propriet\u00e0, le corti diventarono da villaggi legati alla parrocchia a villaggi legati alle propriet\u00e0 rurali dei borghesi.\nLe corti della Piana di Lucca sono diverse dai cascinali che caratterizzano le campagne della Pianura Padana. L'insediamento a corte era l'elemento strutturale predominante nella Piana e rispetto ai cascinali dell'Italia Settentrionale traeva molti profitti maggiori per chi ci abitava per esempio ad ogni corte corrispondeva un unico pozzo, si creava una maggiore protezione e anche un senso di collaborazione e di aiuto. La struttura di una corte non era di tipo chiuso, anzi si lasciava un terreno non coltivato circostante lasciato libero per poter accogliere nuove costruzioni oltre ad un'apertura simbolo di disponibilit\u00e0 ad accogliere i vicini.\nGli elementi tipici della corte consistevano in uno schieramento rivolto a Sud di abitazioni, l'aia (lo spazio interno aperto), le stalle, i fienili (rustici) paralleli alla strada alla quale si poteva accedere attraverso pochi passaggi coperti, sovrastati dai \"callari\", ovvero una struttura che fungeva da abitazione, fienile o deposito degli arnesi di lavoro. Inoltre decorazioni architettoniche di carattere strettamente religioso come edicole e piccole cappelle rappresentanti figure sacre venivano poste all'interno delle corti.\nLa vita quotidiana nella Corte consisteva nella coltivazione di cereali, fagioli, patate, verdure di ogni genere in pianura, mentre nella Corte in collina si coltivavano gli oliveti e i castagni: tutti prodotti che alla fine venivano venduti al mercato della citt\u00e0.\nUna localit\u00e0 famosa per contenere al suo interno molte corti \u00e8 Tassignano.\nEconomia.\nNella Piana di Lucca i settori che dominano sono l'industria e il settore dei servizi, oltre al turismo sempre con valori costanti per il flusso di stranieri: il commercio \u00e8 il settore di maggior peso in termini di numerosit\u00e0 d'imprese, seguito dalle imprese manifatturiere che importano ed esportano i diversi prodotti dell'industria lucchese.\nAlcune attivit\u00e0 sono considerate tradizionali della zona e affondano le loro radici sin dal Medio Evo come il settore cartario (presente nella Piana di Lucca fin dal XIV secolo), il settore lapideo (sviluppatosi per l'enorme quantit\u00e0 di cave nella zona) con l'estrazione del marmo dalle Alpi Apuane, il settore calzaturiero, il settore della lavorazione dei metalli, l'industria meccanica che predilige soprattutto il comparto della produzione di macchine per le cartiere. Ambiti secondari, ma pur sempre importante per l'economia e l'industria lucchese sono il settore tessile e l'industria alimentare.\nUno dei settori che riveste maggiore importanza nella Piana di Lucca \u00e8 il turismo, soprattutto da parte degli stranieri, attirati dal patrimonio artistico presente nella zona come le Ville Lucchesi, i monumenti dei centri minori oltre a quella della citt\u00e0 di Lucca. Il turismo, che si \u00e8 sviluppato in Lucches\u00eca negli ultimi anni anche per l'attivazione di numerose iniziative tra cui il Lucca Comics, il Lucca Summer Festival e le sagre locali, \u00e8 caratterizzato dal fatto che ha raggiunto tassi di incremento economico costanti e superiori al settore dell'industria manifatturiera.\nUn altro settore che ha un ruolo fondamentale nell'economia locale \u00e8 l'artigianato che conta tra piccole, medie e grandi imprese il 73% del numero totale delle imprese. Tutti i settori considerati tradizionali come il settore cartario, lapideo, calzaturiero e meccanico hanno dei tassi di incremento economico inferiori rispetto alla media regionale.\nLa forte presenza di attivit\u00e0 industriali nella Piana di Lucca, come si pu\u00f2 notare lungo la A11 Firenze Mare passato il casello di Montecatini Terme, crea disagi sulle dinamiche socio-ambientali della natura fisica del territorio con elevati quantitativi di inquinamento: la presenza di cartiere crea un forte stress ambientale causato dai fanghi espulsi, dalle emissioni, dal prelievo idrico e dai rischi di incidente industriale. A questi fattori venga aggiunto il peso del commercio su gomma lungo le autostrade e le strade statali.\nTrasporti.\nVie di comunicazione.\nLa Piana di Lucca fu al tempo dei Romani attraversata da vie consolari (Aurelia e Lodovica), strade che nel Medio Evo furono abbandonate o sostituite da percorsi di maggiore importanza (via Francigena) come quelle del Compitese (via di Lucca), di Altopascio (via Romana), di Capannori e Lammari (via Lombarda) e di Camaiore (via della Contesora e via Freddana).\nOggi la rete stradale nella Piana di Lucca \u00e8 il risultato di una serie di innovazioni avvenute nel Dopoguerra per far fronte all'aumento del traffico nella strade principali di collegamento (via Aurelia, via Sarzanese, via Lodovica, via dell'Abetone e del Brennero, via Pesciatina, via Pisana attraverso Ripafratta, via Pisana attraverso il Foro di San Giuliano Terme e via Romana).\nLa Piana di Lucca \u00e8 attraversata e tagliata a met\u00e0 dall'autostrada A11 Firenze Mare e dalla bretella autostradale Lucca \u2013 Viareggio, che si congiunge all'autostrada A12 Livorno \u2013 Genova.\nOltre a queste infrastrutture la Piana \u00e8 attraversata dalla linea ferroviaria regionale Firenze \u2013 Viareggio che si divide all'altezza di Lucca in tre vie ferroviarie: la prima prosegue per Massarosa e Viareggio, la seconda discende lungo il fiume Serchio per poi giungere a Pisa e la terza risale la Valle del Serchio verso nord, attraversando la Garfagnana, la Lunigiana e giungendo ad Aulla.\nSociet\u00e0.\nDemografia.\nAnalizzando i dati raccolti nei censimenti della Provincia di Lucca nel cinquantennio 1951 \u2013 2001, l'andamento della popolazione \u00e8 stato altalenante: dal 1951 al 1981 c'\u00e8 stato un incremento degli abitanti pari al 3,2% (da 377.000 unit\u00e0 a 385.000) mentre dal 1981 al 2001 c'\u00e8 stato un decremento degli abitanti pari al 3,5% (da 385.000 unit\u00e0 a 372.000).\nIn questo lasso di tempo il nucleo urbano di Lucca, rispetto alla Piana circostante, ha avuto una fase di maggiore urbanizzazione e incremento della popolazione nel trentennio 1951 \u2013 1981, mentre la Piana ha avuto un incremento della popolazione nel ventennio successivo quando venne a crearsi un equilibrio tra il numero degli abitanti del \u201cnucleo\u201d urbano di Lucca e quelli della periferia con i comuni circostanti. Tuttavia non si pu\u00f2 dire che nel ventennio 1981 \u2013 2001 i comuni abbiano goduto di buona salute per quanto riguardava il numero di abitanti: un trend negativo si \u00e8 registrato nei comuni di Pescaglia e Villa Basilica; al contrario i comuni di Altopascio, Capannori, Porcari e Montecarlo hanno avuto un boom nel numero di abitanti, favorito da un flusso migratorio di unit\u00e0 trasferitesi dal centro storico di Lucca alla periferia anche per una migliore vivibilit\u00e0 della zona.\nLa popolazione della Piana di Lucca \u00e8 per buona parte anziana. Il tasso di mortalit\u00e0 dagli anni settanta e ottanta ha assunto valori superiori rispetto al tasso di natalit\u00e0: il gap \u00e8 stato in parte colmato dall'arrivo nella Piana di immigrati stranieri negli anni novanta. Infine, l'indice di vecchiaia, negli ultimi sessant'anni \u00e8 aumentato: nel Comune di Lucca, ad esempio, nel 1951 si registravano 57 anziani ogni 100 giovani mentre nel 2001 si registravano addirittura 197 anziani ogni 100 giovani; nella Piana di Lucca la tendenza \u00e8 stata uguale: nel 1951 si contavano 55 anziani ogni 100 giovani, nel 2001 invece 172 anziani ogni 100 giovani. Tutti questi dati sono superiori alla media nazionale dove l'indice di vecchiaia \u00e8 di 131,38.\nTradizioni.\nEnogastronomia.\nLa cucina lucchese \u00e8 sempre stata legata alle tradizioni agricole e rustiche della Piana, simile alle altre cucine toscane, basata sulla variet\u00e0 delle materie prime e dei prodotti agricoli locali, frutti di una campagna fertile e ben coltivata\nFra i primi:\nI secondi sono basati, come tutti i piatti della cucina toscana, su carni d'allevamento o cacciagione tra cui:\nFra i contorni possono essere citati come piatti:\nFra i dolci si ricordano:\nUna particolare attenzione merita il pane di Altopascio, prodotto esportato in tutta Italia, che si conserva a lungo e viene utilizzato soprattutto per i crostini e come pane raffermo.\nProdotto principale dell'agricoltura delle colline lucchesi \u00e8 l'olio extravergine d'oliva, conosciuto fin dall'antichit\u00e0 ed esportato in tutto il mondo per la sua ottima qualit\u00e0 gi\u00e0 dal XVIII secolo. Le coltivazioni in appezzamenti di dimensioni medio\u00a0\u2013 piccole sono tutelate dal marchio DOP e collocate nei classici terrazzamenti che caratterizzano il paesaggio collinare della fascia collinare attorno la Piana di Lucca. La raccolta viene effettuata nei mesi di novembre, dicembre e gennaio a cui segue immediatamente la spremitura nei frantoi con il metodo a freddo che consente di mantenere invariate le caratteristiche pi\u00f9 pregiate del prodotto.\nAltro tipo di coltura molto diffuso nella Piana di Lucca \u00e8 la vite, rappresentata da due zone di produzione DOC: le Colline Lucchesi (Lucca, Capannori e Altopascio) e i territori di Montecarlo e Porcari.\nFra gli antipasti tipici della tradizione si possono citare:\nTra i vini delle Colline Lucchesi possono essere ricordati:\nTra i vini di Montecarlo si ricordano:"}
{"id": "739995", "revid": "17654", "url": "https://it.wikipedia.org/wiki?curid=739995", "title": "Les v\u00eapres siciliennes", "text": ""}
{"id": "739999", "revid": "116853198", "url": "https://it.wikipedia.org/wiki?curid=739999", "title": "Agar (Bibbia)", "text": "Agar (in Ebraico \u05d4\u05b8\u05d2\u05b8\u05e8, H\u0101gar; in Arabo \u0647\u0627\u062c\u0631; \"Straniera\") fu una schiava egiziana di Sara, moglie di Abramo. La sua storia \u00e8 raccontata nel libro della Genesi.\nRacconto biblico.\nLa storia di Agar \u00e8 raccontata nella Genesi ai capitoli e .\nSiccome Sara non riesce a dare un figlio al marito Abramo, gli offre la propria schiava, una straniera di nome Agar, con l'obiettivo di adottarne il figlio al momento del parto. Da questa unione nascer\u00e0 Ismaele. Quando si accorge di essere incinta, Agar perde ogni rispetto per la sua padrona, che finisce col maltrattarla. In seguito, anche Sara riesce a generare un figlio, Isacco, ma - quando lo vede scherzare col fratellino Ismaele - scoppia in Sara una profonda rabbia, al punto che Abramo \u00e8 costretto ad allontanare Agar e suo figlio.\nIl testo nella versione CEI.\n\"Il bambino [Ismaele] crebbe e fu svezzato e Abramo fece un grande banchetto quando Isacco fu svezzato. Ma Sara vide che il figlio di Agar l'Egiziana, quello che essa aveva partorito ad Abramo, scherzava con il figlio Isacco. Disse allora ad Abramo: \u00abScaccia questa schiava e suo figlio, perch\u00e9 il figlio di questa schiava non deve essere erede con mio figlio Isacco\u00bb. La cosa dispiacque molto ad Abramo per riguardo a suo figlio. Ma Dio disse ad Abramo: \u00abNon ti dispiaccia questo, per il fanciullo e la tua schiava: ascolta la parola di Sara in quanto ti dice, ascolta la sua voce, perch\u00e9 attraverso Isacco da te prender\u00e0 nome una stirpe. Ma io far\u00f2 diventare una grande nazione anche il figlio della schiava, perch\u00e9 \u00e8 tua prole\u00bb. Abramo si alz\u00f2 di buon mattino, prese il pane e un otre di acqua e li diede ad Agar, caricandoli sulle sue spalle; le consegn\u00f2 il fanciullo e la mand\u00f2 via. Essa se ne and\u00f2 e si smarr\u00ec per il deserto di Bersabea. Tutta l'acqua dell'otre era venuta a mancare. Allora essa depose il fanciullo sotto un cespuglio e and\u00f2 a sedersi di fronte, alla distanza di un tiro d'arco, perch\u00e9 diceva: \u00abNon voglio veder morire il fanciullo!\u00bb. Quando gli si fu seduta di fronte, egli alz\u00f2 la voce e pianse. Ma Dio ud\u00ec la voce del fanciullo e un angelo di Dio chiam\u00f2 Agar dal cielo e le disse: \u00abChe hai, Agar? Non temere, perch\u00e9 Dio ha udito la voce del fanciullo l\u00e0 dove si trova. Alzati, prendi il fanciullo e tienilo per mano, perch\u00e9 io ne far\u00f2 una grande nazione\u00bb. Dio le apr\u00ec gli occhi ed essa vide un pozzo d'acqua. Allora and\u00f2 a riempire l'otre e fece bere il fanciullo. E Dio fu con il fanciullo, che crebbe e abit\u00f2 nel deserto e divenne un tiratore d'arco. Egli abit\u00f2 nel deserto di Paran e sua madre gli prese una moglie del paese d'Egitto.\" (cfr. Genesi )\nEsegesi.\nIl racconto mette in luce due temi principali. Anzitutto Sara, che non ha creduto alla promessa di Dio di darle un figlio e ha cercato di arrangiarsi con mezzi umani per procurarsene uno adottivo, scopre di essersi cacciata nei guai. Agar, infatti, non accetta di essere considerata solo una madre per conto di altri e Ismaele non accetta di non essere considerato il vero primogenito di Abramo. Deve intervenire l'angelo del Signore per allontanare Agar e simultaneamente assicurare la sorte di Ismaele e dei suoi discendenti.\nSecondariamente il racconto viene utilizzato per sottolineare l'attenzione di Dio per gli individui che la mentalit\u00e0 corrente considera inferiori. Agar \u00e8 donna, \u00e8 schiava, \u00e8 straniera. Sara e Abramo ne parlano solo come \"la schiava\", senza nemmeno riconoscerle la dignit\u00e0 di chiamarla per nome. Per Sara Agar \u00e8 solo lo strumento di una maternit\u00e0 surrogata, come previsto dalle consuetudini semitiche codificate nel Codice di Hammurabi. Dio, invece, vede l'afflizione di Agar senza che lei abbia bisogno di esprimerla. Dio ascolta quando certe situazioni gridano verso il cielo e chiama Agar sempre per nome. Agar, inoltre, \u00e8 la prima donna in tutta la Bibbia alla quale compare l'angelo del Signore e per annunciarle la maternit\u00e0 e il destino del figlio, di cui stabilisce anche il nome (e il nome \"Ismaele\" significa proprio \"Dio ascolta\").\nLa discendenza di Abramo e Agar.\nTramite la discendenza di Ismaele, cos\u00ec come tramite quella della seconda moglie di Abramo, Ketur\u00e0, si realizza la profezia secondo cui Abramo sarebbe diventato \"padre di una multitudine di nazioni\" (Gen 17,4). Il racconto ha una finalit\u00e0 eziologica\u02d0 dare conto della stretta somiglianza linguistica e in parte culturale fra ebrei e arabi.\nDai dodici figli di Ismaele (Gn 25,12-16) proverrebbero le trib\u00f9 arabe che abitavano il deserto a Est di Israele, citate in diversi testi biblici. Per esempio dal primogenito Nebai\u00f2t discenderebbero i Nabatei, da Kedar il regno dei Kedariti, da Tema gli abitanti dell'oasi di Tayma, ecc.\nIn Gn 37,27-28 i mercanti ismaeliti, a cui sar\u00e0 venduto Giuseppe, sono confusi con i Madianiti, che, per\u00f2, secondo un altro brano biblico discenderebbero dall'ultima moglie di Abramo, Ketur\u00e0 (Gn 25,1-2). I madianiti svolgeranno un ruolo importante nelle vicende di Mos\u00e8.\nTradizione islamica.\nAgar non \u00e8 citata direttamente nel Corano ma \u00e8 conosciuta, sotto la variante H\u0101jar, dalla tradizione musulmana ed \u00e8 considerata come la seconda sposa di Abramo e la madre del suo figlio primogenito Ismaele/Ism\u0101\u02bf\u012bl. A lei si riconduce il rito del \"sa'y\", che si svolge nel corso dei pellegrinaggi maggiore e minore, del \"hajj\" e della \"\u02bfumra\" tra le collinette meccane di Safa e Marwa.\nL'abbandono di H\u0101jar e di Ism\u0101\u02bf\u012bl \u00e8 considerato come una prova per vagliare la fede della donna nella provvidenza divina e Dio non mancher\u00e0 d'aiutare la donna dopo la sua accorata ricerca d'aiuto."}
{"id": "740002", "revid": "287204", "url": "https://it.wikipedia.org/wiki?curid=740002", "title": "Jean-Georges Noverre", "text": "\u00c8 considerato il creatore del balletto moderno. Il giorno della sua nascita, il 29 aprile, viene celebrato con la giornata internazionale della danza. David Garrick, attore britannico, lo soprannomin\u00f2 lo Shakespeare della danza. Nessuno dei 150 balletti da lui coreografati \u00e8 arrivato fino a noi.\nBiografia.\nDebutta a Fontainebleau nel 1742, davanti alla corte di Luigi XV, dopodich\u00e9 il principe Enrico di Prussia lo invita a Berlino. Di ritorno a Parigi, entra nella compagnia di danza dell\"Op\u00e9ra-Comique\". Nel 1748 sposa l'attrice e ballerina Marguerite-Louise Sauveur. Alla chiusura della \"Op\u00e9ra-Comique\" nel 1749, Noverre si sposta a Strasburgo e a Lione, dove danza fino al 1752. Trascorre anche alcuni anni a Londra chiamato dall'attore britannico David Garrick. Nel 1754, ritorna all\"'Op\u00e9ra-Comique\" e vi compone il suo primo balletto, \"Les F\u00eates chinoises\" che ha un notevole successo ma che successivamente Noverre ripudier\u00e0.\nRitornato a Lione, tra gli anni 1758 e 1760, produce parecchi balletti e pubblica le sue \"Lettres sur la danse et les ballets\" che conosceranno pi\u00f9 pubblicazioni e saranno tradotte in inglese, tedesco e spagnolo. Chiamato a Stoccarda nel 1760, vi resta per sette anni e poi si trasferisce a Vienna, sotto la protezione della futura regina Maria Antonietta che lo nomina \"ma\u00eetre de ballet\" di corte. Compone molti balletti, alcuni dei quali in collaborazione con Gluck. Nel 1775 Maria Antonietta lo chiama a Parigi e lo nomina ma\u00eetre de ballet dell'Op\u00e9ra. Dopo un secondo soggiorno a Londra, dal 1785 al 1793, Noverre si ritira a Saint-Germain-en-Laye nel 1795 e qui muore nel 1810, mentre sta preparando un'edizione del \"Dictionnaire de la danse\".\nOltre alle celebri \"Lettres sur la danse\", Noverre scrisse \"Observations sur la construction d'une nouvelle salle de l'Op\u00e9ra\" (1781), \"Deux lettres de M. Noverre \u00e0 Voltaire\" (su Garrick, 1801), \"Lettres \u00e0 un artiste sur les f\u00eates publiques\" (1801), e un manoscritto non datato intitolato \"Th\u00e9orie et pratique de la danse en g\u00e9n\u00e9ral, de la composition des ballets, de la musique, du costume, et des d\u00e9corations qui leur sont propres\".\nNoverre era amico di Voltaire, Federico II e David Garrick. \u00c8 il teorico del ballet d'action.\nIl teorico.\nIl balletto ai tempi di Noverre \u00e8 a un punto di stallo. Le rappresentazioni sono diventate semplici mezzi per mettere in mostra le scenografie spettacolari e i virtuosismi dei ballerini. Si allestiscono balletti vuoti, senza unit\u00e0 di azione e continuit\u00e0. Noverre, seguendo le riforme abbozzate da Louis de Cahusac, il librettista di Rameau, asserisce che il balletto deve ritrarre le passioni, i costumi e gli usi dei popoli e deve seguire un'azione drammatica senza perdersi in \"divertissements\" staccati dal tema principale. Il compositore di balletto deve rappresentare la natura e la verit\u00e0, offrire una narrazione logica fondata, come per le rappresentazioni teatrali, tenendo presenti tre momenti: \u00abesposizione - sviluppo - epilogo\u00bb. La danza \"in azione\" deve essere naturale ed espressiva pi\u00f9 che tecnica e virtuosa e deve coinvolgere lo spettatore con una pantomima espressiva, ispirata al gioco teatrale, come quello di Garrick. Noverre non risparmia critiche alla danza dei suoi tempi e alla situazione dell'Op\u00e9ra in particolare: mette in dubbio l'organizzazione gerarchica del balletto, bandisce la maschera che \u00absoffoca gli affetti dell'anima\u00bb, come dice lui, predica abitudini veritiere, alleggerite e meglio adattate alla danza.\nGrande importanza rivestono per Noverre, nella sua concezione del balletto quasi come uno \"spettacolo totale\", le scenografie e i costumi. La realizzazione di questi ultimi, portatori di una simbologia precisa quanto alle caratteristiche del personaggio, vennero per lo pi\u00f9 affidati a Louis-Ren\u00e9 Boquet.\nPer quanto riguarda il ballerino, egli deve possedere una cultura generale abbastanza approfondita, che includa lo studio della poesia, della storia, della pittura, della geometria, della musica e dell'anatomia.\nLe sue nuove teorie sulla danza saranno terreno fertile per lo sviluppo del balletto romantico."}
{"id": "740003", "revid": "64833", "url": "https://it.wikipedia.org/wiki?curid=740003", "title": "Ipoacidit\u00e0", "text": ""}
{"id": "740013", "revid": "1543377", "url": "https://it.wikipedia.org/wiki?curid=740013", "title": "Baidoa", "text": "Baidoa, talvolta citata anche come Iscia Baidoa (in somalo \"Baydhabo\"), \u00e8 una citt\u00e0 della Somalia situata 256 km a nordovest dalla capitale Mogadiscio, ed \u00e8 capoluogo della provincia omonima e della regione di Bai.\nConta circa 135.000 abitanti ed \u00e8 una delle principali citt\u00e0 somale. Situata nell'interno fra i corsi dei fiumi Uebi Scebeli e Giuba, su un altopiano di circa 400 slm, essa gode di un ottimo clima che le ha valso l'appellativo di \"Svizzera somala\".\nBaidoa \u00e8 abitata soprattutto dal clan dei Rahanweyn.\nStoria.\nDurante l'amministrazione coloniale italiana essa fu capoluogo del Commissariato dell'Alto Giuba.\nDopo l'avvio della Guerra civile somala, scoppiata nel 1991, la citt\u00e0 \u00e8 stata oggetto di violenti scontri di varie fazioni rivali dell'Esercito di Resistenza dei Rahanweyn per assicurarsene il completo controllo.\nNel febbraio 2006 Baidoa divenne sede del Governo Federale di Transizione, riparato lontano dalla capitale Mogadiscio in seguito alla presa della stessa da parte delle milizie delle Corti islamiche. A Baidoa si tenne la tra il 20 ed il 26 dicembre 2006 una battaglia tra le truppe governative, aiutate dall'esercito etiope, e le milizie dell'Unione delle Corti Islamiche, conclusasi con una decisiva vittoria dei governativi.\nIl 30 gennaio 2009 le truppe dell'organizzazione terroristica Al-Shabaab hanno preso il controllo della citt\u00e0 dopo un duro assedio che durava dal luglio 2008. Il governo \u00e8 riuscito tuttavia a riconquistare il 22 febbraio 2012, sempre con il sostegno dell'Etiopia.\nNell\u2019agosto del 2016 \u00e8 stato affidato alla delegazione Italiana composta dall'avv. Sergio Falcone (Ordine degli avvocati di Napoli), ing. Luigi Alberto Ciavoli (Asas Confindustria), Fulvio Mucibello (consulente giudiziario), con il supporto dell'ambasciata a Mogadiscio, l'incarico di dirigere una scuola di dottorato per i giudici presso l\u2019ex Collegio Italiano di Baidoa."}
{"id": "740014", "revid": "22475", "url": "https://it.wikipedia.org/wiki?curid=740014", "title": "Calorifero", "text": "Il calorifero \u00e8 un comune componente radiante dell'impianto di riscaldamento, detto anche corpo radiante, di locali ad uso civile e/o industriale. La denominazione \u00e8 oggi disusata nella tecnica ma ancora in uso nel linguaggio comune, degli impianti di riscaldamento in genere, e in particolare degli impianti a termosifone (\"accendere il calorifero\"), nonch\u00e9 dei singoli radiatori (\"i caloriferi\" \"sono quasi freddi\").\nStoria.\nIl calorifero \u00e8 stato inventato e brevettato da Pietro de Zanna nel 1839. Inizialmente il modello fu ideato ad aria compressa, solo nel 1855 l'inventore italo russo Franz Karlovich San Galli invent\u00f2 il calorifero ad acqua, contribuendo significativamente ai moderni sistemi di riscaldamento centralizzato.\nSuccessivamente tale soluzione ispir\u00f2 il termoconvettore ad acqua, il quale prevede anche una ventola per velocizzare lo scambio termico e favorire l'effetto di convenzione, andandolo ad accentuare in misura importante.\nDescrizione.\nIl calorifero \u00e8 solitamente composto da \"elementi\" cio\u00e8 moduli in serie affiancati per arrivare alla superficie radiante desiderata. I moduli possono essere in acciaio, ghisa o alluminio. Il rendimento e il prezzo di un calorifero dipende dal materiale, dalla dimensione e dal numero degli \"elementi\" di cui \u00e8 composto.\nImpiantistica e fissaggi.\nGeneralmente ne viene installato uno in ogni stanza, collegato tramite dei tubi ad una caldaia, che per mezzo di pompe immette acqua calda nel calorifero stesso. Ad oggi \u00e8 possibile installare anche caloriferi che sfruttano le basse temperature come il pavimento radiante. La caldaia \u00e8 solitamente collegata ad un termostato che ne regola l'accensione e lo spegnimento a seconda della temperatura desiderata, dell'orario ed eventualmente anche in base ai giorni della settimana (utilizzato principalmente per abitazioni usate solo pochi giorni a settimana come il fine settimana) o con un radiocomando GSM.\nOltre ai caloriferi a caldaia esistono anche caloriferi elettrici che funzionano riscaldando per mezzo di una resistenza l'acqua o l'olio presenti al loro interno.\nIl posizionamento dei caloriferi pu\u00f2 essere di vario tipo a seconda delle esigenze. Affinch\u00e9 il calorifero riesca a scaldare in modo efficace l'ambiente in cui si trova, \u00e8 fondamentale che la sua installazione sia particolarmente accurata:\nNei sistemi sospesi bisogna porre una speciale attenzione a mantenere le prescritte distanze dai muri laterali, dal soffitto, dalla mensola, dal muro posteriore che sono raccomandate dai costruttori al fine di permettere la corretta circolazione di aria calda.\nL'uso di questi fissaggi \u00e8 stato normato all'interno della comunit\u00e0 europea attraverso le linee guida VDI 6036 per ovviare ai pi\u00f9 comuni incidenti domestici.\nValvole e regolazioni.\nIl calorifero \u00e8 provvisto di diverse valvole per la:\nTipologie di Caloriferi.\nScaldasalviette.\nLo scaldasalviette \u00e8 un calorifero particolare per il bagno che serve per riscaldare ed asciugare gli asciugamani. Esistono due versioni: quello solo acqua e quello elettrico ad acqua o ad olio. Alcuni modelli elettrici possono essere dotati anche di un termoventilatore per il riscaldamento dell'ambiente.\nRadiatori tubolari.\nIl radiatore tubolare \u00e8 una variazione basata su alcuni modelli di vecchi caloriferi in ghisa, che permette una maggiore pulizia visiva e facilit\u00e0 di pulizia, ma a discapito dello scambio termico in quanto la sezione delle colonne \u00e8 circolare.\nPiastre.\nLe piastre che sono generalmente in acciaio sono il modello di calorifero pi\u00f9 diffuso al mondo in quanto sono la tipologia pi\u00f9 efficiente nella famiglia dei caloriferi. Il volume d'acqua impiegato \u00e8 nettamente inferiore rispetto a tutti i modelli presenti nel mercato."}
{"id": "740015", "revid": "729019", "url": "https://it.wikipedia.org/wiki?curid=740015", "title": "Strada statale 46 del Pasubio", "text": "La strada provinciale 46 del Pasubio (SP 46), ex strada statale 46 del Pasubio (SS 46), \u00e8 una strada provinciale italiana d'importanza interregionale.\nStoria.\nIl tratto di strada tra Schio e Malo venne tracciato su sollecitazione dei mercanti/imprenditori lanieri tra il 1765 e il 1786, a debita distanza dalla destra idrografica del torrente Leogra spesso soggetto a esondazioni, per una spesa totale di 91.663 lire venete, in parte sostenuta dalle comunit\u00e0 locali.\nL'ex strada statale 46 venne istituita nel 1928 con la denominazione \"del Pian delle Fugazze\", ed il seguente percorso: \"Vicenza - Schio - Pian delle Fugazze - Rovereto.\"\nNel 1938 assunse la nuova denominazione \"del Pasubio\" in onore del Monte Pasubio, teatro di importanti eventi bellici durante la Prima guerra mondiale.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto fra il confine con il Veneto e Rovereto \u00e8 passata dall'ANAS alla Provincia autonoma di Trento. In seguito invece al decreto legislativo n. 112 del 1998, dal 2001, la gestione del tratto veneto \u00e8 passata alla Provincia di Vicenza (precisamente alla societ\u00e0 ViAbilit\u00e0 che gestisce le strade di rilevanza provinciale per conto dell'ente).\nPercorso.\nHa inizio a Vicenza dalla periferia nordovest della citt\u00e0, e risale verso nord toccando i comuni di Costabissara, Isola Vicentina, Malo, Schio, Torrebelvicino. A Valli del Pasubio incrocia la strada statale 246 di Recoaro, attraversa la frazione Sant'Antonio del Pasubio; valica il passo Pian delle Fugazze ed entra in Trentino-Alto Adige. Al Pian delle Fugazze incrocia la diramazione alla strada provinciale 89 Sinistra Leno e la Strada degli Eroi. Attraversa quindi i comuni di Vallarsa, Trambileno e termina a Rovereto in Via Benacense, dove si immette nella strada statale 12 dell'Abetone e del Brennero.\nStrada provinciale 108 dir del Pasubio.\nLa strada provinciale 108 dir del Pasubio (SP 108 dir), ex strada statale 46 dir del Pasubio (SS 46 dir), \u00e8 una strada provinciale italiana che collega la localit\u00e0 Pian delle Fugazze, dalla SP 46 del Pasubio, all'ossario del Pasubio. Nei pressi dell'ossario ha termine la Strada provinciale 99 Campogrosso che collega la SP 108 dir alla Valle dell'Agno.\nStoria.\nL'ex strada statale 46 dir venne istituita nel 1960 con il seguente percorso: \"Innesto strada statale n. 46 del Pasubio (km 45+460) - Monumento Ossario del Pasubio.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Vicenza.\nStrada provinciale 46 del Pasubio (Variante di Torrebelvicino).\nLa Variante di Torrebelvicino della Strada provinciale 46 \u00e8 una strada a scorrimento veloce, con una corsia per senso di marcia che attraversa il comune di Torrebelvicino a sud del capoluogo.\n\u00c8 stata costruita nel 2010 per deviare il traffico pendolare dal centro di Torrebelvicino, onde evitare le colonne d'auto allora frequenti. Ha inizio al confine con il comune di Schio, scorre alla sinistra idrografica del torrente Leogra e si collega con il normale corso della Strada provinciale 46, subito dopo l'uscita dal centro storico.\nLa costruzione di questa strada ha comportato la demolizione e la ricostruzione del ponte di Pievebelvicino (costruito inizialmente dalla Lanerossi come ferrovia per facilitare gli scambi tra Comuni), per permettere il passaggio della variante sotto di esso."}
{"id": "740016", "revid": "125600916", "url": "https://it.wikipedia.org/wiki?curid=740016", "title": "Ovosodo", "text": "Ovosodo \u00e8 un film del 1997 diretto da Paolo Virz\u00ec.\nIl titolo fa riferimento a un quartiere del centro di Livorno, chiamato cos\u00ec per via delle maglie bianco-gialle indossate durante il Palio Marinaro (\"ovosodo\" \u00e8 infatti un dialettale modo di dire \"uovo sodo\"), anche se nella realt\u00e0 il protagonista della pellicola Piero Mansani risiede nel quartiere Barriera Fiorentina. Il titolo allude anche alla frase con cui il film si conclude: i sogni di giovent\u00f9 che il protagonista non ha potuto rincorrere gli si ripresentano alla coscienza con una sensazione fisica di stretta alla gola come, dice lui, se avesse \"mangiato un ovo sodo col guscio e tutto\"\nTrama.\nPiero Mansani \u00e8 un ragazzo che vive in un rione alla periferia di Livorno. Fin da bambino Piero deve affrontare il dolore e le difficolt\u00e0 per la morte della madre, ritrovandosi fin da subito nel mondo degli adulti, fatto di scoperte, disillusioni e primi amori. Nella sua professoressa Giovanna trova la persona che pi\u00f9 gli \u00e8 vicino, perch\u00e9 lo comprende, lo apprezza e gli trasmette l'amore per lo studio. Piero, infatti, non pu\u00f2 contare sull'appoggio della famiglia, composta da un padre ex portuale che sconta varie condanne in carcere, dalla matrigna Mara, troppo nevrotica e delusa dalla vita per comprenderlo, e dal fratello affetto da un grave ritardo mentale. A peggiorare la situazione \u00e8 il quartiere popolare dove Piero abita, il rione Ovosodo, in cui la vita \u00e8 una giungla e ci si deve saper districare tra mille situazioni spiacevoli.\nPiero passa un'adolescenza turbata e confusa che inizia a vivere davvero soltanto quando incontra, all'ultimo anno delle scuole superiori, Tommaso, un ragazzo che vive alla giornata, insofferente a qualsiasi disciplina, che lo travolge in un vortice di avventure. Nonostante il suo spirito apparentemente scapestrato, Tommaso non pu\u00f2 fare a meno di subire le influenze della sua famiglia, molto agiata e benestante, che al termine del liceo decide di mandarlo a studiare negli Stati Uniti nonostante il suo scarso interesse. Dopo un iniziale rifiuto Tommaso decide di accettare la cosa e lasciarsi alle spalle la sua vita movimentata con grande dispiacere di Piero, che capisce cos\u00ec che la vita \u00e8 diversa per ognuno e pu\u00f2 riservare dolori e delusioni inaspettate.\nLa grande giostra sentimentale della vita inizia finalmente a girare prima con Lisa, la bella cugina di Tommaso, una ragazza dal carattere volubile che Piero tenter\u00e0 di abbordare in mille modi, riscontrando per\u00f2 un inesorabile fallimento, e poi con la dolce vicina Susy, ritrovata dopo anni di lontananza e da sempre innamorata di Piero, con cui egli inizia una serena convivenza seguita dal matrimonio, che gli dar\u00e0 una figlia che chiamer\u00e0 come la sua amata professoressa, Giovanna. Dopo aver trovato lavoro in fabbrica ed essersi diplomato grazie agli stimoli di Susy, Piero diventa pi\u00f9 disilluso ma non per questo si perde d'animo, anche perch\u00e9 riesce finalmente a trovare il suo posto nella vita e a costruirsi una famiglia vivendo serenamente. Nonostante ci\u00f2 talvolta sogni di giovent\u00f9 che il protagonista non ha potuto rincorrere gli si ripresentano alla coscienza con una sensazione fisica di stretta alla gola come, dice lui, se avesse mangiato \"un ovo sodo 'ol guscio e tutto\".\nProduzione.\nLa maggior parte degli attori che presero parte al film erano debuttanti. \nSusy da adolescente \u00e8 interpretata da Enrica, la sorella minore di Claudia Pandolfi.\nDistribuzione.\nIl film \u00e8 uscito nelle sale italiane il 12 settembre 1997.\nCitazioni.\nI libri raccontati da Piero in fabbrica sono \"Grandi speranze\" di Charles Dickens e \"La ragazza di Bube\" di Carlo Cassola."}
{"id": "740017", "revid": "122356631", "url": "https://it.wikipedia.org/wiki?curid=740017", "title": "Uccelli da preda (romanzo)", "text": "Uccelli da preda (\"Birds of Prey\") \u00e8 un romanzo d'avventura di Wilbur Smith del 1997.\nTrama.\nSir Francis Courteney nel 1667 \u00e8 un comandante inglese legittimamente impegnato nella guerra di corsa al largo del Capo di Buona Speranza, contro gli olandesi della Repubblica delle Sette Province Unite, per ordine del re Carlo II d'Inghilterra. Hal (Henry) Courteney ha solo diciassette anni, ma ha imparato tutto sull'arte della navigazione e del comando dal padre Francis, e sul combattimento e l'uso delle armi da Aboli, marinaio nero della trib\u00f9 dei Monomotapa liberato dalla schiavit\u00f9, da anni al servizio del comandante Sir Francis e tutore del ragazzo. Conquisteranno la nave \"De Standvastigheid\", una nave della Compagnia Olandese delle Indie Orientali carica di tesori dell'Oriente. Qui prenderanno in ostaggio Katinka e suo marito, il governatore di Capo di Buona Speranza, Petrus van de Velde. Li porteranno con loro in attesa che venga pagato il riscatto per la loro vita: si rifugiano nella baia dell'Elefante, una baia naturale sulle coste dell'Africa, sconosciuta ai pi\u00f9, dove Sir Francis nasconde il suo bottino di guerra. Qui riuscir\u00e0 una prima volta a rispondere all'attacco a tradimento del suo alleato inglese, Lord Angus Cochran conte di Coumbrae, che cercher\u00e0 di rubargli il tesoro.\nUna volta respinti da Sir Francis, la \"Gull of Moray\", la nave di Lord Cumbrae, fa rotta verso Capo di Buona Speranza, enclave olandese in Africa. Qui scoprir\u00e0 che in effetti la guerra contro i Paesi Bassi \u00e8 finita e con l'aiuto di Cornelius Schreuder e dei suoi soldati ritorner\u00e0 alla baia dell'Elefante e insieme riusciranno a catturare Sir Francis e l'equipaggio della Lady Edwina, e a liberare i van de Velde. Una volta portati al Capo verranno processati: Sir Francis non rivela dove ha nascosto il tesoro e verr\u00e0 torturato da Stadige Jan, ed alla fine verr\u00e0 giustiziato in modo atroce sotto gli occhi del figlio. Gli altri saranno condannati ai lavori forzati a vita, mentre i neri al servizio di Sir Francis verranno venduti come schiavi. In cella conoscer\u00e0 Althuda in attesa di giudizio, e insieme ad esso e con l'aiuto di Aboli e Sukeena entrambi al servizio del governatore van de Velde come schiavi, riusciranno a evadere rocambolescamente dalla prigionia. Tutti insieme si addentreranno nella terra selvaggia dell'Africa, la loro unica via di fuga e l'unica speranza: quella di ritornare alla baia dell'Elefante e riconquistare una nave, l\u00ec infatti Lord Coumbrae \u00e8 tornato per scovare il tesoro di Sir Francis.\nHal Courteney ormai \u00e8 un uomo e, dopo la morte di Sir Francis, tutti lo riconoscono come legittimo capo della spedizione: attraverso una terra ancora inesplorata e piena di insidie riusciranno a tornare alla baia dell'Elefante; qui oltre alla \"Gull of Moray\" troveranno un'altra nave, la \"Golden Bough\" del comandante Llewellyn conquistata con l'inganno e il tradimento da Lord Coumbrae e dai suoi scagnozzi. Riusciranno nell'impresa di prendere la \"Golden Bough\" e partiranno alla volta della guerra che imperversa nel corno d'Africa tra il regno cristiano di Prete Gianni in Etiopia ed il Gran Mogol islamico. \nQui conoscer\u00e0 e si innamorer\u00e0 di Judith Nazet, la generale dell'esercito cristiano di Etiopia, e continuer\u00e0 la ricerca della \"Gull of Moray\", del comandante Lord Coumbrae e del colonnello Schreuder, i nemici inesorabili che gli hanno portato via le persone che amava di pi\u00f9, e che ora sono entrambi al servizio del Gran Mogol."}
{"id": "740022", "revid": "287204", "url": "https://it.wikipedia.org/wiki?curid=740022", "title": "Quando vola il falco", "text": "Quando vola il falco \u00e8 un romanzo d'avventura scritto da Wilbur Smith.\nTrama.\n\u00c8 il 1860 quando Zouga e Robyn Ballantyne ritornano dopo lunghi anni in Africa per ritrovare il padre, Fuller Ballantyne, famoso medico, missionario e esploratore. Giunti a Citt\u00e0 del Capo allestiscono una spedizione verso lo Zambesi, ma le loro strade presto si divideranno, la figlia Robyn animata da spirito missionario e dalla volont\u00e0 di lottare contro la tratta degli schiavi, il figlio Zouga alla quasi esclusiva ricerca di fama e ricchezze, diretto verso il mitico e ricco regno di Monomotapa.\nLe loro avventure si intrecciano con le avventure dei capitani Mungo St John, americano proprietario di un clipper negriero, e Clinton Codrington comandante della cannoniera inglese adibita alla caccia agli schiavisti."}
{"id": "740023", "revid": "767487", "url": "https://it.wikipedia.org/wiki?curid=740023", "title": "Interreg", "text": "L'iniziativa Interreg III \u00e8 un programma del Fondo europeo di sviluppo regionale (FESR) per la cooperazione tra regioni dell'Unione europea per il periodo 2000-2006, poi replicati per il periodo 2007-2013 ed infine per il 2014-2020.\nL'iniziativa dell'Unione europea si pone l'obiettivo di evitare che i confini nazionali ostacolino lo sviluppo equilibrato e l'integrazione del territorio europeo. Per questo motivo, varie iniziative e programmi di carattere transfrontaliero vengono finanziate (o co-finanziate) dall'Unione per facilitare l'integrazione tra gli stati membri ed i rapporti commerciali, sociali e culturali tra gli Stati dell'Unione ed i Paesi confinanti.\nSono attualmente in essere numerose iniziative Interreg, che coinvolgono anche specifiche regioni italiane (es. la Puglia, per i rapporti con l'Albania; le regioni confinanti con la Francia, ecc.)."}
{"id": "740025", "revid": "287204", "url": "https://it.wikipedia.org/wiki?curid=740025", "title": "Stirpe di uomini", "text": "Stirpe di uomini \u00e8 un romanzo d'avventura scritto da Wilbur Smith.\nTrama.\nZouga Ballantyne non riesce a resistere al richiamo dell'Africa e di quella concessione ricca d'oro che ha ottenuto dal re dei Matabele, Mzilikazi. Ma per arrivarci ha bisogno di soldi e l'avventura di questo uomo mai domo incomincia fra i diamanti di Kimberley e prosegue col figlio ribelle Ralph. Fra bianchi e neri, profezie della maga Umlino, sfortuna per la perdita della concessione di diamanti, guerre fra inglesi e Matabele e vendette degli indigeni, Wilbur Smith d\u00e0 vita a tutto quello di cui tratta in questo libro straordinario."}
{"id": "740027", "revid": "1543377", "url": "https://it.wikipedia.org/wiki?curid=740027", "title": "Gli angeli piangono", "text": "Gli angeli piangono \u00e8 un romanzo d'avventura di Wilbur Smith.\n\u00c8 il 1895: le profezie della Umlimo, la strega che vive in un antro delle Colline Matopos, si avverano: ai flagelli naturali della peste bovina fa seguito la guerra tra bianchi e indigeni insorti. Ralph Ballantyne dovr\u00e0 imbracciare le armi contro Bazo, suo amico di infanzia che guida la rivolta. Ottant'anni dopo, su quello stesso terreno, i discendenti dei personaggi di allora si scontrano di nuovo: i cugini Roland Ballantyne e Craig Mellow (entrambi nipoti di Jonathan Ballantyne, figlio di Ralph), uniti dall'amore per la stessa donna, accantonano le rivalit\u00e0 per combattere, fianco a fianco, i guerriglieri nazionalisti dello Zimbabwe capeggiati da Tungata Zebiwe, Colui-checerca-giustizia, il pronipote di Bazo."}
{"id": "740029", "revid": "119382", "url": "https://it.wikipedia.org/wiki?curid=740029", "title": "Pesca professionale", "text": ""}
{"id": "740030", "revid": "123919508", "url": "https://it.wikipedia.org/wiki?curid=740030", "title": "Billy Idol (album)", "text": "Billy Idol \u00e8 l'album di debutto del cantante britannico Billy Idol (escludendo il minialbum \"Don't Stop\" del 1981), pubblicato nel 1982 dalla Chrysalis Records.\nIl disco.\nL'uscita dell'album fu preceduta dal singolo \"Hot in the City\", che riscosse un buon successo. Il secondo singolo estratto fu \"White Wedding\", che entr\u00f2 nella Top 40 inglese. L'album allora venne ristampato con l'aggiunta del singolo contenuto in \"Don't Stop\", \"Dancing with Myself\", e raggiunse la posizione 45 della Billboard 200. La RIAA certific\u00f2 l'album come disco d'oro il 28 giugno 1984."}
{"id": "740031", "revid": "287204", "url": "https://it.wikipedia.org/wiki?curid=740031", "title": "Il canto dell'elefante", "text": "Il canto dell'elefante \u00e8 un romanzo d'avventura, ambientato in Sudafrica e Zimbabwe.\nIl protagonista \u00e8 il dottor Daniel Armstrong, nato e cresciuto in Zimbabwe, paese in cui \u00e8 in atto una terribile carneficina di elefanti, sfruttati dai contrabbandieri per il traffico internazionale di avorio, ecc. \nArmstrong avr\u00e0 modo di frequentare il direttore del parco nazionale e di conoscere l'ambasciatore Ning Cheng Gong. Scoprir\u00e0, lentamente, che oltre i traffici consueti si celano trame internazionali ancora pi\u00f9 torbide e inquietanti, che interessano organizzazioni trasversali africane, europee ed asiatiche. I progetti criminali di queste organizzazioni rischiano per\u00f2 di calpestare e mettere a repentaglio la sopravvivenza anche di un singolo stato africano. Non gli resta che tornare a imbracciare le armi e destituire il dittatore, sorretto dal grido di ribellione e vendetta dell'intero popolo."}
{"id": "740032", "revid": "125592162", "url": "https://it.wikipedia.org/wiki?curid=740032", "title": "Cromosoma X", "text": "Il cromosoma X \u00e8 uno dei due cromosomi umani determinanti del sesso (l'altro cromosoma sessuale \u00e8 il cromosoma Y). I cromosomi sessuali sono una delle 23 coppie di cromosomi omologhi presenti negli esseri umani. Ci si riferisce a X e Y come \"cromosomi sessuali\", in contrapposizione agli altri 44 \"autosomi\" uguali in maschio e femmina. Numerose altre specie viventi presentano un sistema di cromosomi sessuali del tutto simile. In letteratura scientifica \u00e8 spesso abbreviato in ChrX.\nIl cromosoma X ha un'alta densit\u00e0 genica: conta infatti quasi 155 milioni di paia di basi e rappresenta circa il 5% del DNA nelle cellule della femmina (dove \u00e8 presente in duplice copia) e il 2,5% nelle cellule del maschio (dove \u00e8 invece presente in copia singola). Per dimensione, si tratta dell'ottavo cromosoma umano.\nL'identificazione dei geni presenti su X \u00e8 in corso. Ne sono stati individuati gi\u00e0 oltre 1100, ma si stima che possano essere circa 1200 geni.\nIl cromosoma X \u00e8 un cromosoma sub-centrico di media grandezza. Al contrario di quanto si creda, non venne denominato X per la (sub) centralit\u00e0 del centromero, ma perch\u00e9 sconosciuto fino al XIX secolo, quando fu scoperto nello spermatozoo e chiamato \"Corpo X\", poich\u00e9 non se ne conosceva la funzione.\nFunzioni.\nOgni individuo presenta normalmente una coppia di cromosomi sessuali per cellula. Le femmine hanno due X, mentre i maschi un X e un Y.\nL'X contiene centinaia di geni, ma pochi di questi intervengono direttamente nella determinazione del sesso.\nPrecocemente, nello sviluppo dell'embrione femmina (allo stadio di circa 1000 cellule), uno dei due cromosomi viene inattivato permanentemente in maniera del tutto casuale in tutte le cellule somatiche (non quelle germinali). Questo fenomeno \u00e8 chiamato inattivazione dell'X o Lyonizzazione (dalla scopritrice Mary Lyon); il cromosoma X messo a tacere all'interno del nucleo forma un condensato di eterocromatina (cromatina inattivata che \u00e8 pi\u00f9 affine ai coloranti rispetto all'eucromatina) detto corpo di Barr.\nStruttura del cromosoma X.\nIl cromosoma X ha una estrema povert\u00e0 di regioni codificanti. \u00c8 composto primariamente da segmenti ripetuti di DNA che non codificano per proteine e hanno funzioni ad oggi sconosciute. Solo l'1,7% del cromosoma codifica per proteine funzionanti e tali geni sono pi\u00f9 corti della media dell'intero genoma umano.\nSi stima che circa il 10% dei geni del cromosoma X sono associati alla famiglia genica dei \u201cCT\u201d, cos\u00ec chiamati perch\u00e9 le proteine codificate sono state rintracciate sia nelle cellule tumorali (pazienti con Cancro) sia nei Testicoli (anche nei soggetti sani). I geni di questa famiglia presenti sull'X costituiscono il 90% dell'intera famiglia nel genoma umano. A causa della loro relativa abbondanza, \u00e8 stato ipotizzato che tali geni (e dunque il cromosoma X) abbiano conferito vantaggi evolutivi ai maschi umani\n\u00c8 stato teorizzato che il cromosoma X derivi, almeno parzialmente, da cromosomi autosomici di alti mammiferi.\nNell'uomo i cromosomi X e Y hanno, analogamente agli autosomi, \"regioni omologhe\" dette, appunto, regioni pseudoautosomiche; esse sono poste ciascuna ad un'estremit\u00e0 del cromosoma e permettono l'appaiamento durante la divisione cellulare. Hanno inoltre estese regioni non omologhe dette regioni differenziali, i cui geni sono, nel maschio, emizigoti. Il cromosoma X \u00e8 notoriamente pi\u00f9 lungo e pi\u00f9 attivo della sua controparte Y.\nAberrazioni numeriche.\n\u00c8 importante sapere che in tutti i soggetti femminili sani, uno dei due cromosomi X va incontro a inattivazione per eteropicnosi entro il sedicesimo giorno dalla fecondazione. L'X inattivo si pu\u00f2 osservare nel nucleo interfasico come Corpo di Barr. Questa inattivazione fa s\u00ec che nelle femmine, in alcune cellule vengano espressi i geni del cromosoma X trasmesso dalla madre, in altre il cromosoma X trasmesso dal padre. Nei soggetti femmine sane, seppur presente un solo cromosoma X attivo, non si sviluppa la sindrome. Questo avviene perch\u00e9 il 21% dei geni sul braccio corto e il 3% di quelli presenti sul braccio lungo del cromosoma X sfuggono all'inattivazione. Anche nei maschi, seppur presente un unico cromosoma X attivo, non si ha la sindrome, perch\u00e9 sul cromosoma Y sono presenti geni omologhi a quelli legati alla X che sfuggono all'inattivazione nei soggetti femmine sane.\nAltre condizioni.\nMolte malattie genetiche sono causate da mutazioni sul cromosoma X. Tali malattie ricorrono pi\u00f9 frequentemente nei maschi, come abbiamo gi\u00e0 detto, in quanto essi possedendo un solo X esprimono come dominante qualsiasi carattere (anche recessivo) presente sul cromosoma. Le femmine, invece, per esprimere questi caratteri (malattie) recessivi devono aver ricevuto l'allele mutato da entrambi i genitori. Un allele mutato, in stato di eterozigosi, pu\u00f2 essere trasmesso dalla madre ai figli (maschi e femmine) e dal padre alle figlie femmine; la trasmissione non \u00e8 invece possibile dal padre al figlio maschio, dato che questi riceve solo l'Y dal padre.\nTra le pi\u00f9 note malattie recessive associate al cromosoma X ci sono l'emofilia e il daltonismo.\nSi conoscono anche alcune malattie associate al cromosoma X e dominanti; la meglio conosciuta di questa categoria \u00e8 il rachitismo vitamina D-resistente.\nDi seguito alcuni disordini genetici associati al cromosoma X:"}
{"id": "740037", "revid": "287204", "url": "https://it.wikipedia.org/wiki?curid=740037", "title": "Sulla rotta degli squali", "text": "Sulla rotta degli squali \u00e8 un romanzo d'avventura di Wilbur Smith. Il libro \u00e8 uscito in Italia nel 1979, edito dalla Arnoldo Mondadori Editore nella collana Cerchiorosso.\nTrama.\nIl cacciatore di marlin Harry Fletcher si mette alla ricerca di un tesoro nascosto nel relitto della nave Dawn Light affondata in una laguna nei mari presso l'isola di St. Mary, precisamente al largo dell'Isola dei tre Vecchi. Dovr\u00e0 lottare contro molti nemici e traditori che vogliono impossessarsi del tesoro anche a costo di uccidere."}
{"id": "740038", "revid": "123919905", "url": "https://it.wikipedia.org/wiki?curid=740038", "title": "Don't Stop (Billy Idol)", "text": "Don't Stop \u00e8 il primo EP da solista del cantante britannico Billy Idol, uscito nel 1981.\n\u00c8 un minialbum composto di sole quattro canzoni, che precede di un anno l'album di debutto vero e proprio, \"Billy Idol\"."}
{"id": "740042", "revid": "585241", "url": "https://it.wikipedia.org/wiki?curid=740042", "title": "Basilio di Ostrog", "text": "Biografia.\nNacque nel paese di Popova il 12 dicembre 1610 e, gi\u00e0 nella giovinezza, entr\u00f2 nel monastero dell'Assunzione di Tvrdo\u0161 diventandone monaco.\nLe opere agiografiche sulla sua vita ci riferiscono che, nonostante la sua saggezza e il suo severo ascetismo riconosciutili da tutto il clero, a causa della sua modestia, Basilio non desider\u00f2 mai salire nella scala gerarchica ecclesiastica e che fu ordinato vescovo contro il suo stesso volere. Sottomettendosi tuttavia a quello che gli sembr\u00f2 il volere dello Spirito Santo accett\u00f2 tale nomina impegnandosi nel porre in essere il proprio ufficio nel migliore dei modi. Nonostante la sua nomina continu\u00f2 a vivere nel monastero di Tvrdo\u0161 poi, quando questo fu distrutto dalle truppe turche, si spost\u00f2 in Montenegro, dove fond\u00f2 il monastero di Ostrog. Durante la sua carica episcopale prese parte a un pellegrinaggio sul Monte Athos. Dalla tradizione popolare furono lui attribuiti numerosi miracoli.\nCulto.\nDopo la sua morte, avvenuta nel 1671, fu seppellito nel monastero di Ostrog, e la sua tomba, posta in una chiesa-caverna dello stesso, divent\u00f2 presto un luogo di pellegrinaggio non solo per i cristiani di fede ortodossa, ma anche per cattolici e musulmani che riconoscevano in Basilio l'alta statura morale e, inqualche caso, credevano nei racconti di miracolose guarigioni avvenute sulla sua tombe. Il monastero di Ostrog \u00e8 oggi uno dei maggiori siti di pellegrinaggio presenti nei Balcani e verso di esso giunge annualmente un gran numero di pellegrini, solitamente durante la Pentecoste.\nSan Basilio \u00e8 commemorato dalla Chiesa ortodossa serba il 12 maggio (29 aprile secondo il calendario giuliano)."}
{"id": "740047", "revid": "6923", "url": "https://it.wikipedia.org/wiki?curid=740047", "title": "Urgell", "text": "L'Urgell (nome ufficiale in lingua catalana; in spagnolo \"Urgel\", in occitano \"Urg\u00e8l\", in aragonese \"Urchell\") \u00e8 una delle 41 comarche della Catalogna, con una popolazione di 34.117 abitanti; suo capoluogo \u00e8 T\u00e0rrega.\nAmministrativamente fa parte della provincia di Lleida, che comprende 13 comarche."}
{"id": "740048", "revid": "287204", "url": "https://it.wikipedia.org/wiki?curid=740048", "title": "Un'aquila nel cielo", "text": "Un'aquila nel cielo \u00e8 un romanzo d'avventura scritto da Wilbur Smith.\nTrama.\nAmore, suspense, emozioni indimenticabili non mancano nella vicenda di David Morgan e di sua moglie Debra protagonisti del libro. All'inizio del racconto David, giovane e ricco sudafricano dall'aspetto angelico, rifiuta di dirigere le aziende paterne e si dedica anima e corpo alla sua grande passione:il volo. In pochi anni diventa un brillantissimo e talentuoso pilota di Jet Mirage e un giorno mentre si trovava in vacanza in Spagna conosce Debra, una ragazza israeliana molto affascinante e suo fratello Joseph detto Joe. Debra \u00e8 una scrittrice e David se ne innamora perdutamente. Sar\u00e0 proprio l'amore per Debra a dare via ad una serie di avvenimenti imprevisti. Arruolatosi nell'aviazione israeliana tramite il padre della ragazza, un generale dell'esercito israeliano detto il Brig, David si trova coinvolto nella guerra contro gli arabi. Nel turbine del conflitto Debra, vittima di un attentato ad opera di El Fatah, diventer\u00e0 cieca mentre David avr\u00e0 il volto sfigurato da un incidente aereo in cui Joe (anche lui aviatore) perder\u00e0 la vita. Ma un grande amore riesce comunque a resistere a qualsiasi prova e i due giovani si sposeranno. Tornati in Sudafrica a Jabulani, si troveranno di nuovo a dover fronteggiare situazioni rischiose, assalti di bracconieri, insidie di animali feroci, fino all'imprevedibile epilogo dove Debra dopo un'operazione chirurgica riacquista la vista. David, completamente trasfigurato dall'incidente aereo, \u00e8 inizialmente contrario all'operazione proprio perch\u00e9 teme che la sua compagna possa rinnegarlo visto il suo volto mostruoso. Ma lei piena d'amore e di pena per suo marito supera questo ulteriore scoglio e ritorna con lui a Jabulani dove vivranno felicemente per il resto della vita."}
{"id": "740054", "revid": "278830", "url": "https://it.wikipedia.org/wiki?curid=740054", "title": "Ouch! (album)", "text": " \nOuch \u00e8 un album del 2004 di Raf. Arriva a tre anni di distanza dal pluripremiato \"Iperbole\", e viene anticipato dal singolo \"In tutti i miei giorni\". Gli altri due singoli estratti saranno \"Superstiti\" e \"Aria da niente\". \u00c8 un disco molto sperimentale e vario come si nota in brani del calibro de \"Il senso delle cose\", \"Mi fermo qui\" e la title track. Il brano \"Estate in citt\u00e0\" porta la firma della coppia Kaball\u00e0 - Mario Venuti."}
{"id": "740056", "revid": "104265", "url": "https://it.wikipedia.org/wiki?curid=740056", "title": "La spiaggia infuocata", "text": "La spiaggia infuocata \u00e8 un romanzo d'avventura scritto da Wilbur Smith. \u00c8 il primo dei romanzi del ciclo dei \"Courteney d'Africa\".\nTrama.\nPrima guerra mondiale: Michael Courtney (figlio di Anna van Essen e di Garrik Courtney; in realt\u00e0 il vero padre \u00e8 il fratello gemello Sean Courtney; i due fratelli sono i protagonisti de Il destino del leone) combatte nel 1917 sul fronte francese come aviatore ed \u00e8 l\u00ec che conosce la giovane contessina Centaine de Thiry. I due si innamorano e decidono di sposarsi ma durante un duello aereo, la mattina prima delle nozze, il ragazzo viene ucciso. Incinta del figlio di Michael, Centaine fa una scelta coraggiosa: raggiungere il Sudafrica, patria del giovane. Centaine si imbarca assieme alla fida governante Anna su una nave ospedale dove si guadagna il nome di infermiera Sunshine, per il suo carattere allegro e solare. Quando la nave viene colpita per errore dal siluro di un U-Boot tedesco, Centaine si tuffa in mare e con l'aiuto di un marinaio riesce a raggiungere la Skeleton Coast sul continente africano. Il viaggio verso il sud che ella affronta si rivela drammaticamente difficile ed irto di difficolt\u00e0; per sua fortuna incontra una coppia di boscimani della trib\u00f9 dei San, il vecchio O'wa e sua moglie H'ani, diretti a un santuario chiamato \"Posto di tutta la vita\". L\u00ec i due sperano di trovare risposta alla terribile pestilenza che ha colpito il loro clan. Nonostante le proteste del marito, H'ani decide di prendere sotto la sua protezione Centaine. Assieme alla coppia la giovane francese attraverser\u00e0 il deserto del Kalahari ed \u00e8 proprio alla meta del viaggio, una grotta all'interno di una montagna, che Centaine d\u00e0 alla luce il figlio battezzandolo Michel (il nome dell'amato pronunciato alla francese) Shasa ('buona acqua' in lingua boscimana) Courtney. \nDopo essersi separata dai San, sul suo cammino Centaine incontra l'avventuriero boero Lothar de la Rey, 'assunto' da Anna (che nel frattempo era riuscita a salvarsi in maniera pi\u00f9 agevole e che aveva raggiunto la famiglia di Michael) e Garrick (che comunque crede Centaine moglie legittima del figlio morto) per ritrovare la ragazza; Lothar la salva da morte certa difendendola da un leone. Dopo un iniziale rapporto di amore/odio, tra i due nasce l'amore. Ma quando Centaine scopre che Lothar ha ucciso i due boscimani, giunti fino al loro accampamento per assicurarsi delle condizioni di Centaine, il sentimento si trasforma in odio implacabile.\nUna volta lasciato Lothar ed essere tornata nel Natal con Garrik Courteney e Anna, Centaine scopre di essere incinta di Lothar. Decide cos\u00ec di assumerlo per cominciare gli scavi della ricchissima miniera diamantifera scoperta l\u00e0 dove i Boscimani le avevano indicato il \"Posto di tutta la vita\"; il prezzo del lavoro sar\u00e0 il figlio di Lothar (Manfred de la Rey) che ella porta in grembo."}
{"id": "740058", "revid": "287204", "url": "https://it.wikipedia.org/wiki?curid=740058", "title": "Marcelo Rios", "text": ""}
{"id": "740059", "revid": "287204", "url": "https://it.wikipedia.org/wiki?curid=740059", "title": "Il potere della spada", "text": "Il potere della spada \u00e8 un romanzo d'avventura di Wilbur Smith.\nTrama.\nIl romanzo \u00e8 il seguito de La spiaggia infuocata e racconta le vicissitudini di Centaine De Thiry-Courtney e le vite parallele dei suoi due figli Michel \"Shasa\" Courtney e Manfred de La Rey, inconsapevoli del legame che li lega e posti agli antipodi. Nel corso del romanzo si vede come attorno a loro ruotano le vite di altri personaggi e come nella narrazione si fa largo lo spaccato di un paese, il Sudafrica, nel corso della sua continua evoluzione. Dalle torride distese del Kalahari fin dentro i meandri delle viscere della terra per arrivare alle aule di tribunale, alle porte di Berlino nel '36, passando per sotterfugi, tradimenti, amori e inganni, due uomini, due vite, due destini intrecciati nel segno del pericolo e dell'avventura.\nDopo la scoperta della miniera H'ani Centaine \u00e8 diventata una donna ricca e potente, e con le sue capacit\u00e0 imprenditoriali ha creato un piccolo e florido impero economico destinato ad espandersi, vive con il figlio Shasa nella tenuta di famiglia dei Courtney, insieme al nonno Garrick e a sua moglie Anna. Durante la Grande depressione i suoi affari la portano ad incontrare di nuovo l'uomo che un tempo amava: Lothar de La Rey. Centaine rileva i debiti della ditta di Lothar ormai in fallimento e l'uomo le giura vendetta. Dopo aver rimediato armi e cavalli, lui accompagnato dal piccolo Manfred (figlio avuto da Centaine, ma da lei mai voluto n\u00e9 amato) e l'amico Swart Hendrik parte per tentare di rapinare il prossimo carico di diamanti della miniera H'ani. Durante il tragitto Manfred conosce e si affeziona alla piccola orfana Sara Baxter ma, non potendo portarla con loro, la affida alle cure della cugina Trudy e del marito Tromp, reverendo calvinista di una comunit\u00e0 olandese Afrikaneer. Dopo la rapina, in cui Lothar viene catturato dal capitano Blaine Malcomess, Manfred torna dai Bierman che lo accolgono come un figlio, mentre Swart torna alla sua trib\u00f9 e dal fratellastro Moses Gama. La vita di Centaine \u00e8 stravolta: nonostante la cattura di Lothar,non hanno recuperato i diamanti e ora \u00e8 sull'orlo del fallimento, il futuro del figlio diventa incerto e teme che la sua relazione con Blaine, gi\u00e0 difficoltosa perch\u00e9 lui \u00e8 sposato, si incrini a causa della perdita dei suoi averi e della sua posizione sociale. In aiuto di Centaine arrivano le vicissitudini storiche: il Sudafrica abbandona la parit\u00e0 aurea e le miniere tornano a fruttare. \nIl libro prosegue mostrando i due lati delle popolazioni bianche africane: da un lato Shasa che frequenta un prestigioso college inglese a Citt\u00e0 del Capo, cimentandosi nel polo; dall'altro Manfred, nella facolt\u00e0 di legge di Stellenbosh, caposaldo della cultura afrikaneer, dove si cimenta nella boxe e si lascia affascinare dalle idee nazionaliste e dal vento che arriva dalla Germania nazista. Entrambi i ragazzi verranno selezionati per le Olimpiadi di Berlino, dove, sullo sfondo della tesa situazione europea, Shasa dovr\u00e0 fare i conti con l'amore appena sbocciato per Tara Malcomess, figlia di Blaine, ragazza fiera e dalla spiccata coscienza politica comunista; mentre Manfred conosce Heidi Klum, all'apparenza il prototipo dell'ariana perfetta che ammalia Manfred fino a farsi sposare, ma anche agente del governo il quale vede in Manfred un'ottima pedina nel gioco delle futura vita politica africana. Manfred rimane a Berlino per terminare gli studi, ma presto si dar\u00e0 allo spionaggio internazionale e sar\u00e0 parte attiva nel tentativo di rovesciare il governo sudafricano, Shasa invece combatte nella seconda guerra mondiale, assieme al fraterno amico David, tornando a casa dopo una seria ferita di guerra. Ormai impossibilitato ad avere parte attiva in combattimento, Shasa prende le redini delle aziende di famiglia ma prosegue la carriera militare come aiutante di Blaine, ormai vedovo e compagno ufficiale della madre. Manfred ritorna a casa per una missione avuta dall'OB, associazione nazionalista di cui \u00e8 il braccio armato segreto, e ritrova Sara ormai sposata con il suo ex compagno di universit\u00e0, Roelf, e madre di tre bambini, senza sospettare che uno di loro sia in realt\u00e0 suo e che la ragazza ormai lo odia. Sara, ascoltando i discorsi del marito e di Manfred scopre le loro scorribande per racimolare armi e denaro per la rivoluzione imminente e avvisa le autorit\u00e0 del prossimo assassinio del presidente sudafricano Jan Smuts ad opera di \"Spada Bianca\" (nome in codice di Manfred). L'attentato fallisce, in quanto Manfred uccide per errore sir Garrick Courtney anzich\u00e9 il presidente Smuts, inoltre i membri dell'OB vengono incarcerati, tranne Manfred che si rifugia da Swart Hendrick e convince l'uomo ad accompagnarlo nel deserto, per recuperare i diamanti rubati nascosti dal padre. Manfred riesce cos\u00ec a riparare in Portogallo, dove attende la fine della guerra. Dopo essersi ricongiunto con Heidi e aver conosciuto finalmente il loro bambino, il piccolo Lothar, i tre tornano in Sudafrica, dove Manfred torna a tutti gli effetti come avvocato ed ex pugile olimpionico, dato che nessuno ha scoperto la sua doppia vita. Qui si apre un altro capitolo delle vite sia di Manfred che di Shasa, entrambi candidati al parlamento, uno per il fronte nazionalista e l'altro per i conservatori. La vittoria dei nazionalisti nel 1948 aprir\u00e0 le porte per la politica dell'apartheid (tema che sar\u00e0 affrontato nel libro successivo). Un altro filone affrontato nel libro \u00e8 la condizione dei neri, vista attraverso le difficili vite di Swart Hendrick e di Moses Gama che diventano prima minatori e poi promotori del sindacato dei lavoratori neri, uno spinto dalla cupidigia e l'altro dalla sete di potere e dal desiderio di affrancare il suo popolo dalla schiavit\u00f9 dei bianchi."}
{"id": "740060", "revid": "125724484", "url": "https://it.wikipedia.org/wiki?curid=740060", "title": "Garfield - Il film", "text": "Garfield - Il film (\"Garfield: The Movie\") \u00e8 un film del 2004 diretto da Peter Hewitt, primo live action tratto dal fumetto omonimo.\nTrama.\nGarfield \u00e8 un gatto adulto viziato e coccolato sin da cucciolo dal padrone fumettista Jon Arbuckle, che lo aveva preso da una cesta di cuccioli abbandonati ed ora lo mette al centro della sua attenzione, anche perch\u00e9 il gatto \u00e8 golosissimo di lasagne, non mangia i topi perch\u00e9 gli sono amici, si diverte pigramente con i gatti Nermal e Arlene e guarda spesso in televisione il canale 37 dedicato agli animali. Il programma \u00e8 condotto da Felice Chapman, un uomo avido, malvagio e senza scrupoli che collabora sempre col domestico fedele Wendell per prendere o rubare qualche animale che sia pi\u00f9 celebre del suo gatto Perfettino. Ben presto la tranquilla vita di Garfield viene rovinata quando la sua bella veterinaria, Elizabeth \"Liz\" Wilson, si innamora di Jon, suo ex compagno di liceo, e gli fa adottare Odie, un cagnolino ancora cucciolo cresciuto al suo ambulatorio. Da quel momento, Garfield inizia a perdere un po' di attenzioni da parte di Jon e diventa invidioso del cucciolo avversario, poich\u00e9 il padrone lo vizia in casa solo perch\u00e9 innamorato di Liz ed incapace di dirlo a lei.\nUn giorno, Jon esce con Liz portandosi Odie e lascia Garfield a casa, quest'ultimo li segue. Jon e Liz vanno in una mostra canina (la migliore mostra degli Stati Uniti del 2004) organizzata da Felice Chapman, che cerca un cane per il suo programma. Dopo essere stato notato in una performance danzante, Odie vince e Felice Chapman propone a Jon di far partecipare in TV il suo talentuoso cane, ma esso rifiuta. Quella sera, Garfield, infuriato e deluso per essere stato dimenticato da Jon, tira una palla su una lampadina che provoca numerosi danni e finisce col far cadere tutti i mobili, cos\u00ec Jon caccia via Garfield dalla casa; Odie esce per fargli compagnia, ma il gatto ne approfitta lasciando il cane fuori casa. Attirato da uno scooter della pizza Yamaha Vino 50, una Ford Focus LX e un furgone della Kibbly Dog Chevrolet Step-Van P-30. Odie scappa di casa per seguire i 3 veicoli, ma ad un certo punto, dopo essersi stancato, si ferma davanti alla porta di casa della signora Baker, un'anziana casalinga che decide l'indomani di pubblicare dei manifestini nei quali dice di aver trovato Odie. Anche Jon pubblica dei manifestini (nei quali dice di aver perso Odie), dopo aver scoperto che il cucciolo \u00e8 scappato di casa.\nFelice Chapman, dopo aver notato un manifesto della signora Baker, la inganna dicendo che Odie \u00e8 il suo cane (per farlo partecipare al programma televisivo, sostituendolo a Perfettino) e lo ruba. Garfield nota Odie in TV nel programma di Felice Chapman e decide di andare a cercarlo, scoprendo di essere ormai affezionato al cucciolo, dopo il rimprovero di Nermal e Arlene. Ma il padrone, accorgendosi che Garfield \u00e8 sparito, si pente di non averlo pi\u00f9 considerato e inizia con Liz le ricerche di Garfield e Odie. Dopo che Liz ha trovato il manifesto di scomparsa di Odie della signora Baker, si dirigono da essa, che gli confessa che Felice Chapman l'ha preso. Garfield raggiunge l'ultimo piano della Telegraph Tower attraverso i condotti di aerazione e trova Odie in gabbia, ma nell'istante in cui sta per liberarlo, Felice arriva e, all'insaputa di tutti, tortura Odie con un collare elettrico con scossa. Garfield lo segue facendo un volo di diversi metri da una finestra, ma cadendo sano e salvo su un camion di lasagne. Proprio in quel momento, Garfield viene rapito dall'accalappiacani, ma per fortuna riesce a scappare grazie a Perfettino (abbandonato nel canile dopo che Felice Chapman lo aveva sostituito con Odie) e ad altri animali.\nFelice Chapman sta partendo con Wendell e Odie per New York con un treno. Garfield raggiunge la stazione e, azionando tutti i comandi elettronici dell'ufficio per fermare il treno, libera Odie. Chapman, notando Garfield e Odie che scappano,inizia ad inseguirli per riprendersi Odie, ma Garfield riesce a fermarlo grazie all'aiuto di Perfettino e degli altri animali liberi dal canile. Dopo che Chapman si \u00e8 preso due scosse dal collare, legatogli al collo dai topi, arrivano Jon e Liz, mandati da un sorvegliante della Telegraph, l\u00ec Jon sferra a Felice un pugno come giusta punizione per avergli rapito il cane. Chapman viene arrestato, Odie viene finalmente accolto bene da Garfield che si accoppia con Arlene, mentre Jon e Liz si fidanzano.\nAccoglienza.\nCritica.\nSu Rotten Tomatoes il film detiene un 15% di gradimento basato su 136 recensioni professionali, con un voto medio di 3.5/10. Chi ha apprezzato il film \u00e8 stato Roger Ebert, che lo ha definito \"incantevole\".\nBotteghino.\nIl film, nonostante le stroncature della critica, \u00e8 stato un moderato successo, incassando circa 75 milioni di dollari soltanto negli Stati Uniti. Con i 125 milioni guadagnati nel resto del mondo, l'incasso totale si \u00e8 attestato sui 200 milioni di dollari.\nSequel.\nIl film ha avuto un seguito nel 2006 dal titolo \"Garfield 2.\""}
{"id": "740062", "revid": "33689", "url": "https://it.wikipedia.org/wiki?curid=740062", "title": "Elephantmen", "text": ""}
{"id": "740064", "revid": "287204", "url": "https://it.wikipedia.org/wiki?curid=740064", "title": "I fuochi dell'ira", "text": "I fuochi dell'ira \u00e8 un romanzo d'avventura di Wilbur Smith.\nTrama.\nSi tratta del seguito de \"Il potere della spada\" e narra le varie vicende che seguono al matrimonio di Michel Shasa Cournety (nipote di Garrik e Sean Courtney, protagonisti de Il destino del leone) con Tara Malcomess. \nSiamo nel periodo dell'apartheid. Nel 1952 Shasa, grazie anche al suo fratellastro Manfred De La Rey (figlio illegittimo di Centaine de Thiry, madre di Shasa) ha fatto carriera nel mondo della politica nel Partito Nazionale, mentre sua moglie Tara si \u00e8 innamorata di Moses Gama, un rivoluzionario di sinistra dell'ANC in contrasto con il pi\u00f9 diplomatico Nelson Mandela; Tara inoltre appoggia Moses nelle sue operazioni di terrorismo, tra cui quella di far esplodere una bomba all'interno del parlamento sudafricano. L'attentato fallisce, anche per il tentennamento finale di Tara che esita nel vedere il padre Blaine fra le possibili vittime. Moses viene cos\u00ec imprigionato e, per salvarsi la vita, denuncia gli altri membri dell'ANC, compreso Mandela.\nPoco tempo dopo (1967) Jakobus Stander, figlio illegitimo di Manfred de la Rey e di Sarah Stander (come rivelato nel precedente Il potere della spada) fa esplodere una bomba in una stazione ferroviaria. Catturato e condannato a morte, Sarah chiede la grazia a Manfred che per\u00f2, quando scopre che era stata Sarah a impedire con la sua delazione l'attentato a Jan Smuts, la nega.\nNel frattempo Shasa scopre che era stato Manfred ad assassinare anni prima il nonno Garrik Courtney durante il fallito attentato a Smuts e, in un gioco di ricatti reciproci, i due scoprono dalla madre Centaine di essere fratellastri, entrambi illegittimi perch\u00e9 nati al di fuori del matrimonio. Shasa comunque obbliga Manfred alle dimissioni per evitargli la denuncia.\nSullo sfondo del romanzo si delineano i caratteri diversi dei quattro figli di Shasa e Tara: Sean (protagonista del successivo L'ultima preda, Garrick, Michael e Isabella."}
{"id": "740065", "revid": "716642", "url": "https://it.wikipedia.org/wiki?curid=740065", "title": "Coppa del Galles", "text": "La Coppa del Galles (Cwpan Cymru) \u00e8 una competizione calcistica che si disputa ogni anno dal 1877-78, riservata a squadre gallesi. La vincitrice \u00e8 ammessa al 2\u00ba turno preliminare di UEFA Europa League (fino al 1999 alla Coppa delle Coppe).\nFino al 1995 erano ammesse alla competizione (tuttavia non potevano qualificarsi alle competizioni europee con la vittoria della coppa) quelle squadre inglesi di paesi vicini al confine con il Galles. Dal 1995 sono ammesse alla competizione solo le squadre che militano nel campionato di calcio gallese, escludendo perci\u00f2 le maggiori squadre del Galles, quali Cardiff City, e Wrexham, oltre a Merthyr Tydfil (Merthyr Town dal 2010) e Newport County, che militano invece nel campionato di calcio inglese e, pertanto, partecipano alla Coppa d'Inghilterra.\nAlbo d'oro.\nDalla stagione 1961/62 fino al 1984/85 il trofeo venne assegnato con la formula della doppia finale (andata e ritorno), sino alla stagione 1970/71 i risultati delle due partite non venivano sommati e in caso di una vittoria per parte si procedeva a giocare una terza gara di spareggio, dal 1971/72 venne adottato il sistema del risultato complessivo delle due partite di finale per decretare i campioni."}
{"id": "740066", "revid": "22475", "url": "https://it.wikipedia.org/wiki?curid=740066", "title": "Classicismo (arte)", "text": "Il classicismo in campo artistico ed estetico \u00e8 un atteggiamento culturale consistente nell'attribuire un valore esemplare ai modelli di arte dell'antichit\u00e0 classica. Indica la tendenza ad una concezione universale e immutabile della bellezza ideale, espressa tramite l'ordine, l'armonia, l'equilibrio, la proporzione di alcune opere a cui viene assegnato un ruolo normativo ed esemplare.\nDa questo punto di vista il classicismo \u00e8 presente praticamente in ogni tempo ed in ogni cultura, parallelamente all'idea, anch'essa universale, di un'arte scevra da modelli, da regole e da una definizione del bello precostituiti. Talvolta \u00e8 possibile che i sostenitori di un modello artistico piuttosto che dell'altro, cerchino di far coincidere la dicotomia fra classicismo e anticlassicismo con quella fra il \"bello\" ed il \"brutto\" artistico.\nIl termine \"classicismo\" si trova proposto in diversi periodi storici:\nStoria.\nL'origine del classicismo va posta intorno al 450 a.C., quando nella scultura gli artisti raggiunsero un compromesso tra la simbolizzazione della figura religiosa e la verosimiglianza del mondo della natura e del reale.\nSe Cicerone gi\u00e0 nel I secolo a.C. descrisse le statue di Fidia come esemplari di bellezza, spett\u00f2 ad Orazio sostenere nell\"'Ars poetica\" l'ideale dell'imitazione della natura, che diverr\u00e0 poi la base razionalistica del classicismo diffusosi dal rinascimentale in avanti.\nDurante il periodo di Adriano si costituirono alcuni elementi fondamentali del classicismo, come il perseguimento di uno stile che comporti un equilibrio fra contenuto e forma, fra immaginazione e ragione, oltre allo scavalcamento del soggettivismo nell'atto creativo e l'imitazione delle opere modello del passato.\nSe gi\u00e0 nell'arte carolingia (cappella Palatina di Aquisgrana), in quella romanica, gotica e duecentesca (Arnolfo nella scultura e Giotto nella pittura) si rintracceranno elementi classici, soltanto dal XV secolo in poi il gusto dell'imitazione dell'antico apparve predominante nei lavori di alcuni artisti, i quali ricercavano lo spirito e le norme estetiche che conducessero ai capolavori del passato. Tra gli artisti pi\u00f9 noti che si misero in evidenza sia con le opere sia con gli scritti, si possono citare Donatello, Masaccio, Mantegna, Bramante, mentre in Leonardo, Michelangelo e Correggio furono presenti caratteri sia classici che anticlassici. Per quanto riguarda l'architettura Brunelleschi e Leon Battista Alberti diedero un forte impulso al classicismo nel corso del XV secolo, grazie all'invenzione della prospettiva il primo ed al rispetto delle regole vitruviane di proporzione e armonia da parte di entrambi, per arrivare nel secolo successivo al Palladio e la sua \"Teoria delle proporzioni architettoniche\" e al Savoldo con elementi primi di riflessione storicistica e mitologica.\nIl rigido opporsi alla libert\u00e0 artistica imposto dalla Controriforma influenz\u00f2 sia l'ultima fase del manierismo del Cinquecento sia le tendenze seicentesche, basti pensare a Giulio Romano e ai fratelli Agostino e Annibale Carracci con il loro invito ad ispirarsi non solo ai maestri del Cinquecento ma anche ai grandi artisti dell'ellenismo. Le scuole del classicismo di maggiore diffusione furono, nella seconda met\u00e0 del XVI secolo, quella di Roma e di Bologna.\nI pittori classicisti si ispiravano alle opere di Michelangelo e soprattutto ai grandiosi affreschi dell'ultimo periodo di Raffaello, come le Stanze Vaticane. Lo stile classicista del XVI secolo si distinse, tra gli altri elementi, per il senso del movimento e del volume dei corpi, similmente e parallelamente al manierismo, ma con toni pi\u00f9 solenni.\nSpesso viene posto in contrapposizione al realismo caravaggesco, che rifiutava l'imitazione proponendo invece nuovi approcci innovativi.\nNel Seicento il classicismo si propag\u00f2 anche nel resto dell'Europa, in Francia grazie alle opere ed i trattati di Nicolas Poussin e Le Lorrain, a lungo soggiornanti in Italia. I due artisti innalzarono a tal punto il paesaggio arcadico da far divenire il classicismo l'arte ufficiale nel loro Paese ai tempi di Luigi XIV.\nIn Inghilterra gli architetti del Seicento e del Settecento, come Inigo Jones e Lord Burlington, si ispirarono soprattutto a Palladio.\nDa non confondere col neoclassicismo, movimento artistico cronologicamente confinabile tra la seconda met\u00e0 del XVIII secolo e i primi decenni del XIX."}
{"id": "740067", "revid": "26601", "url": "https://it.wikipedia.org/wiki?curid=740067", "title": "Coppa di Galles", "text": ""}
{"id": "740068", "revid": "124100387", "url": "https://it.wikipedia.org/wiki?curid=740068", "title": "Careliani", "text": "I Careliani (o Careliani di Russia; careliano: karjalai\u017eet ) sono un gruppo etnico della Repubblica di Carelia, nella Federazione Russa. I Careliani di Russia hanno antenati in comune con il popolo finlandese risalenti all'era vichinga. A partire dal XIII secolo, comunque, i due gruppi hanno avuto decorsi culturali e storici diversi che si manifestano negli usi, nei costumi e nella lingua. \u00c8 considerato un errore, oggi, pensare ai Careliani di Russia e a quelli di Finlandia come sottogruppi di un'unica etnia.\nStoria.\nI Careliani sono una delle tante trib\u00f9 finniche vissute in Finlandia sin dall'et\u00e0 della pietra. Queste trib\u00f9 sono poi state raggruppate in Vepsi, Ingriani, Careliani e Tavastiani. Durante l'era vichinga, i Careliani che vivevano intorno all'area del lago Ladoga vennero in contatto con i Finnici occidentali e con i Vichinghi.\nSin dal XIII secolo i careliani erano divisi in due gruppi contrapposti, quelli dell'est e quelli dell'ovest che si contrapponevano per il loro credo religioso: ortodossi ad est e cattolici ad ovest, in seguito luterani. Alcuni careliani furono cristianizzati e sottomessi dalla Svezia, altri da Novgorod. Ancora una volta i Careliani si suddivisero in due gruppi tra di loro ostili. Al regno di Svezia fu poi annessa una delle province careliane ortodosse durante il XVII secolo, ma molti dei careliani ortodossi rimasero sotto il giogo dei Russi, soprattutto quelli ad est. La tensione tra luterani svedesi e careliani ortodossi, port\u00f2 poi ad una massiccia migrazione di questi ultimi verso le regioni di Tver in Russia (oggi minoranza Tver-Careliana).\nDurante il XIX secolo i nazionalisti finlandesi videro nei Careliani di Russia i loro fratelli (\"brethren\"), nonostante questi avessero assunto una propria autonomia culturale e linguistica del tutto separata dall'etnia finlandese. I Careliani di Finlandia si considerano finlandesi come nazionalit\u00e0 e careliani come entit\u00e0 subnazionale.\nQuando la Finlandia raggiunse la propria indipendenza nel 1917, solo una piccola frazione di Careliani orotodossi viveva nelle province finlandesi della Carelia. Queste erano popolate principalmente da finlandesi luterani. La Finlandia dovette poi cedere molte di queste terre all'Unione Sovietica durante la seconda guerra mondiale, quando 400.000 persone furono evacuate oltre i nuovi confini dell'Istmo careliano dalla Carelia dell'est.\nQuesti gruppi furono poi rapidamente assorbiti nella popolazione russa. \u00c8 stato stimato che solo tra il 1959 e il 1970 il 30% di questi Careliani cambi\u00f2 la propria identit\u00e0 da careliano a russo durante il censimento sovietico. Molti degli evacuati sono poi emigrati all'estero, soprattutto in Svezia, in Australia e in Nord America. Una larga parte di bambini finlandesi che erano stati evacuati dalla Finlandia verso la Svezia e la Danimarca provenivano da famiglie careliane che avevano perso le proprie abitazioni a seguito della guerra d'inverno.\nLingua.\nLa lingua careliana \u00e8 strettamente correlata alla lingua finlandese. In particolare, per i linguisti finlandesi \u00e8 un dialetto della stessa, sebbene la variet\u00e0 della lingua parlata nella Carelia dell'est riconduce ad una lingua distinta. Il dialetto parlato nelle regioni a sud della Carelia \u00e8 considerato parte dei dialetti sud-orientali della lingua finlandese. Anche il dialetto parlato nell'Istmo Careliano prima della seconda guerra mondiale e la lingua ingriana sono considerate parte di questo gruppo anche se spesso vengono erroneamente denominate \"dialetto careliano\". Il dialetto parlato nel nord della Carelia \u00e8 considerato, invece, parte del dialetto savoniano.\nReligione.\nMolti Careliani sono cristiani ortodossi, in particolare quelli delle regioni russe. In Finlandia, alcuni di loro appartengono alla Chiesa Ortodossa Finlandese, mentre altri professano il luteranesimo.\nDemografia.\nEsistono molte enclavi di Careliani nell'oblast' di Tver della Russia, risultanti dalle migrazioni dopo la sconfitta della Russia contro la Svezia nel 1617; migrazioni che avvennero anche per evitare il pericolo di conversioni religiose forzate al luteranesimo.\nCultura.\nLa cultura e la lingua careliana furono di ispirazione per il movimento di Fennoman, e l'unificazione dell'est della Carelia (sotto il regno russo) con la Finlandia indipendente fu uno dibattiti pi\u00f9 accesi durante il XX secolo in Finlandia."}
{"id": "740069", "revid": "125995224", "url": "https://it.wikipedia.org/wiki?curid=740069", "title": "Classicismo (musica)", "text": " Nella storia della musica, il classicismo, detto anche periodo classico o epoca classica, \u00e8 il periodo che si colloca fra il barocco e il romanticismo, avvenuti maggiormente in Francia e nei dintorni, nella seconda met\u00e0 del Settecento, con appendice nella prima parte dell'Ottocento.\nIl polo del movimento classicista \u00e8 in particolare Vienna (tanto che si parla di \"Classicismo viennese\" o \"Wiener Klassik\"), citt\u00e0 dove operavano Franz Joseph Haydn, Wolfgang Amadeus Mozart e Ludwig van Beethoven, i tre pi\u00f9 grandi protagonisti della stagione classicista.\nCaratteristiche.\nLa stagione del classicismo musicale si colloca tra il 1750 e il 1830 e presenta caratteri analoghi a quelli del neoclassicismo nelle arti figurative, quali la ricerca della linearit\u00e0 e il gusto delle simmetrie.\nL'estetica del classicismo \u00e8 caratterizzata da una forte razionalizzazione del discorso, dal tentativo di istituire un equilibrio tra le parti della composizione e dall'adozione di regole rigorose. Il tipico esempio \u00e8 l'introduzione dello schema formale noto come forma-sonata, particolare struttura basata sulla dialettica tra due temi e articolata in tre parti (da qui il nome \"bitematica tripartita\"): esposizione, sviluppo e ripresa.\nIn questo periodo si distingue l'opera lirica:\n\u00c8 durante il classicismo che si afferma l'orchestra sinfonica modernamente intesa, che comprende le seguenti sezioni: archi (violini, viole, violoncelli e contrabbassi); fiati (flauti, oboi, clarinetti, fagotti, controfagotti, corni, trombe e tromboni); arpa; percussioni (timpani). Inoltre il clavicembalo \u00e8 progressivamente sostituito dal pianoforte, in cui il controllo delle dinamiche consente una maggiore resa espressiva.\nNella musica strumentale si sviluppano i generi della sinfonia, del concerto, del quartetto d'archi e della sonata.\nProtagonisti.\nOltre ai tre grandi protagonisti di quest'epoca (Haydn, Mozart e Beethoven, sopra citati), anche questi furono strettamente legati alla musica e furono protagonisti dell'epoca classica. Essi furono: Christoph Willibald Gluck, Leopold Mozart, Michael Haydn, Carl Ditters von Dittersdorf, Johann Baptist Vanhal, Georg Christoph Wagenseil, Matthias Georg Monn, Johann Georg Albrechtsberger, Joseph Martin Kraus, Carl Stamitz, Johann Nepomuk Hummel, Hyacinthe Jadin, Fran\u00e7ois-Andr\u00e9 Danican Philidor, Pierre-Alexandre Monsigny, Andr\u00e9 Gr\u00e9try, Niccol\u00f2 Piccinni, Giovanni Paisiello, Domenico Cimarosa, Antonio Salieri, Antonio Sacchini, Giuseppe Sarti, Luigi Cherubini, Gaspare Spontini, Gioachino Rossini, Luigi Boccherini, Muzio Clementi, Andrea Luca Luchesi."}
{"id": "740070", "revid": "599013", "url": "https://it.wikipedia.org/wiki?curid=740070", "title": "Eponymous", "text": "Eponymous \u00e8 una raccolta del gruppo musicale statunitense R.E.M., uscita nel 1988.\nLa raccolta \u00e8 l'ultimo disco ufficiale pubblicato con la I.R.S. Records, dopo un contratto durato 6 anni.\n\"Eponymous\" \u00e8 un best di rilievo per l'inserimento di molte rare o alternative versioni di tracce conosciute. \nPubblicato nell'ottobre 1988, solo un mese prima del debutto degli R.E.M. con la Warner Brothers con l'album \"Green\".\nTracce.\nTutte le canzoni sono state scritte da Bill Berry, Peter Buck, Mike Mills e Michael Stipe."}
{"id": "740071", "revid": "308552", "url": "https://it.wikipedia.org/wiki?curid=740071", "title": "Dina (Bibbia)", "text": "Dina \u00e8 figlia di Giacobbe e di Lia, prima moglie ma meno amata rispetto alla preferita e pi\u00f9 giovane Rachele.\nInizialmente Rachele non era fertile; solo dopo molti anni riusc\u00ec ad avere due figli, Giuseppe e Beniamino, partorito il quale, mor\u00ec. Lia invece ebbe sei figli maschi e l'ultima, la settima, fu Dina, appunto.\nIl racconto biblico.\nIn \"Genesi 34\" viene raccontato uno stupro: Sichem, eroe eponimo della propria trib\u00f9, oltraggia Dina e poi la chiede in moglie al proprio padre Camor l'Eveo. Questi si rivolge a Giacobbe e ai suoi figli (i fratelli di Dina), proponendo loro un'alleanza (Gn 34,9): \"anzi, alleatevi con noi, abiterete nella nostra casa e il nostro paese sar\u00e0 a vostra disposizione\", mentre Sichem cerca di farsi perdonare (Gn 34, 11): \"possa io trovare grazia agli occhi vostri, vi dar\u00f2 quello che mi direte\".\nNella loro scaltrezza, i figli di Giacobbe chiedono a Camor di convertirsi, lui e il suo popolo, al loro Dio, per tacere l'infamia del figlio.Accogliere nel proprio pantheon il dio di un altro popolo, come segno per sancire un'alleanza, era cosa frequente nei tempi antichi. Quindi Camor e i suoi sichemiti accettano ben volentieri la proposta di Israele.\nMa i figli di Giacobbe \"parlarono con inganno\" (Gn 34,19).\nUn segno distintivo che Israele aveva scelto per il proprio culto era quello della circoncisione maschile. La sua attuazione su un individuo adulto, coi mezzi chirurgici dell'epoca, portava a tre o pi\u00f9 giorni di dolori tali, che chi vi si sottoponeva non poteva eseguire il bench\u00e9 minimo sforzo.\nI sichemiti si circoncisero in massa, per l'alleanza appena stretta con gli israeliti.\nQuindi Simeone e Levi (due fratelli di Dina secondo \"Gn 30\") aspettano \"il terzo giorno, quando le pene erano peggiori\" (Gn 34,25), e passano a fil di spada Camor, suo figlio Sichem e tutti gli uomini della citt\u00e0. Fanno saccheggio e prendono con s\u00e9 greggi, ricchezze, donne e bambini.\nGiacobbe rimprovera i due collerici fratelli e cerca presso Dio protezione contro l'ira degli altri Cananei: in \"Gn 35,4\" Giacobbe si fa consegnare gli idoli dei sichemiti raccolti dai suoi figli e li sotterra presso una quercia poi si reca a Betel dove innalza un altare a Dio.\nNessun popolo nemico alza le armi contro Israele: \"Gn 35,1-5\" sottolinea che \u00e8 stato Dio a suggerire a Giacobbe di scappare a Betel e a seminare terrore tra i cananei affinch\u00e9 non inseguissero i fuggitivi.\nDina, da \"Gn 34,26\", quando viene riportata alla casa paterna, scompare dalle Sacre Scritture.\nGiacobbe, in punto di morte, benedice tutti i suoi figli, ma a Simeone e Levi parla in questo modo (Traduzione CEI 2009):\nE infatti al tempo di Giosu\u00e8 la trib\u00f9 di Simeone venne sparpagliata nel territorio occupato dalla trib\u00f9 di Giuda (Gs 19,1-9).\nAnche la trib\u00f9 di Levi non ebbe un proprio territorio: fu stabilito che \"Dio \u00e8 il loro possesso\", cio\u00e8 solo dal loro casato sarebbero nati gli addetti al culto di Dio nel Tempio di Gerusalemme e gli vennero assegnate delle citt\u00e0 sparse nel territorio delle altre trib\u00f9 (Gs 21).\nInterpretazione mitica secondo Graves.\nSecondo Robert Graves all'interno del racconto biblico \u00e8 intelligibile un'altra versione del mito, probabilmente pi\u00f9 antica della stesura della Genesi, dove Dina \u00e8 gemella di Dan, primogenito di Bila, l'ancella che Rachele, supposta sterile, diede all'amato Giacobbe per concepire figli al posto suo.\nDina era forse la dea eponima di una trib\u00f9 che faceva parte della confederazione di Israele, che venne sterminata in tempi remoti dalla trib\u00f9 (cananea?) dei sichemiti.\nGiacobbe rimprovera i due collerici fratelli, ma non ricusa il loro atto, anzi: in \"Gn 35,4\" Giacobbe si fa consegnare gli idoli dei sichemiti raccolti dai suoi figli e li sotterra presso una quercia. La quercia probabilmente era un albero sacro a JHWH, quindi quest'azione ha il chiaro significato di sancire la supremazia del dio degli Ebrei sugli idoli cananiti.\nProbabilmente il mito racconta che alcuni membri della trib\u00f9 israelitica di Dan, abitanti in Sichem, officiavano riti sincretici agli idoli cananei e per questo venne sterminata da clan fratelli, i Simeoniti e i Leviti.\nPoi per\u00f2, senza alcun apparente motivo, Giacobbe predice la stessa fine di Dina ai due fratelli violenti. Probabilmente tale maledizione \u00e8 solo la spiegazione a posteriori di un fatto storico, cio\u00e8 che i Simeoniti erano scomparsi gi\u00e0 prima dell'era monarchica. I Leviti, invece, durante l'era mosaica (Esodo 32,25-28) si distinsero per un'ulteriore intransigenza religiosa nei confronti dei propri fratelli ebrei: per loro la maledizione della dispersione assume i toni di una \"separazione\" dopo aver \"passato a fil di spada circa tremila uomini del popolo\", ricevendo l'investitura sacerdotale."}
{"id": "740073", "revid": "287204", "url": "https://it.wikipedia.org/wiki?curid=740073", "title": "Il settimo papiro", "text": "Il settimo papiro \u00e8 un romanzo d'avventura, scritto nel 1995 da Wilbur Addison Smith\n\u00c8 la continuazione in ambientazione moderna del romanzo \"Il dio del fiume\", seguito da i \"Figli del Nilo\" e \"Alle fonti del Nilo\".\nTrama.\nLa leggendaria tomba del faraone Mamose VIII d\u00e0 il via alla vicenda. Fu concepita dallo scriba Taita che, convinto che il sepolcro non potesse mai essere violato, ha lanciato la sfida ai posteri, lasciando su un fragile papiro enigmatiche indicazioni per raggiungere la tomba. Si lanceranno alla ricerca l'inglese spregiudicato Nicholas Quenton Harper e l'affascinante archeologa anglo-egiziana Royan Al Simma, ma a contrastare i due vi \u00e8 Gotthold Von Schiller, avido e arrogante collezionista. Ma trappole mortali e scontri furiosi impallidiranno di fronte alla scoperta pi\u00f9 inquietante, davanti a ci\u00f2 che Taita ha preparato per coloro che accetteranno la sua sfida. Riprendendo magistralmente la vicenda di Taita narrata nel libro Il dio del fiume, Wilbur Smith proietta l'azione ai giorni nostri, costruendo una potente avventura archeologica, un'incalzante caccia al tesoro fitta di enigmi, rivelazioni e colpi di scena, una tumultuosa storia di passioni, di avidit\u00e0, di coraggio, e di amore.\nTrasposizione televisiva.\nNel 1999, il regista statunitense Kevin Connor ha tratto dal romanzo la miniserie televisiva \"Il settimo papiro\" con Roy Scheider, Valeria Marini ed Edmund Purdom."}
{"id": "740074", "revid": "46931", "url": "https://it.wikipedia.org/wiki?curid=740074", "title": "Careliani di Russia", "text": ""}
{"id": "740075", "revid": "1393243", "url": "https://it.wikipedia.org/wiki?curid=740075", "title": "Giochi scolastici", "text": "I giochi scolastici sono tutti quei giochi che vengono praticati nelle scuole materne e nelle scuole elementari dagli alunni, con il comando di un insegnante. I vari giochi spesso possono sembrare banali ma bisogna considerare che sono adatti ai bambini e quindi di loro gradimento. Nelle scuole elementari vengono praticati quando resta del tempo, spesso alla fine della giornata, per premiare gli alunni quando hanno tenuto una buona condotta; nelle scuole materne, invece, sono molto pi\u00f9 frequenti nell'arco della giornata in quanto lo scopo istruttivo, in relazione all'et\u00e0, \u00e8 decisamente maggiore. Questi giochi infatti hanno spesso uno scopo istruttivo (come filastrocche per imparare la pronuncia, o le tabelline ecc.) oppure ginnico (giochi-sport, spesso praticati durante le ore di attivit\u00e0 motoria) piuttosto che passatempo o tornei (spesso organizzati fra pi\u00f9 scuole)."}
{"id": "740076", "revid": "46931", "url": "https://it.wikipedia.org/wiki?curid=740076", "title": "Kareliani", "text": ""}
{"id": "740078", "revid": "46931", "url": "https://it.wikipedia.org/wiki?curid=740078", "title": "Careliani russi", "text": ""}
{"id": "740079", "revid": "486946", "url": "https://it.wikipedia.org/wiki?curid=740079", "title": "Garfield (film)", "text": ""}
{"id": "740080", "revid": "599013", "url": "https://it.wikipedia.org/wiki?curid=740080", "title": "Siringa (medicina)", "text": "La siringa (dal greco \"\u03c3\u1fe6\u03c1\u03b9\u03b3\u03be\", \"canna\" e quindi \"galleria\", \"canale\", \"condotto\") \u00e8 un presidio medico monouso in plastica atossica e apirogena utilizzato per iniettare medicinali e per effettuare prelievi di vari liquidi organici e riproduttori.\nIl gommino posto all'estremit\u00e0 dello stantuffo sigilla il canale contenente i fluidi quando lo si preme per iniettare le sostanze.\nStoria.\nLe attuali siringhe sono state sviluppate attorno al 1853 da Charles Pravaz e Alexander Wood. Attualmente la maggior parte delle siringhe \u00e8 realizzata in plastica, monouso, con l'ago preinnestato. In passato veniva usato il vetro e le siringhe venivano riutilizzate previa sterilizzazione in autoclave o semplice bollitura in ambito casalingo. Le prime siringhe erano realizzate in metallo.\nCaratteristiche tecniche.\nLa siringa presenta un corpo trasparente formato da un corpo cilindrico cavo all'interno del quale scorre uno stantuffo a tenuta. \u00c8 formata da 3 parti :\nL'estremit\u00e0 interna dello stantuffo deve essere munita di un anello o di una capsula di gomma per garantire la scorrevolezza controllata e costante del pistone. Il pistone spinto a fondo non deve lasciare soluzione di farmaco residua all'interno del cilindro. Inoltre la siringa si trova confezionata in carta o plastica rigida al fine di mantenere la sterilit\u00e0. Essa \u00e8 generalmente sterilizzata ad ossido di etilene o a raggi gamma e il confezionamento sterile ha una validit\u00e0 di cinque anni."}
{"id": "740081", "revid": "287204", "url": "https://it.wikipedia.org/wiki?curid=740081", "title": "Il dio del fiume", "text": "Il dio del fiume \u00e8 un romanzo d'avventura di Wilbur Smith, ed \u00e8 il primo di sei libri di una saga ambientata nella terra dei faraoni. Pubblicato nel 1993, ha esordito in Italia lo stesso anno.\nTrama.\nManca poco alla festivit\u00e0 di Osiride, e Taita, Lostris e Tanus partecipano a bordo del \"Soffio di Horus\" alla tradizionale caccia all'ippopotamo. Durante questa celebrazione, dove di solito si forma una grande folla alle rive del fiume, Taita perde le tracce dei due innamorati, e, dopo un'affannosa ricerca, li ritrova la sera stessa nel tempio di Hapi, la dea del Nilo, situato su di un'isola, raccolti in preghiera, e capisce che stanno unendo il loro amore di fronte alla dea Hapi, cui Lostris \u00e8 stata consacrata da bambina e alla quale \u00e8 molto devota. Taita smentisce le iniziali preoccupazioni, ma Lostris coglie l'occasione per dire al servo di chiedere il consenso alla loro unione al padre di lei, il nobile Intef. Quando Taita, consapevole della risposta del visir, presenta la richiesta, il padrone lo fa frustare da Rasfer; questo episodio gli ricorda molto la sua castrazione. Per la festivit\u00e0 di Osiride, \u00e8 rituale eseguire la rappresentazione del mito della triade tebana, e il compito per l'esecuzione \u00e8 stato affidato a Taita, che riscrive il copione e lo modernizza, con il consenso dei sacerdoti del dio e l'aggiunta dell'eccellente interpretazione di Lostris nella parte di Iside e Tanus nella parte di Horus, delle realistiche scenografie e degli episodi di vero combattimento e massacro, in cui colui che interpretava Osiride, un criminale, \u00e8 rimasto ucciso da Rasfer che interpretava Seth e lo ha veramente tagliato in quattordici pezzi davanti al pubblico ammutolito e affascinato. Alla fine della rappresentazione, Tanus sconvolge tutti, compreso il Faraone Mamose VIII, proclamando un discorso che denuncia tutti i problemi dell'Egitto di allora, gettando tutti nella preoccupazione. La notte seguente Tanus viene arrestato da Intef con l'accusa di ingiuria, senza opporre resistenza. Al termine della festivit\u00e0, il faraone, vedendo l'acclamazione del pubblico d'accordo con Tanus, decide di consegnargli il Sigillo del Falco e la missione di sradicare le Averle, un'organizzazione di briganti, dall'Egitto entro due anni, una missione che gli vale la vita.\nIl Faraone, alcuni giorni dopo la sua visita presso la sua tomba, dove Taita sta preparando il tempio funerario mastodontico e ricolmo di tesori che gli aveva richiesto per ottenere con certezza la vita nell'oltretomba, adocchia in modo particolare la figlia del visir, Lostris. Taita l'aveva involontariamente posta in risalto in quei giorni rappresentandone la bella figura che le aveva insegnato ad avere nei confronti degli altri per buona educazione, e ora Mamose la vuole come moglie per tentare nuovamente di avere un figlio maschio; Intef, che intendeva allontanarla da Tanus, coglie l'occasione e consente il matrimonio. Verso il finire della celebrazione, per vendicarsi del padre e soprattutto per non perdere i legami di amicizia che aveva col suo schiavo, Lostris decide di chiedere come dono di nozze Taita. Questo \u00e8 un duro colpo per Intef, che contro la volont\u00e0 del servo, che contava molto poco, l'aveva reso il suo braccio destro in ogni atto malavitoso che compiva, ma ora Taita ha il potere di smascherare le sue trame occulte in ogni momento. Tanus per\u00f2 scompare improvvisamente, e servo e padrona ne cercano subito le tracce.\nDopo diversi tentativi, Taita ritrova Tanus che, preso dalla disperazione di aver perso Lostris per sempre, ha ceduto ai peggiori vizi e vive con una prostituta in mezzo alle ubriachezze. Ma Taita ha il potere di percorrere i Labirinti, una via magica ed esoterica per vedere il futuro, cosa che per\u00f2 fa raramente a causa dell'estrema fatica. Percorrendo i Labirinti, l'eunuco ha visto che a Mamose restano cinque anni di vita, dopo i quali lui e Lostris potranno stare insieme. Con questa speranza, Taita va da Tanus per fargli forza e convincerlo a ottemperare all'incarico affidatogli dal faraone, ossia sgominare le Averle e il loro capo, il misterioso Akh-Seth, entro due anni, e gli rivela la malvagit\u00e0 di Intef e il suo ruolo nella rovina del padre Pianki, dato che Tanus lo ha sempre ingenuamente creduto amico della famiglia Harrab. Sicuro dell'amore di Lostris e della visione di Taita, Tanus si fa coraggio e va avanti. Tuttavia, l'Egitto non \u00e8 funestato solo dalle Averle ma anche da uno scisma interno: quello comandato da Mamose \u00e8 in realt\u00e0 l'Alto Egitto, con capitale Tebe, mentre il Basso Egitto \u00e8 controllato da un suo rivale, un usurpatore detto \"il Pretendente Rosso\", e da anni \u00e8 preda di una guerra intestina.\nDue anni dopo, Tanus, grazie anche alle tattiche geniali di Taita, sconfigge le Averle, si guadagna la fama di semi-dio col nome di Akh-Horus e recluta il giovane Hui. Arriva persino a smascherare pubblicamente Intef, alias Aks-Seth, cos\u00ec che persino il protettore Mamose si ricrede. Rasfer viene giustiziato, mentre Intef e i suoi figli riescono a fuggire. Lostris concepisce in segreto con Tanus un figlio, Memnone, il tanto sospirato erede maschio di Mamose. Passano altri tre anni: l'Alto Egitto \u00e8 sempre pi\u00f9 prospero e sereno, nonostante la guerra col Pretendente Rosso continui, e Tanus ha riabilitato il nome del padre e continua a guadagnarsi onori. Un giorno, per\u00f2, un nuovo popolo attacca l'Egitto, sconfiggendo il settentrione del Pretendente Rosso che muore in battaglia; si tratta degli Hyksos, guidati dal re nomade Salitis, e si dice che possiedano armi ignote agli egizi, in particolare dei carri con ruote dentate trasportate da demoni che nuotano tra le sabbie (in realt\u00e0 cavalli, animali sconosciuti all'Egitto). Gli Hyksos conquistano cos\u00ec il Basso Egitto e poi attaccano anche l'altra met\u00e0 del paese: lo stesso Faraone, durante uno scontro contro di loro, viene ferito mortalmente da Salitis e muore dopo pochi giorni, compiendo la visione dei Labirinti. Lostris, Tanus e Taita sono costretti a fuggire insieme a quello che resta del popolo, dell'esercito e della nobilt\u00e0, e alla salma del Faraone, lasciando tutto l'Egitto agli Hyksos.\nDurante il loro esilio, Lostris d\u00e0 alla luce altre due figlie, mentre Taita riesce a replicare e persino migliorare i carri e gli archi che erano stati usati tanto efficacemente dagli Hyksos in battaglia. Durante la ricerca di un luogo adatto per seppellire il Faraone, Taita viene preso prigioniero da Arkoun, un capo etiope; durante la prigionia, fa amicizia di Masara, figlia di una dei capi rivali. Arriva presto un'alluvione e Taita ne approfitta per evadere, trova il padre di Masara e si allea con lui per salvare la figlia. Guida quindi la spedizione guidata da Tanus e composta da Memnone, ormai cresciuto: Arkoun viene sconfitto, ma Tanus viene mortalmente ferito e spira sotto gli occhi disperati degli amici. L'ormai adulto Memnone, riconosciuto da Taita come nuovo Faraone d'Egitto e rinominato Tamose, si innamora e sposa Masara, il cui padre concede agli egizi un regalo di matrimonio di migliaia di cavalli, che saranno usati dagli egizi. Alla fine, con le loro nuove armi e tattiche, Tamose guida una spedizione vittoriosa in Egitto, e riconquista l'Alto Egitto da Elefantina a Tebe. Da l\u00ec, partir\u00e0 una nuova campagna per la riconquista dell'Egitto intero."}
