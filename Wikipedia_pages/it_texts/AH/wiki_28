{"id": "687273", "revid": "979240", "url": "https://it.wikipedia.org/wiki?curid=687273", "title": "Dialetto tergestino", "text": "Il tergestino era il dialetto romanzo parlato a Trieste fino all'Ottocento, estintosi in favore dell'attuale dialetto triestino di tipo veneto. Il tergestino era un idioma di tipo retoromanzo con una forte correlazione col friulano, specie con le variet\u00e0 friulane occidentali, e ancor pi\u00f9 con il vicino dialetto muglisano. Il tergestino, ridotto a lingua di una chiusa aristocrazia, si \u00e8 estinto prima del muglisano che non ha avuto questa rigida specializzazione di classe.\nStoria.\nIl tergestino era parlato a Trieste dalla maggior parte della popolazione fino alla fine del Settecento. A partire dalla fine del Settecento inizi\u00f2 un rapido processo di sostituzione linguistica che port\u00f2 alla scomparsa del tergestino ed al prevalere di una parlata veneta di tipo coloniale, il dialetto triestino. La sostituzione avvenne quando Trieste, asburgica dal 1382, divenne un importante porto commerciale (a partire dal 1719) e la sua popolazione pass\u00f2 rapidamente da 6.000 abitanti circa a pi\u00f9 di 200.000 abitanti. Tale incremento demografico, dovuto alla massiccia immigrazione da zone di lingua diversa, stravolse il tessuto linguistico di Trieste e port\u00f2 alla scomparsa del tergestino. Esso sopravvisse fino alla prima met\u00e0 dell'Ottocento come lingua delle famiglie aristocratiche pi\u00f9 antiche della citt\u00e0 (chiamate \"lis tredis ciasadis\", espressione che dimostra la notevole somiglianza dell'antico tergestino con il friulano).\nMuovendosi nel solco di una tradizione inaugurata da Pier Gabriele Goidanich e ripresa pi\u00f9 di recente da Mario Doria, nella storia del Tergestino si individuano due fasi: una pi\u00f9 antica che va dal 1300, periodo a cui risalgono le prime attestazioni, fino alla prima met\u00e0 del diciottesimo secolo e una \u201cmoderna\u201d che si conclude nella prima met\u00e0 dell'800 con la sua estinzione.\nFase antica.\nDella prima fase abbiamo solo testimonianze indirette e sporadiche costituite da brani ritrovati nei documenti degli archivi triestini, \"cimeli\" raccolti da Jacopo Cavalli e Graziadio Isaia Ascoli in alcuni scritti di fine \u2018800 e pi\u00f9 recentemente da Pavle Merk\u00f9. Si tratta di brevi frasi, antroponimi e toponimi all'interno di documenti redatti in latino o, in qualche caso, in un volgare di impronta veneziana.\nA questi frammenti documentali si aggiungono testimonianze indirette come quella risalente al 1542 e contenuta in una lettera inviata da Nizza dal capodistriano Gerolamo Muzio a Pier Paolo Vergerio, vescovo di Capodistria: \"Questa citt\u00e0 ha una sua propria favella, la quale non \u00e8 n\u00e9 italiana, n\u00e9 francese, n\u00e9 provenzale secondo che hanno Muggia e Trieste ne' nostri paesi\", o ancora la nota apposta da Giacomo Filippo Tommasini, vescovo di Cittanova e morto nel 1654, nei suoi commentari: \"La lingua di questi abitanti (di Trieste) \u00e8 forlana corotta; e vi sono molti che usano la lingua slava, e la tedesca ma non sono quivi naturali\".\nFase moderna.\nLa seconda fase inizia con il periodo in cui la citt\u00e0, in seguito alla concessione della prerogativa di porto franco da parte dell'imperatore d'Austra Carlo VI avvenuta nel 1719, conosce un periodo di rapida espansione demografica e una parallela restrizione dell'ambito di diffusione del Tergestino, che finisce per essere confinato a un gruppo ristretto di persone appartenenti perlopi\u00f9 al vecchio patriziato Triestino (lis tredis ciasadis) che lo custodiscono gelosamente.\nSi potrebbe in qualche modo parlare quindi di una fase caratterizzata all'inizio da resistenza della parlata originaria (fino a fine \u2018700) e poi da un rapido cedimento (primi decenni dell'800).\nA questo periodo appartengono gli unici testi scritti a nostra disposizione:\nA questi testi si possono aggiungere diverse testimonianze indirette, che coprono un periodo piuttosto ampio e, partendo dalla met\u00e0 del '700, arrivano fino alle soglie della sistematizzazione scientifica inaugurata dall'Ascoli.\nNella relazione allegata al rapporto del console Hamilton a Maria Teresa del 25 luglio 1761, Tomaso Ustia afferma che a Trieste \"esistono abbitanti di tre differenti linguaggi, val'a dire Italiano, Triestino e Slavo: chi non sa, che il particolare linguaggio Triestino, usato particolarmente dalla Plebe, d\u00e0 qualsisia buon italiano in moltissime parole necessarie d'esser intese non sar\u00e0 capito, e che la maggior parte della Plebe stessa non sa esprimersi in italiano\u2026\", confermando cos\u00ec la vitalit\u00e0 settecentesca del tergestino.\nIn una nota ad un sonetto scritto in italiano da Pietro Bachiocco (\"All'ingresso della Milizia imperiale regia in Muggia \u2013 Castello distante cinque miglia da Trieste\") nel 1797, compare la frase: \"La vernacola favella triestina e muglense si assomigliano moltissimo\".\nAntonio Cratey nella \u201cPerigrafia di Trieste\u201d, pubblicata nel 1808, scrive: \"\u201csi dir\u00e0, che Trieste confina col Friuli e Stato fu veneto, e che perci\u00f2 il proprio dialetto, bench\u00e9 da pochi oggid\u00ec usitato, sia un misto friulano e veneziano.\u201d\". L'autore registra inoltre nella toponomatica della citt\u00e0 forme tergestine come \"Baudariu\", \"Chiadino\", \"Chiarbola\", \"Ciauchiara\", \"Pondares\".\nNella nota sui dialetti italiani aggiunta da Francesco Cherubini alla traduzione del \u201cProspetto nominativo di tutte le lingue note e dei loro dialetti\u201d di Federico Adelung, pubblicata nel 1824, si legge \"\u201cAnche nel triestino (Illiria) parlasi un dialetto italiano che trae al friulano\u201d\".\nSempre nel 1824 Girolamo Agapito nella \"Compiuta e distesa descrizione della fedelissima citt\u00e0 e portofranco di Trieste\" descrive la parlata di Trieste come\n\"un dialetto italiano il quale originariamente aveva molte sue propriet\u00e0 e si scostava alquanto dal dialetto veneto a cui per\u00f2 e andato a poco a poco avvicinandosi, di modo che, al presente, si pu\u00f2 dire che sia il medesimo vernacolo veneziano\".\nIl 22 giugno del 1845 la rivista \u201cIl Caleidoscopio\u201d pubblica un sonetto risalente al 1796 (Il sonet del ver Triestin di cui si \u00e8 detto poco sopra). Il redattore del giornale, Adalberto Thiergen (celato sotto lo pseudonimo di Tito Delaberrenga), annota: \"L'antico dialetto triestino, omai pressoch\u00e9 perduto negli scritti, e adulterato nella favella comune, era composto in gran parte di veneziano, con qualche frase o desinenza del limitrofo Friuli e dell'Istria\".\nUn'attenzione particolare merita la posizione di Pietro Kandler, sia per l'autorevolezza del personaggio che per l'evoluzione nel tempo della sua opinione sul Tergestino. Kandler parte infatti da una visione molto scettica: nel numero del 28 marzo 1846 del giornale \u201cL'Istria\u201d si legge \"\u201cInvalse credenza che il dialetto gi\u00e0 parlato in Trieste fosse friulano, e citavasene in appoggio la consuetudine di qualche nobile famiglia, qualche scritto occasionale, la non nuova opinione che Trieste appartenesse fisicamente al Friuli. L'uso del dialetto friulano non fu mai del volgo, n\u00e9 della generalit\u00e0, ma di singoli individui\u201d\". Una posizione in qualche modo pi\u00f9 sfumata si trova sempre sull'Istria, nel numero del 16 maggio dello stesso anno: trattando del dialetto di Muggia, Kandler scrive \"\u201cIl dialetto che vi si parlava e che vi si parla ancora da molti, scostavasi in qualche parte dal veneto; vuolsi da qualcuno che il dialetto di Muggia sia quello stesso che in tempi addietro parlavasi a Trieste; opinione che ha bisogno di migliore verificazione di quella che possa oggid\u00ec farsi nella lingua parlata dal popolo\u201d\". Questo punto di vista muter\u00e0 significativamente nei decenni successivi. In una nota manoscritta apposta sulla sua copia personale della prima edizione della \u201cStoria del Consiglio dei Patrizi di Trieste e quindi collocabile fra il 1858 (data della pubblicazione) e il 1872 (data della morte del Kandler), trascrivendo un poemetto satirico risalente al 1689, Kandler appunta \"\u201cIn questo poema abbiamo un saggio del dialetto ferrarese, che il Quinto parlava, e del dialetto volgare triestino posto in bocca a patrizio che alle cure pubbliche anteponeva i campi, dei quali dirigeva la coltivazione.\u201d\", e qualche riga pi\u00f9 sotto \"\u201cIl porre in canzone un patrizio perch\u00e9 parlava il gergo plebeo, avverte ci\u00f2 che per altre vie ci era noto, cio\u00e8 che due dialetti si parlavano in Trieste: il plebeo che deve essere comune a Muggia secondo che abbiamo udito; ed il nobile, il quale era il veneto alzato fino a dignit\u00e0 di lingua parlata, non per\u00f2 di lingua scritta\u201d\".\nNel 1859 Jacopo Pirona, nelle sue \u201cAttenenze della lingua friulana date per chiosa ad una iscrizione del MCIII\u201d scrive: \"Parr\u00e0 strano alla massima parte degli abitatori di Trieste il trovarsi compresi sotto l'aspetto etnografico nella regione del Friuli. Egli \u00e8 per\u00f2 certo che a memoria nostra nelle famiglie triestine originarie si parlava il Friulano; e chi nol creda vegga il libro del triestino Mainati \"Dialoghi piacevoli in dialetto vernacolo triestino\", Trieste 1828. Gli abitatori originarj per\u00f2 sono ormai pochi e i non originarj usando la comune lingua italiana, non si accorgono pure di essere in terra friulana\".\nNel 1867 Michele Leicht, nella \"Terza centuria di canti popolari friulani\", pubblica l'intero quarto dialogo del Mainati.\nNel 1869 il capodistriano Carlo Combi, in una missiva diretta a Jacopo Cavalli, scrive \"a cui tennero fermo anche i parrucconi delle tredis casadis\", ricorrendo ad un'espressione evidentemente di uso corrente.\nGli ultimi tergestini.\nNel 1893 l'Abate Jacopo Cavalli pubblica l'esito di un'indagine condotta fra gli anziani abitanti della vecchia Trieste nei tre anni precedenti, da cui emerge un quadro che conferma quanto affermato da Mainati nella sua introduzione ai Dialoghi. Le persone interpellate ricordano che nei primi decenni del 1800 il tergestino veniva ancora parlato in alcune famiglie appartenenti all'ambiente de \"lis tredis ciasadis\" e dalle loro dichiarazioni, suffragate da testimoni autorevoli come Attilio Hortis, affiorano i ricordi dell'antica parlata e qualche frase sentita in giovent\u00f9.\nEmerge inoltre che, sorprendentemente, il tergestino sopravviveva ancora nella seconda met\u00e0 dell'800, in anni in cui anche l'Ascoli lo dava per estinto: l'ultimo parlante, Giuseppe de Jurco, che lo aveva utilizzato correntemente in famiglia fino al 1833 e ne aveva trasmesso la memoria ai propri figli, \u00e8 infatti deceduto nel 1889. Emblematico \u00e8 anche il caso di Stefano de Conti (detto Sciefin), podest\u00e0 di Trieste dal 1861 al 1863 e deceduto nel 1872, che lo parlava abitualmente con il fratello Giusto (morto nel 1876) e con i vecchi triestini. Stando ad una delle testimonianze raccolte dal Cavalli lo aveva utilizzato con i suoi interlocutori friulani in occasione di una visita a Cormons come podest\u00e0 di Trieste, suscitando stupore fra i presenti.\nA queste testimonianze si pu\u00f2 aggiungere una lettera inviata da Roma il 18 dicembre 1893 a Jacopo Cavalli dall'archeologo Dante Vaglieri (1865-1913), in cui si legge \u201c\"Posso dire ancora che nelle nostre famiglie, presso tutti i parenti, si possedeva il Mainati e a nessuno \u00e8 venuto in mente di chiamarlo \u2013 per l'opera sul dialetto \u2013 un falsario. Un esemplare, poi sparitoci, se ne possedeva pure noi ed era una delle mie letture nella mia fanciullezza\"\u201d.\nIn realt\u00e0 le ultime tracce del tergestino potrebbero essere ancora pi\u00f9 recenti: nel 2008 il linguista Pavle Merk\u00f9 ha riferito di aver scoperto che una singola famiglia contadina alla periferia della citt\u00e0 ha continuato ad utilizzare l'antico dialetto fino alle soglie della prima guerra mondiale. Inoltre, sempre secondo Merk\u00f9, alla fine dell'Ottocento ci sarebbero state, oltre a quelle censite da Cavalli, altre persone che in citt\u00e0 continuavano ad utilizzare l'antico dialetto, tra cui la baronessa Economo.\nEventi recenti.\nNel XXI secolo c'\u00e8 stato un tentativo di rivitalizzazione del tergestino, con scopi puramente poetico-letterari, da parte di Ivan Crico, che ha composto alcune liriche in tergestino raccolte nel 2008 nel volume \"De arz\u00e9nt z\u00f9\" (\"D'argento scomparso\") edito dall'Istituto Giuliano di Storia, Cultura e Documentazione con contributi di Gianfranco Scialino e Pavle Merk\u00f9.\nGli studi sul Tergestino.\nIl termine \u201cTergestino\u201d per indicare il dialetto friulaneggiante parlato a Trieste viene introdotto da Graziadio Isaia Ascoli nei \"Saggi Ladini\" del 1873. Ascoli individua un ramo sud-orientale del ladino, rappresentato appunto dal Tergestino (\"\u201cora spento\u201d\") e dal contiguo dialetto di Muggia (\"\u201cormai sullo spegnersi\u201d\") e indica come unica fonte per il Tergestino i dialoghi del Mainati. Segnala inoltre che entrambe le variet\u00e0 hanno subito una forte erosione da parte del veneto. L'affermazione di Ascoli suscita parecchia incredulit\u00e0 e una vivace polemica in ambito locale (si vedano ad esempio gli scritti di Paolo Tedeschi sulla Provincia d'Istria). Anche nella comunit\u00e0 dei glottologi sorgono parecchi dubbi, legati soprattutto alla presenza di un'unica fonte e al fatto che apparentemente nessuno a Trieste conservava memoria dell'antico dialetto. Negli anni successivi per\u00f2 una serie di ritrovamenti documentali porta gradualmente gli studiosi pi\u00f9 autorevoli ad accettare la tesi ascoliana.\nIn una lettera del 6 ottobre 1877 l'illustre romanista tedesco Hugo Schuchardt invia ad Ascoli un nuovo testo segnalatogli da Vincenzo Joppi, dichiarando esplicitamente \"\u201cQuei dubbi si sono dileguati, avendo io dietro all'indicazione del Joppi letto e copiato un altro saggio dell'antico triestino\u201d\". Il breve componimento, conosciuto come \"Sonet del ver triestin\", descrive la consacrazione del vescovo Ignazio Gaetano de Buset di Fraistemberg avvenuta a Trieste il 23 ottobre del 1796.\nSempre nel 1877 esce \u201cLa storia di Trieste raccontata ai giovanetti\u201d di Jacopo Cavalli, con una sezione dedicata agli aspetti linguistici in cui vengono riportati alcuni estratti degli Archivi Comunali. Gli spogli vanno dal XIV al XVI secolo e mostrano diverse forme riconducibili a un dialetto di tipo ladino. Il Cavalli in precedenza si era mostrato piuttosto scettico sul testo del Mainati al punto da scrivere, sulla Provincia dell'Istria del 16 aprile 1873, \u201c\"Comunque sia, e lasciando stare, per ora, se nel 1828 si parlasse davvero a Trieste quel dialetto che \u00e8 nel Mainati, di che, in verit\u00e0, abbiamo forti motivi a dubitare, e su cui ritorneremo quandochessia;\"\u201d e anche nella \"Storia di Trieste\" sembra in qualche modo situare il declino del tergestino alla fine del XVI secolo: \u201c\"Venezia, che port\u00f2 e diffuse sulle coste orientali del Mediterraneo la lingua italiana, modific\u00f2 e trasform\u00f2 a poco a poco il volgare triestino; e gi\u00e0 dai documenti della seconda met\u00e0 del 1500 si vede, come fin d'allora egli avesse ceduto non poco a quel dialetto veneto, che lo soppiant\u00f2, e che \u00e8 dell'uso presente.\"\u201d.\nNel 1878 l'Ascoli pubblica sull'Archivio Glottologico, sotto il titolo di \u201cCimelj dell'Antico Parlare Tergestino\u201d, una raccolta di spogli documentali provenienti dagli archivi triestini curata dall'abate Jacopo Cavalli, che riprende in forma pi\u00f9 ampia quella contenuta nella \"Storia di Trieste\". In questi documenti compaiono forme caratteristiche del tergestino, in concordanza con il linguaggio dei Dialoghi, oltre ad antroponimi e toponimi di evidente matrice ladina. I testi coprono un periodo che va dal 1325 al 1550 e viene pubblicato anche il sonetto del 1796, oggetto della missiva di Schuchardt ad Ascoli sopra citata. I risultati di questo studio portano all'accoglimento delle tesi dell'Ascoli da parte di due altri autorevoli glottologi austriaci: H.J. Bidermann (1877) e Carl von Czoernig (1885).\nLa polemica riprende forza nel 1888 con Oddone Zenatti che, in uno studio sulla \"\u201cvita comunale e il dialetto di Trieste nel 1426\u201d\", contesta i Cimelj sostenendo che le \u201ctracce\u201d ladine individuate nei documenti del Cavalli sono da ricondurre a forme comuni fra il friulano e il dialetto antico di Venezia e non alla presenza di un dialetto friulano a Trieste. Zenatti, appoggiandosi sul fatto che Mainati aveva commesso plagio nelle sue pubblicazioni storiche (riprese dall'opera di Padre Ireneo della Croce), dichiara inoltre che i Dialoghi sono una mistificazione e il tergestino un dialetto costruito ad arte \"\u201cIl friulano ch'egli sentiva parlare spesso per istrada, come lo si ode oggi giorno spessissimo sulle bocche dei braccianti che in gran numero traggono dal Friuli a Trieste in cerca di lavoro, gli forni i tre quarti del suo nuovo dialetto; l'altro quarto lo mise di suo...\u201d\"\nAscoli reagisce in modo piuttosto energico inviando dapprima una lettera a Zenatti in cui espone le proprie ragioni e poi con un articolo che uscir\u00e0 nello stesso anno sull'Archivio Glottologico Italiano, in cui smonta sia le affermazioni sulla scarsa attendibilit\u00e0 degli spogli documentali raccolti dal Cavalli, sia l'ipotesi di una mistificazione operata dal Mainati. Su quest'ultimo punto Ascoli dimostra che i dialoghi sono un testo troppo complesso per essere un falso e che il dialetto che vi compare \u00e8 coerente con il contenuto degli spogli del Cavalli, soprattutto negli elementi che lo distinguono dalle altre variet\u00e0 di friulano.\nL'intervento di Ascoli, per quanto autorevole, non chiude tuttavia la polemica (si veda ad esempio la Provincia d'Istria del 16 settembre 1889) che prosegue anche negli anni successivi: non a caso nel volumetto \"\u201cAvanzi dell'antico dialetto triestino cio\u00e8 i sette dialoghi piacevoli pubblicati dal Mainati: un sonetto ed altri cimeli linguistici con prefazione\u201d\" pubblicato nel 1891 da Emilio Schatzmayr, compare anche, accanto ad un sunto dell'articolo di Ascoli, uno scritto di Giovanni Loser in cui vengono riprese le posizioni di Zenatti.\nNel 1893 Jacopo Cavalli, in appendice alle \"Reliquie ladine raccolte a Muggia d'Istria\" pubblica una nuova serie di spogli documentali, avuti da Attilio Hortis, che coprono il periodo compreso fra il 1550 (epoca a cui giungevano i cimeli del 1878) e il 1796 (anno di pubblicazione del sonetto). Cavalli ha inoltre la fortuna di poter raccogliere alcune preziose testimonianze di persone viventi che avevano ancora memoria del tergestino e che forniscono, oltre alla conferma del fatto che il Tergestino era ancora parlato da alcune famiglie nella prima met\u00e0 dell'800, ulteriori elementi lessicali che si riveleranno preziosi per gli studi linguistici successivi. Lo stesso Paolo Tedeschi, sulla Provincia d'Istria del 16 luglio 1893, riconosce l'autorevolezza della testimonianza di Gerolamo Muzio riportata dal Cavalli chiudendo in qualche modo la diatriba che era divampata negli anni precedenti (Tedeschi torner\u00e0 in parte sulla questione, sulla Provincia d'Istria del 16 gennaio 1894, esprimendo qualche altro dubbio).\nGli studi degli anni successivi, che danno ormai per assodata la veridicit\u00e0 dei Dialoghi del Mainati e degli altri reperti, si muoveranno in due direzioni: la ricerca di ulteriori prove documentali, dirette o indirette, e una sistematizzazione degli elementi noti.\nNel primo filone si muove Giuseppe Vidossi che nei suoi studi sul dialetto triestino del 1899 riepiloga brevemente le testimonianze citate dal Cavalli e aggiunge alcuni elementi nuovi tra cui una citazione del 1824 dovuta al dialettologo Francesco Cherubini che, nella sua traduzione del \u201cProspetto nominativo di tutte le lingue note e dei loro dialetti\u201d di Friedrich Adelung, aggiunge una nota sui dialetti italiani in cui scrive (pag. 114) \"\u201cAnche nel triestino (Illiria) parlasi un dialetto che trae al friulano\u201d\".\nAl secondo filone appartiene invece il lavoro di Pier Gabriele Goidanich che nel 1903 pubblica \"Intorno alle reliquie del dialetto tergestino-muglisano\", in cui si tenta per la prima volta di tracciare la storia del tergestino e del contiguo muglisano (il termine viene introdotto per la prima volta in questo articolo per distinguerlo dal muggese, di stampo veneto), distinguendo fra una fase antica, testimoniata dai frammenti raccolti negli archivi, e una moderna delineata dai Dialoghi di Mainati e dal sonetto del 1796. Goidanich analizza anche i rapporti fra queste due variet\u00e0, il friulano e le altre parlate ladine.\nNel 1908 i Rendiconti dell'Istituto Lombardo di Scienza e Letteratura ospitano un breve scritto di Carlo Salvioni: \"Nuovi documenti per le parlate muglisana e tergestina\". Il dialettologo lombardo, spulciando fra le carte di Bernardino Biondelli conservate presso la Biblioteca Ambrosiana di Milano, ha trovato una raccolta di versioni della parabola del figliol prodigo nelle diverse parlate italiane, collezionate fra il 1835 e il 1846. Tra queste compare una versione in tergestino (Parabula del fi prodigh) dovuta al Mainati che risale con tutta probabilit\u00e0 al 1841-1842 (anno della morte del Mainati) ed \u00e8 quindi posteriore ai Dialoghi. Il testo \u00e8 corredato da una breve nota sulla pronuncia che risulter\u00e0 preziosa per la ricostruzione della fonetica.\nQualche anno dopo, nel 1911, Giuseppe Vidossi pubblica un nuovo documento da lui ritrovato due anni prima: \u00e8 un componimento in versi che racconta lo stesso evento narrato dal \"Sonet del ver triestin\" e che quindi risale al 1796. Anche questo testo, l'ultimo ad essere stato trovato finora, riporta coerentemente gli elementi peculiari del tergestino rilevabili dai dialoghi e presenta tutti i caratteri tipici delle parlate ladine.\nDopo un periodo di pausa piuttosto lungo, gli studi sul tergestino riprendono vigore nel secondo dopoguerra con un lavoro di Baccio Ziliotto pubblicato nel 1944 su \"Ce Fastu\". In questo articolo Ziliotto ipotizza che anche i due testi minori non attribuiti (\"Sonet\" e \"Racont\") siano in realt\u00e0 opera di Giuseppe Mainati. Per il \"Sonet\" Ziliotto parte dalle iniziali dell'autore (G.M.B.), che vengono interpretate come Giuseppe Mainati Brezaucich (cognome della madre del Mainati), mentre l'attribuzione del \"Racont\" \u00e8 basata sul fatto che entrambi i testi descrivono lo stesso evento. Nell'articolo viene inoltre pubblicata una testimonianza risalente al 1797: in una nota ad un sonetto scritto in italiano da Pietro Bachiocco compare la frase: \"La vernacola favella triestina e muglense si assomigliano moltissimo\".\nL'anno successivo vede la pubblicazione dell'importante testo di geografia linguistica \"Alle porte orientali d'Italia\" di Matteo Bartoli e Giuseppe Vidossi, che analizza in modo approfondito la situazione dialettale e linguistica di Venezia Giulia, Friuli e Istria e ipotizza, in una fase antica, l'estensione dell'area friulana fino a Capodistria.\nGli anni '60 segneranno un'ulteriore crescita dell'interesse verso questa parlata, che attrae l'attenzione di tre linguisti di rango come Giovan Battista Pellegrini, Mario Doria e Carlo Battisti. Pellegrini rivolge la propria attenzione principalmente all'analisi di alcuni tratti morfologici e grammaticali peculiari (ad esempio il \u2013to enclitico nella seconda persona dei verbi), mentre Mario Doria si dedica a una sistematizzazione delle conoscenze della toponomastica dell'area triestina, evidenziando in un approfondito saggio uscito nel 1960 su \"Ce fastu\" come circa il 60% dei toponimi sia da ricondurre al tergestino.\nOriginale la posizione di Carlo Battisti, noto per aver sostenuto l'evoluzione indipendente delle lingue ladine in opposizione alla teoria unitaria dell'Ascoli, che in alcuni scritti usciti tra il 1963 e il 1964 afferma che tergestino e muglisano, malgrado le somiglianze col friulano, costituiscono uno sviluppo autoctono di un \u201clatino altomedievale\u201d e vanno eventualmente collegati con le forme romanze preveneziane diffuse lungo la costa istriana. La principale motivazione addotta da Battisti \u00e8 la precoce interruzione della continuit\u00e0 linguistica tra il Friuli e l'area triestina, dovuta al formarsi di un cuneo veneto-sloveno sul Carso. Mario Doria interverr\u00e0 sull'argomento nel 1969 con uno studio sulla toponomastica del Carso, in cui dimostra che in realt\u00e0 tergestino e muglisano si saldavano con il friulano della zona monfalconese attraverso la fascia pi\u00f9 occidentale dell'altipiano carsico.\nA partire dagli anni \u201870 gli studi sul Tergestino sono profondamente segnati dal lavoro di Mario Doria e dei suoi colleghi e allievi, che si muovono su due fronti: una sistematizzazione delle conoscenze gi\u00e0 acquisite e la ricerca di nuove testimonianze, dirette ed indirette. Nel primo filone si possono segnalare nel 1972 la pubblicazione dell'edizione critica dei Dialoghi del Mainati da parte dello stesso Doria e dei testi minori da parte di Diomiro Zudini, fino ad arrivare alla pubblicazione di un repertorio lessicale del tergestino moderno, uscito in due riprese sull'Archeografo Triestino tra il 1993 e il 1994, in cui convergono tutti i lemmi ricavabili dalle fonti note. Al secondo fronte si possono ascrivere diversi articoli sulla toponomastica, sugli elementi lessicali friulaneggianti che affiorano nel dialetto triestino e alcune reliquie raccolte sorprendentemente a inizio \u2018900.\nClassificazione.\nIl tergestino era un dialetto di tipo retoromanzo affine a quello parlato a Muggia (detto muglisano), appartenente pertanto allo stesso gruppo linguistico delle lingue ladina, friulana e romancia, residuo di un probabile antico continuum linguistico alpino esteso dalla Svizzera occidentale all'Istria settentrionale e costiera. Anche il muglisano ebbe una sorte analoga a quella del tergestino.\nNon esiste alcun rapporto di divenienza tra il tergestino e il successivo dialetto veneto coloniale (triestino attuale) se non in minima parte nel lessico. Si noti che Trieste in epoca moderna non \u00e8 stata parte dei domini della Serenissima, quindi l'affermarsi del dialetto veneto non si accompagnava ad un'influenza di tipo politico.\nGrammatica.\nFonetica e fonologia.\nIl vocalismo di base del Tergestino \u00e8 saldamente friulano e presenta la tipica la dittongazione delle -e- ed -o- brevi latine in posizione tonica e sillaba chiusa: avremo quindi le trasformazioni e&gt;ie (\"biel\") e o&gt;ue (\"gruessa\", \"uess\"). Nell'esaminare le evoluzioni successive di questi dittonghi si pu\u00f2 notare la mancanza dell'innalzamento di \u2013e- davanti a \u2013m- o \u2013n- seguita da consonante (\"tiemp\", friulano \"timp\"; \"puent\", friulano \"puint\"), \u00e8 invece presente regolarmente l'abbassamento di \u2013e- davanti a r (\"tiara\", \"muarta\"). Nelle forme pi\u00f9 antiche appare con una certa frequenza anche la dittongazione \u2013ei- (\"bein\", \"teila\") che richiama forme istriane. Da osservare infine il mantenimento del dittongo -au- anche in parole dove il friulano ha semplificato in \u2013o- (\"chiausa\"=cosa, friulano \"cjosse\"; \"auregla\"=orecchia, friulano \"orele\").\nPer quanto riguarda il trattamento delle consonanti si nota la presenza regolare di una delle principali caratteristiche delle lingue retoromanze, e del friulano in particolare: la palatalizzazione delle velari (c e g) davanti ad a (da tener presente che, come segnala Mario Doria nella sua edizione critica dei Dialoghi nella forma \u2013chia- la c va pronunciata come palatale [t\u0283a], interpretazione avvalorata anche dalla trascrizione fonetica del Cavalli nelle Reliquie). Il trattamento palatale di GA \u00e8 in realt\u00e0 scarsamente attestato e sembra evidenziare un'ulteriore evoluzione della consonante palatale come approssimante [d\u0292]&gt;[j] (\"jata\"=gatta, presente sia nei Dialoghi che nelle testimonianze raccolte dal Cavalli).\n\u00c8 presente con regolarit\u00e0 anche la conservazione dei nessi bl, cl, gl, fl, pl ecc. Da segnalare la conservazione del nesso gl derivato dal latino \u2013CULUM anche in sillaba tonica, dove il friulano semplifica in l (\"pedoglo\"=pidocchio, friulano \"pedoli\"; \"auregla\"=orecchia, friulano \"orele\"; \"oglo\"=occhio, friulano \"voli\") mentre c'\u00e8 identit\u00e0 nella caduta delle vocali diverse da a in posizione finale, in particolare dopo consonanti occlusive o dopo st (\"Zust\", \"Triest\").\nPeculiari sono invece la labializzazione della nasale in posizione finale (-n &gt; -m) e la mancanza di opposizione fra [v] e [w], testimoniata anche da una nota del Mainati alla parabola del figliuol prodigo, che porta ad avere sempre la semivocale (\"aueua\", \"auliu\").\nCaratteristica anche la velarizzazione in [w] dell'approssimante laterale [l] dopo -a- e -o- (\"soud\"=soldo, \"soud\u00e0\"=soldato, \"auz\u00e0\"=alzare, \"autar\"=altare, \"Chiauchiara\"=Calcara).\nMorfologia.\nPer quanto riguarda la morfologia nominale si pu\u00f2 notare che il tratto pi\u00f9 caratteristico del friulano, la terminazione in \u2013s del plurale (plurale sigmatico), si conserva solo al femminile (terminazione in \u2013is) mentre scompare quasi completamente nel maschile (con l'eccezione dei nomi che terminano in \u2013n per cui sono attestate nei frammenti pi\u00f9 antichi diverse forme \u2013ns). In generale il plurale maschile \u00e8 privo di desinenza con alcuni casi di terminazione in \u2013i (non necessariamente per influsso veneto, come per esempio in \"anemai\"=animali o \"chei\"=quelli, dove anche il friulano ha un \u2013i finale derivato da una palatalizzazione). In generale il numero pu\u00f2 essere desunto solo dall'articolo o, in mancanza di questo, dal contesto.\nNell'ambito della morfologia verbale troviamo diversi fenomeni interessanti, ad esempio la terminazione consonantica della prima persona singolare dell'indicativo: \u00e8 noto che in friulano la caduta della \u2013o finale ha portato a una prima fase di terminazione consonantica a cui \u00e8 seguita, verso il XV secolo, l'aggiunta di una \u2013i finale. Nel Tergestino questo secondo passaggio non \u00e8 avvenuto e si trova sistematicamente la finale consonantica (\"stim\"=stimo, friulano \"stimi\"; \"impar\"=imparo; friulano \"impari\") e ci\u00f2 potrebbe far pensare a una separazione piuttosto antica del tergestino dall'unit\u00e0 linguistica friulana.\nUn altro tratto caratteristico \u00e8 la aggiunta del \u2013to finale (enclisi) nella seconda persona singolare dell'indicativo presente e futuro (\"disto bem\"=dici bene, \"savarasto\"=saprai). Questo fenomeno non \u00e8 legato, come accade in friulano, all'inversione della forma interrogativa (\"ce fastu?\") che in Tergestino non ha un'attestazione regolare.\nUn'ulteriore peculiarit\u00e0, evidenziata gi\u00e0 da Ascoli nei Saggi Ladini, \u00e8 l'estensione, nel congiuntivo presente, della terminazione in -s dalla seconda alla prima e terza persona (\"che el'seis\"=che egli sia, \"che possis uiue\"=che io possa vivere). In quest'ultimo esempio si nota anche la conservazione di \u2013e negli infiniti sdruccioli dove il friulano ha l'innalzamento ad \u2013i (\"vivi\").\nSi segnala infine che i pronomi clitici appaiono, oltre che come enclisi alla seconda persona singolare, solo alla terza persona sia singolare che plurale (tratto comune con le variet\u00e0 orientali del friulano).\nTesti.\nFrammento di poemetto satirico (Anonimo, 1689).\nIl poemetto \u00e8 stato ritrovato da Pietro Kandler e trascritto in una nota apposta sulla sua copia personale della prima edizione della \u201cStoria del Consiglio dei Patrizi di Trieste. Kandler lo data al 1689 (Attilio Hortis lo ritiene comunque anteriore al 1709), attribuendolo ad un patrizio triestino, e appunta \"\u201cIn questo poema abbiamo un saggio del dialetto ferrarese, che il Quinto parlava, e del dialetto volgare triestino posto in bocca a patrizio che alle cure pubbliche anteponeva i campi, dei quali dirigeva la coltivazione.\u201d\". La strofa con i due versi in tergestino (in corsivo) \u00e8 la seguente:\n&lt;poem&gt;Giacomo Giovannin la maggior pigna\nDella citt\u00e0, scusossi allor col dire:\n\"Frari mi hai da zi coi hom in vigna\"\n\"E coi hom da torn\u00e0, n\u00e8 pues vegnire\"\nAl detto popolare ognun sogghigna\nDicendo: fate bene a non partire&lt;/poem&gt;\nIl frammento viene riportato da Jacopo Cavalli, che lo ha ricevuto da Attilio Hortis, nell'appendice sul Tergestino a \u201cReliquie ladine raccolte a Muggia d'Istria\u201d. La trascrizione dei versi in tergestino \u00e8 leggermente differente:\n&lt;poem&gt;\n\"Frari, mi hai da zi c'ai hom in vigna\"\n\"E coi hon da torn\u00e0, ne pues vegnire\"\n&lt;/poem&gt;\nSonet del ver Triestin (G.M.B., 1796).\nPubblicato per la prima volta su \"Il Caleidoscopio\", Trieste, Anno quarto (1845), N. XXVI (22. Giugno), p.\u00a0246. \nRipreso da Hugo Schuchardt in una lettera ad Ascoli del 1878 e pi\u00f9 volte pubblicato in seguito.\nSonet\n\"Memoria per i nuestri posterior della consacrazion fatta nella Glesia di San Zust martir del nov Vesco, nella persona dell'illustrissem e reverendissem monsignor Ignazio Gaetam de Buset in Fraistemberg ecc. ecc., nel am 1796.\"\n&lt;poem&gt;Nell'am, che chi de sora se segn\u00e0\nAi ventitrei Ottober, de domenia el d\u00ec\nNella Glesia Cattedral, che avem noi chi,\nEl Vesco, nuestro Pastor, an consacr\u00e0.\nSo Altezza Brigido Consacrator se st\u00e0\nArzivesco de Lubiana, e a Lui un\u00ec,\nCome prescriv la Glesia, an assist\u00ec,\nEl Vesco Derbe, col Degam m\u00eftr\u00e0\nAi trent de chel am, e de chel mess\nMonsignor consacr\u00e0 Vesco de Buset\nAi chiolt el spiritual e temporal possess.\nGrazia riendem, e pregh\u00e8m Dio benedett\nChe lo conservis de ogni mal illes,\nCol Papa e Imperator che l'am elett.\n\"In segn de venerazion, un\"\n\"ver Triestin\"\n\"G.M.B.\"&lt;/poem&gt;\nRacont (Anonimo, 1796).\nPubblicato da Giuseppe Vidossich, \u201cUn nuovo cimelio tergestino illustrato da Giuseppe Vidossich\u201d - Studi letterari e linguistici, dedicati a Pio Rajna nel quarantesimo anno del suo insegnamento. Milano, Hoepli, 1911. Pagg. 389-394\nRacont\n\"Della funzion fatta nella Glesia Cattedral de San Zust Martir al 23 d'ottober dell'am 1796 quant ch'an consacra vesco de Triest el Lustrissem e Reverendissem Monsignor Ignazi Gaetam de Buset in Fraistemberg &amp;cc. \"\n&lt;poem&gt;Se z\u00e0 cent e cinq aign \nche i nuestri antecessor \nan b\u00f9 el biel onor, \ne l'allegrezza,\nDe vede la funzion \nche se st\u00e0 consacr\u00e0 \nvesco de sta citt\u00e0 \nFrancesco Miler.\nUn'allegrezza tal \nde chella volta in ca \na nessun gau tochi\u00e0 \nde plui avella.\nSolamente chest am \ndel mil e settecent \ne nonanta sie arient, \nnel mes d' Ottober,\nIddio nan conced\u00f9 \na tutti noi che sem, \nla grazia che vedem \nuna compagna\nNella degna persona \nde Gaetam Buset, \nche sielo benedet \ncon la so mare,\nFemena meritevol \nde vede el caro F\u00ec \nnei vecchi soui d\u00ec \na consacralo\nIn Glesia de San Zust \nper man del gran Prelat \nche Brigido el se nat, \nver Triestin,\nUnich e prim sogiet, \nche seis st\u00e0 cre\u00e0 \nde Lubiana citt\u00e0 \nPrencipe vesco.\nMonsignor Raigerssfeld \nse sta prim assistent, \nche se Vesco al present \nsou sofragani.\nEl nuestro de Triest \nCamnich Mitr\u00e0 Degam, \nCome tutti lo sam, \nse sta el segond.&lt;/poem&gt;\n&lt;poem&gt;Col capitol intrech, \nel clero regolar, \nunit al secolar, \nche onor ghe fieua.\nLau decor\u00e0 chel d\u00ec \ncola so presenza\nanchia so Eccellenza \nConte Brigido,\nDe chesta citt\u00e0 antiga \ncon laud e con onor \nperfet governator \nam\u00e0 de tutti,\nCoi primarj sogiet \ncivj e militar, \ncol popol a miar, \nche giubileua.\nIn soma sta funzion \ncui non lau viduda, \nnon vedar\u00e0 nissuna \nplui cussi biella;\nE tutta chesta zenta \nin Glesia se foleuem, \nperc\u00e8 vede voleuem \nel novel vesco,\nUn cus\u00ec degn sogiet, \nda tutti vener\u00e0, \nda tutti ben am\u00e0, \ncome degnevol.\nDonchia unidi assieme \nringraziam Dio de cor \nche nau dona un pastor \nde tanti mierit.\nPrejemoghe la grazia \nde conservalo sam \nper molti e molti am \ncom noi inssieme.\nCuss\u00ec zarem siguri \ncon la so assistenza \ndi Dio la presenza \nin Ciel a gode.&lt;/poem&gt;\nDialoghi piacevoli in dialetto vernacolo triestino (G. Mainati, 1828).\nPrima pubblicazione: G. Mainati \"Dialoghi piacevoli in dialetto vernacolo triestino...\", Edizioni G. Marenigh Trieste 1828. Ripubblicati nel 1891, con parecchi errori, da Emilio Schatzmayr (\u201cAvanzi dell'antico dialetto tiestino: cio\u00e8 i sette Dialoghi piacevoli pubblicati dal Mainati, un sonetto, ed altri cimeli linguistici\u201d \u2013 Trieste, 1891) e in edizione critica da Mario Doria nel 1972.\nNota dell'autore: \n\"Tutti li z si pronunziano aspri, come fossero doppj, eccetto quelli che sono segnati corsivi Z z, che vanno pronunziati dolci.\"\nEstratti dal settimo dialogo\n\"Sior Bastiam, e s\u00f2u f\u00ec Jaco, che fau\u00e8lem im plaza gr\u00e0nda, e po uam a Sam Z\u00f9st. \"\n&lt;poem&gt;\"Jaco\" \u2013 Missior p\u00e0re, perz\u00e8 la xe k\u00ec st\u00e0 col\u00f2na ?\n\"Bastiam\" \u2013 L'ham miet\u00f9da k\u00ec in chel am che xe uign\u00f9 a Triest l'Imperator Carlo sesto\n\"Jaco\" \u2013 Dola la jera prima?\n\"Bastiam\" \u2013 El Maistrato l'hau fata f\u00e0 ap\u00f2sta&lt;/poem&gt;\n&lt;poem&gt;\"Jaco\" \u2013 Ze pieris grandis! Ued\u00e8i! U\u00e8dei! Ham miet\u00f9dis de lis col\u00f2nis! Ma ze bisogna jera de fichi\u00e0 intel mur stis col\u00f2nis? Perz\u00e8 p\u00f2 ham frabic\u00e0 sto chiampan\u00ecl a la rovi\u00e0rsa? Uoi di c\u00f2lis pi\u00e8ris grandis de sora, e lis plui p\u00eczulis de sota?\n\"Bastiam\" - Quand che ti auar\u00e0sto impar\u00e0 plui bem l'architetura, cognossar\u00e0sto mi\u00e8i, e no fauelar\u00e0sto cuss\u00ec. \n\"Jaco\" - Aim\u00f2 impar malap\u00e8na i set ordim architet\u00f2nich. \n\"Bastiam\" - \"Z\"\u00e0 che imparisto i set \u00f2rdim de architetura, d\u00ecme, da ze \u00f2rdim xem stis col\u00f2nis? \n\"Jaco\" - Del \u00f2rdim Corint\u00eco scanel\u00e0. \n\"Bastiam\" - Come cognossisto che lis s\u00e8is del \u00f2rdim Corint\u00eco? \n\"Jaco \" - Dai chiapiti\u00e8i, che ham lis f\u00f2iis come chela planta che se clama ac\u00e0nto. \n\"Bastiam\" \u2013 Te st\u00ecm. Asto da sau\u00e8, che chil\u00f2 antigami\u00e8nt no jera chiampan\u00ecl; ma jera um tiemplo che i Rom\u00e0m dedic\u00e0 a la Dia U\u00e8nere, se cred. No u\u00e8disto che sora lis col\u00f2nis xem i arch?&lt;/poem&gt;\n&lt;poem&gt;\"Jaco\" - Ze xe scrit int\u00f2l pedest\u00e0l? \n\"Bastiam\" - L\u00e8j, e po sau\u00e0rasto ze che xe scrit. \n\"Jaco\" - Numine... me par che s\u00ecis par\u00e0ulis lat\u00ecnis, mi no cap\u00e8ss. \n\"Bastiam\" - Ua l\u00e0, ua l\u00e0, zuss. Lejer\u00e0i mi. \"N\u00f9mine sub nostro fel\u00ecces v\u00ecvite cives; arb\u00ectri vestri quidquid hab\u00e8tis, erit\". \n\"Jaco\" - Ze uol d\u00ec? \n\"Bastiam\" - Aim\u00f2 te disar\u00e0i per tali\u00e0m. S\u00f2ta i nu\u00e8stri ausp\u00eczj podar\u00e8i u\u00ecue conti\u00e8nti Tristini, chel che ghau\u00e8i sar\u00e0 u\u00e8stro, de pod\u00e8 f\u00e0 chel che uol\u00e8i.\n\"Jaco\" - Ze uol d\u00ec, sota i nu\u00e8stri auspizj?\n\"Bastiam\" - Uol d\u00ec, sota la nu\u00e8stra protezi\u00f2m.&lt;/poem&gt;\nPar\u00e0bula del fi prodigh (G. Mainati, 1841).\nPubblicato per la prima volta da Carlo Salvioni. La datazione \u00e8 di Salvioni (Mainati mor\u00ec nel 1842).\nNota dell'autore:\n\"Osservazioni intorno la pronunzia dell'antico dialetto Triestino. Il c avanti una vocale sta in luogo di z. doppio. Per esempio: Schiau\u00e8ca, Scom\u00e8nca, Perc\u00e8 si pronunzia Schiau\u00e8zza, Scom\u00e8nzza, Perzz\u00e8 etc. L'v. consonante mai viene pronunziato ma sempre dolcemente la u. vocale. In verun caso vengono raddoppiate le lettere fuorch\u00e9 li ss. \"\nPar\u00e0bula del fi prodigh.\n11. Un \u00f2mis l'hau b\u00f9 d\u00f2 fi\u00f2i. 12. El fi pl\u00f9i z\u00f2uem um di el gh\u00e0u dit a s\u00f2u pare: missi\u00f2r pare u\u00f2i che me d\u00e8i la m\u00e8ja part de l'eredit\u00e0 che me u\u00e8m: e s\u00f2u pare h\u00e0u sparti la roba in d\u00f2i, e 'l gh\u00e0u d\u00e0 la s\u00f2ua part che ghe tocheua. 13. Chel fi plui zouem, dop\u00f2 poch d\u00ec l'hau ingrum\u00e0da la s\u00f2ua roba, e 'l xe z\u00f9 uia int\u00f9m paj\u00e8s lont\u00e0m, lont\u00e0m, e inl\u00f2 l'hau magna dut el s\u00f2u colis femenis chiatiuis. 14. Dop\u00f2 che l'hau consum\u00e0 dut el so\u00f9 (sic) malam\u00e9nt xe uign\u00f9da in chel paj\u00e8s una granda caristia, e lu che 'l jera deuent\u00e0 um pouer stracom, 15. el xe z\u00f9 da um si\u00f2r, aci\u00f2 che'l ghe d\u00e0is n\u00e0lch de fa per brusc\u00e0sse um toch de pam; chel si\u00f2r l'hau b\u00f9 compassiom, e l'hau manda int\u00f2la s\u00f2ua mandria a pascola i temporai. 16. La f\u00e0m che lo tormenteua ghe fi\u00e8ua brama de impignisse la panza de ch\u00e8lis j\u00e0ndis che magn\u00e8uem i temporai, e niss\u00f9m ghe ne deva. 17. In chela uolta l'hau scomenc\u00e0 pensaghe su; e l'hau [-u aggiunto] d\u00ect: quanti fam\u00e8i in chi\u00e0sa de mio pare che gham del pam plui del s\u00f2u bis\u00f2gn, e mi chil\u00f2 me muar de fam! 18. Mi u\u00e8i z\u00ec uia de ca, e zier\u00e0i da mei pare, e ghe dirai: Missi\u00f2r pare hai pec\u00e0 contra el Si\u00f2r Idio, e contra de u\u00f2i: 19. mi no soi plui degn d'\u00e8sse uestro fi, u\u00e8 pr\u00e8i de m\u00e8teme a serui coi uestri fam\u00e8i. 20. In ch\u00e8la u\u00f2lta el se ghau leva su, e 'l xe z\u00f9 adritura da sou pare: quand che l'jera aim\u00f2 lont\u00e0m, e che sou pare l'hau uid\u00f9, el se ghau moss\u00f9 a misericordia e prest el ghe xe z\u00f9 incontra, e 'l se gha but\u00e0 sul col, e l'h\u00e0u bussa. 21. In chela u\u00f2lta gh\u00e0u d\u00ect chel sou fi: missi\u00f2r pare hai pec\u00e0 contra el Sior Idio, e contra de u\u00f2i, mi no soi plui degn che me chiam\u00e8i uestro fi: 22. e s\u00f2u pare gh\u00e0u dit ai soui fam\u00e8i: portei ca prest el plui biel abit, uestilo, e meteghe in tola soua mam l'\u00e0nul, e lis schi\u00e0rpis in t\u00f2i s\u00f2ui pei, 23. menei c\u00e0 um ued\u00e8l grass, e cop\u00e8lo che lo magnar\u00e8m, e far\u00e8m alegr\u00eca, 24. perc\u00e8 chest mei fi el jera muart e l'hau torna uiu, el se jera piard\u00f9, e l'hau\u00e8m trou\u00e0; e dop\u00f2 i xem zudi a magn\u00e0 alegram\u00e8nt. 25. El fi plui u\u00e8ch el jera int\u00f2la mandria. Quand' che l'hau torn\u00e0, e che jera rent la chiasa l'hau sent\u00ec che soneuem, e chianteuem alegram\u00e8nt, 26. l'hau chiam\u00e0 um famei e \u2018l ghau domand\u00e0 perc\u00e8 che feuem tanta alegr\u00eca; 27. e chel famei ghau dit: xe uign\u00f9 [forma corretta da altra] uestro fradel, e uestro si\u00f2r pare l'hau fat cop\u00e0 um uedel grass, perce che l'hau torna sam e salf. 28. Sient\u00e8nd sta roba l'hau chiap\u00e0 una f\u00f9fa malignaza, e noi uoleva zi drent in chiasa. Quand che sou pare l'hau sient\u00f9 cussi el xe z\u00f9 fora da chest fi plui ui\u00e8ch e lo prej\u00e8ua ch'el uigniss drent. 29. In chela volta el ghau resp\u00f2st a sou pare: uar\u00e8i missi\u00f2r pare, xem tant agn che u\u00e8 fac el fam\u00e8i, e u\u00e8 ghai s\u00e8mpre ubid\u00ec, e mai che me ues d\u00e0 um caur\u00e8t per fa un alegria coi mei amici ; 30. e aim\u00f2 che xe torn\u00e0 chel schiau\u00e8ca col de uestro fi, che l'hau magna dut el s\u00f2u c\u00f2lis u\u00e0chis, ghau\u00e8i fat cop\u00e0 um ued\u00e8l grass; 31. ma s\u00f2u pare gh\u00e0u respost: caro fi ti som sempre com mi, e dut chel che xe m\u00e8i xe anchia t\u00f2u, 32. scugn\u00e9va donca fa una granda fiesta, e st\u00e0 alegrament, perc\u00e8 chest tou fradel ch'el jera muart l'hau torna uiu; e'l j\u00e8ra piard\u00f9, e 'l se trouest.\n\"Giuseppe Mainati Vicario Corale Curato\" \n\"della Cattedrale di S. Giusto in Trieste.\"\nPoema (Ivan Crico, 1998).\nRaccolto nel 2008 nel volume \"De arz\u00e9nt z\u00f9\" (\"D'argento scomparso\") edito dall'Istituto Giuliano di Storia, Cultura e Documentazione.\nPoema\n\"Per chel troz\"\n&lt;poem&gt;U\u00e0 la z\u00f2 per chel troz. Ciatar\u00e0sto /\nplena la cal\u00f9sa. Dopo u\u00f2ltete at\u00f2r /\ne la uedar\u00e0sto de l'aria che la pl\u00f2ra, /\nin t\u00f2l ram inl\u00f2 ch'el d\u00ec se inciant\u00e8ua /\na b\u00e8ue, la staj\u00f2m che la ci\u00e0ze, mar\u00e0u\u00e8ja /\ns\u00f9bit lau\u00e0da del r\u00ecde de lis m\u00e0mulis. /\nUm clar de pi\u00e8ra el te dir\u00e0u, z\u00f2ijs /\nde spiet\u00e0 imfr\u00e0 li nar\u00ecdulis quand che jera /\ns\u00e8cia. Aim\u00f2, ham fat saliz\u00e0 chesta pl\u00e0za /\nchil\u00f2, che prima no la jera, trauam\u00e8nt /\ngru\u00e8ssi contra el sol de tei\u00e0tri, fr\u00e0bighis /\nimp\u00e8gn de um aut\u00e0r \u00e0ut de noj\u00e0ris, /\nsuss\u00f9r de zugn. Ham desf\u00e0t chest tiemplo; /\nl'hau dur\u00e0 pok. Quest che aim\u00f2 se u\u00e8d /\nno xe \u00e0utro che la z\u00e9la de ch\u00e8lis z\u00f9dis /\nci\u00e0usis che inuoch\u00e8ua el gni\u00e8nt clar, /\nl'im\u00e0gina t\u00f2ua scuend\u00f9da int\u00f2l ist\u00e0.&lt;/poem&gt;\n\"Per quel sentiero\"\n&lt;poem&gt;Scendi per quel sentiero. Troverai /\nla cisterna colma dell'acqua. V\u00f2ltati poi attorno /\ne la vedrai dall'aria che piange, /\nnel rame dove il giorno si tratteneva /\na bere, la stagione che cade, stupore /\npresto lavato dal riso delle ragazze. /\nUna luce di pietra ti dir\u00e0, ghirlande /\nd'attesa tra le conchiglie durante la bassa /\nmarea. Adesso, hanno lastricato questa piazza /\nqui, che prima non c'era, travature/\nspesse contro il sole di teatri, fabbriche /\nin luogo di un altare alto di noci, /\nsussurri di giugno. Hanno abbattuto questo tempio; /\n\u00e8 durato poco. Questo che ora si vede /\nnon \u00e8 altro che la cella di quelle scomparse /\ncose che invocavano il niente chiaro, /\nla tua immagine nascosta nell'estate.&lt;/poem&gt;\nIl testo istriano del Salviati.\nPer concludere la panoramica dei testi tergestini pu\u00f2 essere utile un breve excursus sulla versione istriana della novella 1,9 del Decamerone, raccolta nel 1584 da Leonardo Salviati assieme ad altre undici versioni nelle principali parlate della penisola italiana e ripresa da Giovanni Papanti in una raccolta molto pi\u00f9 ampia pubblicata nel 1875.\nIn una nota apparsa nel 1878 sull'Archivio Glottologico Italiano, Ascoli evidenzi\u00f2 la presenza nel testo di un certo numero di evidenti friulanismi, alcuni dei quali riconducibili alle caratteristiche peculiari del tergestino: per esempio il livellamento in \u2013is delle tre persone singolari del congiuntivo presente, la forma \"in toi\" o l'uso del verbo \"z\u00ec\" (andare). Ascoli colloc\u00f2 quindi la zona di origine della novella nel nord dell'Istria, lasciando intendere che potrebbe trattarsi di un testo collegato con il tergestino.\nTuttavia i caratteri friulani piuttosto annacquati e l'impronta istriana molto pi\u00f9 marcata di quanto ci si aspetterebbe in un testo cos\u00ec antico, hanno portato la maggior parte degli studiosi ad attribuirla al capodistriano antico, visto come dialetto di transizione fra l'area friulana e quella istriana.\nTesto della novella\nNota: sono evidenziati in corsivo alcuni fra i friulanismi pi\u00f9 evidenti, tra cui la presenza di diverse forme bicomposte (s'hab\u00f9 impens\u00e0, hauendo b\u00f9 inteso ecc.):\nDigo donca che \"in toi\" tempi del primo Re de Zipro \"desp\u00f2\" il uadagno fatto della Terra Santa de Gottofreddo de i Baioi, fo intravegn\u00f9 ch'una zentildonna de Vascogna fo \"zuda\" in peligrazo al Sepurchio. Do la tornando in drio, zonta in Ziprio, de no se quanti scelerai homi fo con gran vellania suergognada. Donde che ella senza consolation niguna lementandose \"s'hab\u00f9 impens\u00e0\" de uoler cigar dananzi lo Re. Ma a ghe fo ditto de un, che indarno \"le se averes\" fatig\u00e0; Perch\u00e9 lui rieua d'una uita tanto minchiona, e de poco, che no solamente l'inzurie de' altri con zustizia fadeva uendetta, ma pur ass\u00e8 che ghe riera fatte a lui con gran uergogna padiva. Donde che, quando calcun haueua calche dolor, lui, con farghe ualguna inzuria o despresio, se sborava l'animo so! E cus\u00ec \"hauendo b\u00f9 inteso\" la femena, desperada de far la so uendetta, per calche consolation del so trauaio, \"s'hab\u00f9 impens\u00e0\" de voler soiar le sturdit\u00e0 de sto Re. E \"zuda\" pianzendo alla so presenzia \"g'ab\u00f9 ditto\": \"Signor mio, i' no uegno za de ti, azzocch\u00e8 \"ti vendicheis\" l'inzuria che me se stada fatta, ma in gambio de quella te priego che \"ti m'insegnis\" co che \"ti sopportis\" quelle, che me uin ditto che te se fatte, azzocch\u00e8 imparando de ti, \"possis anche mi\" con patientia soffrir la mia: che Dio il sa, se lo potes far uolentiera i te la donares, \"desp\u00f2\" che ti ses cos\u00ec bon minchion.\" El Re, inchinta quella bota, essendo sta longo e priego, co a se fos desmesed\u00e0 del sonno, scomenzando della inzuria fatta a sta femena, che amaramente la b\u00f9 uendicada, crudiel persecutor f\u00f2 deuent\u00e0 de tutti che incontra l'honor della so Corona cosa neguna \"fades\" de za ananzi.\n\"Testo tratto: da Opere del Cavalier Leonardo Salviati. Volume terzo pag. 337. Milano Societ\u00e0 Tipografica dei classici italiani. 1810\"\nReliquie.\nIl termine reliquie viene utilizzato dai glottologi per indicare i frammenti lessicali di una lingua estinta, raccolti dalla bocca delle ultime persone che ne serbano una memoria diretta o indiretta. Come spesso avviene per le lingue estinte, anche nel caso del Tergestino questi frammenti costituiscono un prezioso strumento per la ricostruzione del lessico e della pronuncia.\nJacopo Cavalli.\nRiportiamo in forma sintetica i termini tergestini raccolti da Jacopo Cavalli tra il 1889 e il 1893 dalla bocca delle ultime persone che ricordavano l'antico dialetto e pubblicati nel 1894.. I frammenti di frase sono raccolti sotto il nome dei testimoni che li hanno riferiti a Cavalli (tra parentesi la data della testimonianza).\nTestimonianza di Carolina Camuzzini, vedova De Jenner (15 ottobre 1889)\nB\u00f3gna d\u00ec, scogni f\u00e0, ze fastu, ze distu, ze astu fat, ze astu dit, parz\u00e8 no venstu, zivi e livi (andavo), i nu\u00e9stri frutz, i n\u00f3stri m\u00e0mui, dol\u00e0 l'\u00e9 z\u00f9da la fruta, ze bi\u00e9la fantata e ze bi\u00e9la m\u00e0mula, lis m\u00e0mulis, va a clamarlo, no st\u00e0 plorar, \u00e7e v\u00e0is, ancia, doncia, Tri\u00e8st, la f\u00e8mina, el to om, lis feminis, la ciasa, lis tredis ciasadis, la ciassa (mestolo), la ciaudiera (caldaia), la zita (pentola), vieclo/viecla, va a siar\u00e0 la puarta, dol\u00e0 l'\u00e8 la claf, l'asto ciatada, astu cialat el fuc, astu veglat, i sclaf, clama me sur, i mi\u00e9i fradi, el ciaf, ciala se \u2018l pam ze cuet.\nTestimonianza di Carlo de Porenta (28 ottobre 1889)\nZe fastu, ze distu, ze bi\u00e8la fantata, doncia, ancia, parz\u00e8.\nTestimonianza di Anna Minas (29 settembre 1890)\nScogna, bogna, candrega, plevan, furnate (tempo coperto senza pioggia).\nTestimonianza di Maria Lorenzi (24 agosto 1892)\nZe a fat la Zezilia, un mamul o una mamula?\nTestimonianza di Matilde de Cal\u00f2 e Maria de Camin (21 gennaio 1893)\nLait a ciasa, che l'mamul plora (Andate a casa che il bimbo piange); Ciala P\u00e8piz, ze che a fat la jata (Guarda Giuseppe, cosa ha fatto la gatta).\nTestimonianza di Nicol\u00f2 Bortoloni\nCacabus (terra appiccicosa), plan\u00e8r (canestro), zip\u00f2n (giacca femminile), va inl\u00f2 (va l\u00e0) , ven chil\u00f2 (vieni qui).\nGraziadio Isaia Ascoli.\nAscoli riporta in due missive alcuni termini tergestini di cui aveva avuto esperienza diretta, avendoli ascoltati da un anziano parente e da conoscenti. Riportiamo i frammenti significativi delle due lettere in cui i termini tergestini sono evidenziati in corsivo.\nLettera di Ascoli a Hugo Schuchardt (Milano, 12 ottobre 1877)\nA tacere di molt'altro, io convissi con qualche triestino ottuagenario, sul cui labbro ancora risonavano dizioni e frasi dell'antico idioma di Trieste; e pi\u00f9 volte, a cagion d'esempio, sentii dire in casa sua: \" a si dan di chisg' cias\" (si danno di cotesti casi), dove abbiamo la evoluzione ladina del CA (casus) in un esempio che nel lessico del Friuli pi\u00f9 non occorre. E le 'sette case gentilizie' di Trieste le ho sentite dir le tante volte: \"lis si\u00e9t cias\u00e1dis\".\nLettera di Ascoli a Oddone Zenatti (Milano, 6 ottobre 1888)\nUn mio vecchio zio p.e., il quale non era mai uscito da Trieste e punto punto non sapeva del friulano del Friuli, diceva, per significar la \u2018vecchia nobilt\u00e0 triestina\u2019, \"lis si\u00e9t cias\u00e0dis\", e nell'infastidirsi per la soverchia abondanza delle parole: \"ci\u00e0culis no fas fr\u00ectulis\".\nNota di Cavalli nelle Reliquie Ladine (1893)\nIn una nota delle \"Reliquie ladine\" Jacopo Cavalli riporta una terza reminiscenza infantile dell'Ascoli: \"lustrissen de chil\u00f2\" (illustrissimo di qui), per indicare \"un aristocratico puro sangue, ma pi\u00f9 o meno spennacchiato\".\nPietro Tomasin.\nProverbi tergestini (1880 circa)\nTra le fonti citate da Mario Doria nel lessico-concordanza del dialetto tergestino compaiono anche alcuni proverbi provenienti da un manoscritto di don Pietro Tomasin (1845-1925) risalente all'incirca al 1880. Il manoscritto, contenente una raccolta di proverbi e modi di dire triestini, \u00e8 stato pubblicato a puntate nel 1985 come inserto della rivista \u201cAbitare Trieste\u201d, a cura di Giuseppe Radole.\nTra i proverbi ce ne sono tre che in qualche modo sono di origine tergestina e che vengono riportati qui di seguito con la numerazione originale e i commenti dell'autore (in corsivo):\n115) Bisogna spiet\u00e0 la vita de un omis per ued\u00e8 el frut del auliu.\n\"\u201cBisogna aspettare la vita di un uomo per vedere il frutto dell'olivo\u201d. Ecco l'unico proverbio dell'antico dialetto triestino che ci fu dato di trovare.\"\n286) De Chiopris e no de Daris.\n\"\u00c8 un proverbio triestino antiquato del tempo in cui si parlava nella nostra citt\u00e0 l'antico gergo quasi friulano e nomina i due santi Copres e Dario per esprimere un avido sempre disposto a cior e mai disposto a dare. ...\"\n300) Pari cun Pari e mena \u2018l mus a bevi.\n\"Codesto antichissimo proverbio suonerebbe ora: ogni simile ama il suo simile, mentre in origine diceva che Paride con un suo pari menano l'asino alla fonte. ...\"\nDante Vaglieri.\nLettera a Jacopo Cavalli (Roma, 19 dicembre 1893)\nDopo aver letto le \"Reliquie ladine\" l'archeologo triestino Dante Vaglieri (1865-1913) scrive da Roma a Jacopo Cavalli una lettera in cui riporta i ricordi della propria famiglia sul dialetto tergestino e in particolare quelli della madre. Nella lettera, di cui vengono riportati di seguito i passi pi\u00f9 significativi, vengono citate anche alcune espressioni in tergestino, evidenziate in corsivo nel testo.\n\u201cIo ignorava che Ella raccogliesse da persone viventi ricordi dell'antico dialetto triestino, altrimenti Le avrei scritto prima. Lontano dagli studi linguistici, non mi sono immischiato nella questione sollevata dal mio ex condiscepolo al Ginnasio Comunale di Trieste, prof. Oddone Zenatti. Avrei potuto dire che in mia famiglia c'erano sempre vividi dei ricordi di un dialetto friulano parlato a Trieste e che tuttora mia madre usa la frase \"le (non lis) tr\u00e8dis ciaz\u00e0dis\".\u201d\n\u201cOra la mamma \u2013 appena cinquantenne \u2013 ricorda benissimo, che suo zio Giovanni Castellitz, nato circa il 4 o il 5, e morto non molti anni fa \u2013 cio\u00e8 ancora a mio ricordo \u2013 usava nel parlare certe frasi e parole friulane. Le ho letto jersera il colloquio colla signora de Jenner ed ella riconobbe le parole: \"ze fastu\", \"ze \u00e0stu fat\", \"la f\u00e8mina\", \"el ciaf\": dice per\u00f2 di ricordarsi \"ciaudiara\", non \"ciaudiera\" e aggiunge ancora \u2013 e questo non soltanto per averlo udito dallo zio \u2013 \"el me sor pari\", \"me dona mari\".\u201d\nLorenzo Lorenzutti.\nVecchia Trieste - Granellini di sabbia (1907)\nLorenzo Lorenzutti, a lungo presidente della Societ\u00e0 Minerva, in un libro sul folklore triestino (Vecchia Trieste, Granellini di Sabbia) pubblicato nel 1907, dedica un capitolo al tergestino, in cui tra l'altro riporta alcuni ricordi personali (in corsivo le parole di origine tergestina):\n\"Mi ricordo di aver io stesso inteso da mia nonna, da parenti e da coetanee di lei a dire p.e.: \"braida\" per brolo o vigneto, a dir \"olsa\" per azzarda, \"polsa\" per riposa, a dir \"sfanta\" per svanisce, a dire zogar a \"barba jata\" per giuocare a mosca cieca; ora della braida non si ricorda quasi nessuno, ma le altre frasi e l'ultima voce non sono ancora spente. E non abbiamo ancora tra i nostri detti proverbiali questi due: \"Da Santa Luzia a Nadal, el cress un pas de gial\" e: \"febrarut piez de dut?\"\"\nMario Doria.\nReliquiae Tergestinae Novissimae (1920)\nIn un articolo pubblicato nel 1992 e intitolato \"Reliquiae tergestinae novissimae\", Mario Doria riporta un racconto riferitogli da un collega, il professor Decio Gioseffi, il quale a sua volta lo aveva appreso dalla nonna intorno al 1920. La storiella parla di tre sorelle in cerca di marito a cui la madre, in occasione della visita di un pretendente, raccomanda di non aprire bocca in quanto non sono in grado di parlare correttamente. Le tre sorelle per\u00f2 non riescono a tacere; infatti durante la visita improvvisamente la pentola del latte incomincia a bollire e la sorella pi\u00f9 giovane esclama:\n\"- La tecia clocene\"\ne la seconda risponde:\n\"- Ciapa caciul e mlecene!\"\nLa terza, che si riteneva la pi\u00f9 saggia, aggiunge ad alta voce:\n\"- Beata mi che tacene, e me mariderai\"\nA sentire questo miscuglio linguistico il pretendente scappa a gambe levate.\nLa storiella ha l'evidente intento di prendere in giro un vecchio modo di parlare ormai inconsueto e percepito come grezzo e scorretto. L'aneddoto calca volutamente la mano sulla stranezza del linguaggio mescolando elementi di varia provenienza (ad esempio la desinenza in \u2013ene dei verbi o l'assenza dell'articolo determinativo nella seconda frase che richiamano evidentemente lo sloveno), ma \u00e8 riconoscibile l'impronta del tergestino in almeno tre elementi: il verbo \"clocene\" (da \"cloci\u00e0\" = scoppiettare, ribollire), il sostantivo \"caciul\" (mestolo) e la forma verbale \"me mariderai\" (mi sposer\u00f2). A queste tre parole si aggiunge \"mlecene\" che rappresenta un ibrido fra un possibile tergestino \"miscliz\u00e0\" (mescolare) e lo sloveno \"mleko\" (latte)."}
{"id": "687274", "revid": "36426", "url": "https://it.wikipedia.org/wiki?curid=687274", "title": "Tessuto non tessuto", "text": "Tessuto non tessuto (TNT) \u00e8 il termine generico per indicare un prodotto industriale simile a un tessuto, ma ottenuto con procedimenti diversi dalla tessitura (incrocio di fili di trama e di ordito tramite telaio) e dalla maglieria. Pertanto in un \"non tessuto\" le fibre presentano un andamento casuale, senza individuazione di alcuna struttura ordinata, mentre in un \"tessuto\" le fibre presentano due direzioni prevalenti ed ortogonali fra di loro (trama ed ordito). La manifattura utilizza tipicamente fibre disposte a strati o incrociate che vengono unite insieme meccanicamente (per esempio con aghi), con adesivi o con processi termici.\nTalvolta il termine viene anche indicato in lingua inglese come nonwoven, che significa \"non tessuto\".\nStoria ed esempi.\nStoricamente il primo uso del termine \"tessuto non tessuto\" \u00e8 stato usato per designare un prodotto ricavato con un metodo particolare di lavorazione della carta. Lo scopo \u00e8 di ottenere un succedaneo dei tessuti economico e pratico. Viene utilizzato soprattutto per produrre tovaglie \"usa e getta\" e altri prodotti simili.\nEsempi di materiali \"non tessuti\" includono sia fibre naturali che sintetiche, comprendendo per esempio il cotone idrofilo (ovatta) e il feltro.\nTuttavia lo stesso termine di \"tessuto non tessuto\" \u00e8 ora usato anche per un prodotto che si ottiene con l'utilizzo di resine e fibre sintetiche non tessute, preferibilmente di poliestere, le quali subiscono complessi e ripetuti procedimenti. In tal modo \u00e8 possibile pervenire a un prodotto finito particolarmente adatto a vari campi e applicazioni.\nCaratteristiche.\nLe caratteristiche di un ottimo tessuto non tessuto sono:\nUna particolare lavorazione \u00e8 lo \"spunbonded\", consistente nella fusione del polimero, che viene successivamente forato e pressato, migliorando la morbidezza del prodotto e la possibilit\u00e0 di renderlo molto sottile.\nApplicazioni.\nGli usi industriali sono tra i pi\u00f9 disparati e, negli anni recenti, i tessuti e le fibre \"nonwoven\" hanno sostituito materiali come le schiume poliuretaniche.\nFra gli usi, come applicazioni industriali: "}
{"id": "687277", "revid": "834", "url": "https://it.wikipedia.org/wiki?curid=687277", "title": "Arcieparchia di Tyr", "text": ""}
{"id": "687278", "revid": "110157", "url": "https://it.wikipedia.org/wiki?curid=687278", "title": "Homo homini lupus (album)", "text": "Homo homini lupus \u00e8 il secondo album del gruppo di rock progressivo italiano Locanda delle Fate.\nIl disco.\n\"Homo homini lupus\", secondo album della Locanda delle Fate, fu realizzato oltre vent'anni dopo il precedente \"Forse le lucciole non si amano pi\u00f9\". Fra la fine degli anni ottanta e l'inizio degli anni novanta, infatti, il riemergere dell'interesse per il rock progressivo classico degli anni settanta aveva coinvolto anche La Locanda. Con una formazione ridotta (in particolare lacunosa del cantante storico), il gruppo astigiano diede vita a un nuovo lavoro che, sebbene generalmente giudicato inferiore al precedente, ha anche ricevuto molti consensi da parte del pubblico del progressive sia italiano che estero."}
{"id": "687280", "revid": "599013", "url": "https://it.wikipedia.org/wiki?curid=687280", "title": "Gmh", "text": ""}
{"id": "687284", "revid": "767487", "url": "https://it.wikipedia.org/wiki?curid=687284", "title": "Contea di Mississippi (Missouri)", "text": "Mississippi County \u00e8 una contea del Missouri, USA. Il capoluogo \u00e8 Charleston.\nGeografia fisica.\nLa contea copre un'area totale di 1111 km\u00b2. 1070\u00a0km\u00b2 di terre e 41\u00a0km\u00b2 di acqua.\nSociet\u00e0.\nEvoluzione demografica.\nAl censimento del 2000 contava 13427 abitanti (3671 famiglie) e 5840 unit\u00e0 abitative (5 per km\u00b2). La componente etnica era per il 77.93% caucasici, 20.53% afroamericani, 0.96% ispanici, 0.25% nativi americani, 0.11% asiatici.\nIl 26.30% della popolazione era sotto i 18 anni, il 15.90% sopra i 65 anni.\nIl reddito procapite si attesta sui 13038 dollari. Il 23.70% della popolazione \u00e8 sotto la soglia di povert\u00e0."}
{"id": "687285", "revid": "2519", "url": "https://it.wikipedia.org/wiki?curid=687285", "title": "Comune di Danilovgrad", "text": ""}
{"id": "687288", "revid": "1305772", "url": "https://it.wikipedia.org/wiki?curid=687288", "title": "GOH", "text": ""}
{"id": "687290", "revid": "1240990", "url": "https://it.wikipedia.org/wiki?curid=687290", "title": "Goh", "text": ""}
{"id": "687293", "revid": "253269", "url": "https://it.wikipedia.org/wiki?curid=687293", "title": "Red Buttons", "text": "Vinse il premio Oscar al miglior attore non protagonista nel 1958 per l'interpretazione dell'aviere scelto \"Joe Kelly\" in \"Sayonara\".\nBiografia.\nPrimi anni.\nRed Buttons era figlio di una coppia di emigranti ebrei, Sophie Baker e Michael Chwatt. A 16 anni trov\u00f2 un primo impiego nel mondo dello spettacolo come ragazzo delle consegne nella Ryan's Tavern a City Island, nel Bronx. La combinazione dei suoi capelli rossi e dei grandi e luccicanti bottoni dell'uniforme dei ragazzi delle consegne ispirarono il direttore d'orchestra Charles \"Dinty\" Moore a soprannominare Aaron Red Buttons, il nome d'arte che in seguito egli avrebbe usato per tutta la sua vita.\nNello stesso anno Buttons lavor\u00f2 nella Borsche Belt; la sua spalla era Robert Alda. Mentre stava lavorando all'Irvington Hotel a South Fallsburg, a New York, il Cerimoniere divenne indisponibile, e chiese se qualcuno potesse rimpiazzarlo. Nel 1939, Buttons inizi\u00f2 a lavorare per Minky's Burlesque; nel 1941 Jos\u00e9 Ferrer lo scelse per apparire nello show di Broadway \"The Admiral Had a Wife\", una farsa ambientata a Pearl Harbor, che avrebbe dovuto debuttare l'8 dicembre 1941. Dopo l'attacco giapponese alla base statunitense, lo show fu considerato inappropriato e non and\u00f2 mai in scena. In seguito, Buttons scherzer\u00e0 dicendo che i giapponesi attaccarono Pearl Harbor per tenerlo lontano da Broadway.\nCarriera.\nNel settembre del 1942 fece il suo esordio a Broadway in \"Vickie\", insieme a Jos\u00e9 Ferrer e Uta Hagen. Sempre nello stesso anno apparve nello show di Minsky \"Wine, Women and Song\", un classico del burlesque rimasto nella storia di New York poich\u00e9 l'amministrazione del Sindaco Fiorello La Guardia lo fece chiudere. Buttons era sul palcoscenico quando lo show fu annullato.\nEntrato nella United States Army Air Forces, nel 1943 apparve nello show di Broadway \"Winged Victory\", insieme ad altre future star, fra cui Mario Lanza, Karl Malden, John Forsythe e Lee J. Cobb. L'anno successivo apparve nella versione cinematografica prodotta da Darryl F. Zanuck, dal titolo \"Vittoria alata\", per la regia di George Cukor. Buttons si esib\u00ec anche in spettacoli di intrattenimento per le truppe nei teatri europei, nella stessa unit\u00e0 di Mickey Rooney.\nDopo la guerra continu\u00f2 a interpretare show a Broadway e a lavorare con orchestre jazz. Nel 1952 gli venne affidato un variet\u00e0 televisivo personale, \"The Red Buttons Show\", che dur\u00f2 per tre anni ed ebbe grande successo di pubblico. Nel 1953 registr\u00f2 una hit di due singoli con \"Strange Things Are Appening/The Ho Ho Song\", con i due lati/canzoni quasi identiche.\nIl suo ruolo drammatico nel film \"Sayonara\" (1958) di Joshua Logan diede una svolta alla sua carriera. Nella pellicola, interpretata da Marlon Brando, Buttons imperson\u00f2 Joe Kelly, un aviatore statunitense stanziato a K\u014dbe, in Giappone, durante la Guerra di Corea, che si sposa con Katsumi, una donna giapponese (interpretata da Miyoshi Umeki), ma al quale viene negato il permesso di portare la moglie negli Stati Uniti. L'intensa e toccante interpretazione di un uomo intenzionato a difendere dalle avversit\u00e0 la propria storia d'amore, impression\u00f2 pubblico e critica: Buttons vinse l'Oscar al miglior attore non protagonista e la Umeki ottenne il premio quale migliore attrice non protagonista.\nDopo la conquista della statuetta, Buttons interpret\u00f2 ancora numerosi film di successo e di vario genere, fra cui gli avventurosi \"Hatari!\" (1962) di Howard Hawks, con John Wayne ed Elsa Martinelli, e \"Cinque settimane in pallone\" (1962) di Irwin Allen, l'epico \"Il giorno pi\u00f9 lungo\" (1962) di registi vari, il biografico \"Jean Harlow, la donna che non sapeva amare\" (1965) di Gordon Douglas, con Carroll Baker, il dramma \"Non si uccidono cos\u00ec anche i cavalli?\" (1969) di Sydney Pollack, ambientato ai tempi della Grande depressione, il catastrofico \"L'avventura del Poseidon\" (1972) di Ronald Neame, la commedia disneyana per famiglie \"Elliott, il drago invisibile\" (1977) di Don Chaffey, il catastrofico \"Ormai non c'\u00e8 pi\u00f9 scampo\" (1980) di James Goldstone, con Paul Newman e William Holden, e le commedie \"Il boxeur e la ballerina\" (1978) di Stanley Donen e\"18 Again!\" (1988) di Paul Flaherty, con George Burns.\nNel 1962 prest\u00f2 la voce al film d'animazione \"Musetta alla conquista di Parigi\" di Abe Levitow, e nel 1966 interpret\u00f2 di nuovo una sua serie Tv, \"La doppia vita di Henry Phyfe\", una parodia del cinema di spionaggio che per\u00f2 rimase in programma per una sola stagione. In seguito fece molte apparizioni speciali in televisione in serie come \"Undicesima ora\", \"La casa nella prateria\", \"It's Garry Shandling's Show\", \"E.R. - Medici in prima linea\" e \"Pappa e ciccia\". Il suo ultimo ruolo fu quello di un senzatetto nella serie della CBS \"California\". Fu inoltre l'annunciatore degli spot pubblicitari sulla comunit\u00e0 di pensionati Century Village, Florida.\nButtons ha una stella sulla Hollywood Walk of Fame per la televisione, al 1651 di Vine Street.\nVita privata.\nNel 1947 Buttons spos\u00f2 l'attrice Roxanne Arlen, ma questo matrimonio fin\u00ec presto con il divorzio. Nel 1949 spos\u00f2 Helayne McNorton, da cui divorzi\u00f2 nel 1963. Il suo ultimo matrimonio, con Alicia Prats, dur\u00f2 dal 1964 fino alla morte di lei, avvenuta nel 2001. Dalla terza moglie, Buttons ebbe due figli, Amy e Adam.\nMorte.\nRed Buttons mor\u00ec a 87 anni per complicazioni dell'arterosclerosi il 13 luglio 2006, nella sua casa di Century City, a Los Angeles, assistito dai familiari. Dopo la cremazione, le sue ceneri furono affidate alla famiglia."}
{"id": "687296", "revid": "30610", "url": "https://it.wikipedia.org/wiki?curid=687296", "title": "Bruciatore", "text": "Un bruciatore \u00e8 un componente di un impianto di combustione, in cui avviene la miscelazione di un combustibile ed un comburente, e successivamente la reazione di combustione iniziata da un innesco, generalmente con produzione di fiamma (esiste anche una particolare combustione denominata \"flame-less\", cio\u00e8 \"senza fiamma\").\nClassificazione.\nLa classificazione dei bruciatori non \u00e8 unica; esistono infatti molti criteri di classificazione, quali la potenza, la struttura, il tipo di combustibile utilizzato, che pu\u00f2 essere solido (ad esempio carbone, eventualmente polverizzato), liquido (ad esempio nafta, etanolo, gasolio, kerosene) o gassoso (ad esempio metano).\nDal punto di vista strutturale, esistono in generale due tipi di bruciatore:\nI primi sono di utilizzo civile (caldaie murali, fornelli); in questo caso l'aria viene aspirata in modo naturale dal combustibile grazie ad un condotto che presenta un restringimento della sezione nel punto in cui viene immesso il combustibile, sfruttando cos\u00ec l'effetto Venturi.&lt;br&gt;I bruciatori ad aria soffiata presentano un'immissione dell'aria di tipo forzato, grazie ad un ventilatore posto a monte del bruciatore stesso. Vengono utilizzati in tutte le applicazioni industriali (generatori di vapore, generatori di aria calda, forni industriali) e alcune civili (caldaie ad uso domestico).\nFunzionamento.\nNei bruciatori industriali vengono adottati una serie di accorgimenti al fine di ottenere adeguati standard di sicurezza nell'esercizio. In particolare l'elettronica di controllo esegue una serie di controlli durante il ciclo di accensione e durante la combustione.\nControllo della presenza della fiamma.\nDurante tutto il periodo in cui il bruciatore \u00e8 in funzione la presenza della fiamma viene monitorata da un apposito sensore. \nI pi\u00f9 diffusi sistemi per il controllo di presenza della fiamma sono quelli a ionizzazione e i fotosensori.\nSensori a ionizzazione.\nI sensori a ionizzazione sono composti essenzialmente da una coppia di elettrodi di materiale resistente al calore. Viene sfruttata la ionizzazione generata dalla fiamma, il sistema di controllo rileva la debole corrente (5 \u00f7 15 \u03bcA) che scorre fra i due elettrodi.\nVantaggi:\nSvantaggi:\nFotosensori.\nI fotosensori sono composti da due elettrodi posti all'interno di un bulbo di quarzo riempito di gas ionizzabile. Quando il bulbo \u00e8 colpito dalla luce della fiamma, il gas contenuto si ionizza e diventa leggermente conduttivo. La corrente che scorre fra i due elettrodi viene rilevata dal sistema di controllo che segnala la presenza della fiamma. Questi sensori sono sensibili solo a determinate lunghezze d'onda nel campo dell'ultravioletto (200 \u00f7 300 nm) il che li rende insensibili ad interferenze da parte delle lampade usate per l'illuminazione.\nVantaggi:\nSvantaggi:\nRapporto di modulazione.\nIl rapporto di modulazione \u00e8 un numero adimensionale, espresso come rapporto 1 su x. Viene utilizzato per misurare la capacit\u00e0 di un bruciatore all'interno di una caldaia, di variare la grandezza della fiamma in relazione al carico termico richiesto in quel momento. Bruciatori che possono beneficiare di un basso rapporto di modulazione (1:10 \u00e8 migliore di 1:5), superano il problema che si ha nelle caldaie tradizionali, basate su un funzionamento \"stop and go\" per il quale si accende totalmente o si spegne la fiamma a seconda delle esigenze. Difatti, un bruciatore a modulazione permette alla caldaia di rimanere sempre accesa, anche a bassa fiamma, aumentandone notevolmente l'efficienza e riducendo le perdite.\nEsempi.\nBruciatore pilota.\nNei bruciatori industriali l'innesco della combustione non viene realizzata con un elettrodo, ma con un altro bruciatore, che appunto prende il nome di \"bruciatore pilota\". Esso non ha alcuna funzione ai fini del processo ma la sua fiamma serve solamente ad accendere il bruciatore principale e ad alimentare la combustione. \nSolitamente prima viene acceso il pilota (ovviamente dotato di elettrodo metallico di accensione), viene rilevata la fiamma, e, se presente, dopo alcuni secondi viene immesso il combustibile e si accende il bruciatore principale.\nBruciatore iperstechiometrico.\nTipologia di bruciatore presente spesso su caldaie da riscaldamento domestico con miscela aria-gas arricchita con ossigeno. Tale tecnologia garantisce basse emissioni inquinanti di NOx e anidride carbonica. Particolare la forma a V della fiamma.\nBruciatore a tubi radianti.\nSono apparecchi dotati di un condotto (lineare, ad U, a doppia P) nel quale circolano i fumi della combustione. Vengono utilizzati in tutti quei processi (in particolare quelli metallurgici) dove non ci deve essere alcun contatto fisico tra i fumi e il materiale da scaldare, realizzando quindi lo scambio termico interamente per irraggiamento. &lt;br&gt;I fumi della combustione vengono evacuati direttamente dal bruciatore e spesso si sfrutta il loro contenuto entalpico per pre-riscaldare l'aria, aumentando cos\u00ec il rendimento dell'impianto.\nBruciatori autorecuperativi ed autorigenerativi.\nPer aumentare i rendimenti e quindi ridurre i consumi di combustibile, si possono utilizzare bruciatori che sono in grado di recuperare il calore dei fumi per preriscaldare l'aria di combustione, prima che questa si misceli con il combustibile.&lt;br&gt;I bruciatori autorecuperativi sono strutturati in modo tale che fumi ed aria si incontrano (senza mescolarsi) in controcorrente cos\u00ec che l'aria possa prelevare il calore dai fumi. Un tipico esempio sono i bruciatori a tubi radianti.&lt;br&gt;I bruciatori autorigenerativi sono i pi\u00f9 efficienti; essi presentano un materiale (ad es. sferette metalliche) in grado di trattenere calore dei fumi e di cederlo all'aria. Inoltre lavorano sempre a coppie. Per ciascuna coppia uno funziona da bruciatore vero e proprio, l'altro da camino; il bruciatore emette la fiamma, i cui fumi vengono aspirati dal camino: al suo interno le sfere metalliche prelevano il calore dei fumi, riscaldandosi. Nel momento in cui le sfere raggiungono una temperatura elevata, i ruoli si invertono ed il camino funziona da bruciatore: l'aria di combustione attraversa le sferette e si riscalda, si ha fiamma e i fumi vengono aspirati dal suo complementare camino. Ovviamente quando poi le sfere del bruciatore saranno fredde e quelle del camino calde, si avr\u00e0 di nuovo l'inversione dei ruoli."}
{"id": "687298", "revid": "1982", "url": "https://it.wikipedia.org/wiki?curid=687298", "title": "Capo Miseno", "text": "Capo Miseno \u00e8 la punta estrema della penisola flegrea, nelle immediate vicinanze del porto di Miseno, nel comune di Bacoli.\n\u00c8 un'altura che offre una vista sul golfo di Napoli e sulle isole di Ischia e Procida.\nSegna il confine tra il golfo di Pozzuoli, insenatura del golfo di Napoli, il canale di Procida e il golfo di Gaeta.\n\u00c8 sede di un faro molto importante per la navigazione costiera notturna. Il luogo, splendido e suggestivo, \u00e8 stato interessato negli anni da fenomeni edilizi, alcuni anche abusivi, che hanno alterato - soprattutto nella zona ai piedi del promontorio - la bellezza originaria.\nGeologia e topografia.\nCapo Miseno \u00e8 un'altura di 164\u00a0m, ben riconoscibile in tutto il golfo di Pozzuoli, che racchiude verso occidente. Da lontano si riconosce per la sua caratteristica forma troncoconica; in pianta esso ha invece una conformazione piriforme, con l'apice rivolto verso sud. Presenta una insenatura verso ovest, raggiungibile solo dal mare, chiamata Cala Moresca.\nCapo Miseno \u00e8 il resto di un antico edificio vulcanico facente parte dei Campi Flegrei, datato fra i 35.000 e i 10.500 anni fa. Esso \u00e8 situato su di un unico asse insieme ad altri due vulcani situati verso nord e datati alla stessa epoca, costituiti l'uno dal porto di Miseno (i cui bordi residui sono riconoscibili nel lungo isolotto ricurvo di Punta Pennata e di fronte ad esso nelle due punte di Punta Terone e Punta della Sarparella), mentre l'altro vulcano forma tutto il rilievo che caratterizza il centro antico di Bacoli, da Punta del Poggio e Piscina Mirabile fino a Centocamerelle.\nL'antica caldera del vulcano di Capo Miseno \u00e8 situata verso sud nella zona del faro, dove termina la strada che risale il monte, dopo averlo attraversato con una galleria. La caldera \u00e8 particolarmente ben visibile dal mare. Una veduta privilegiata la si ha prendendo il traghetto che da Pozzuoli porta alle isole di Procida e Ischia, che costeggia il Capo Miseno: la caldera \u00e8 cos\u00ec riconoscibile quale conca semicircolare, simile ad un anfiteatro naturale. Nelle parti pi\u00f9 profonde di essa vi sono state costruite delle villette private attorniate da giardini.\nDal punto di vista geologico Capo Miseno \u00e8 formato da roccia tufacea gialla che su tre lati cade a picco sul mare; superiormente essa \u00e8 ricoperta dalla cenere tipica dei Campi Flegrei, la pozzolana bianca, riconoscibile in giacitura primaria sulla sommit\u00e0 del Capo. Solo verso settentrione, dove Capo Miseno \u00e8 attaccato alla terraferma, vi \u00e8 un pendio in parte boscoso, in parte coltivato a vigneti, che digrada dalla cima del monte fino all'omonimo paese di Miseno, situato ai suoi piedi.\nVisita.\nAl Capo Miseno sale una strada carrozzabile asfaltata, tra vecchie ville padronali, villette residenziali, interessanti masserie, e numerosi ruderi di epoca romana. La strada attraversa il monte con una galleria moderna e termina ad una terrazza che guarda sul golfo di Pozzuoli, nei pressi del faro di Miseno (quest'ultimo in un'area militarizzata non accessibile).\nDa questa terrazza (situata a quota 65\u00a0m\u00a0s.l.m.) \u00e8 possibile raggiungere a piedi la cima del Capo Miseno grazie ad un sentiero lastricato di blocchetti di tufo, che risale lungo il pendio dell'antica caldera del vulcano; questo sentiero, essendo esposto a sud, offre una superba vista su tutte le isole dell'Arcipelago Campano. Un altro sentiero, meno lungo di quello posto a meridione ma molto pi\u00f9 ripido, \u00e8 posto lungo le pendici settentrionali, principiando a fianco della galleria, prima che la si imbocchi. Questo sentiero cementato, molto suggestivo, passa nella zona boscosa di Capo Miseno che qui, essendo molto fitta, non permette tuttavia alcuna veduta panoramica prima che si raggiunga la cima.\nI due sentieri, gi\u00e0 in cattive condizioni, sono stati restaurati non molti anni or sono dall'\"Associazione Amici di Miseno\" e dalla Forestale che ne cura la manutenzione, soprattutto tagliando la vegetazione lussureggiante che periodicamente pu\u00f2 ridurre vie pi\u00f9 l'accesso ed il passaggio.\nIn cima al Capo la vegetazione \u00e8 molto rigogliosa e piuttosto selvatica; talora, quando essa prende il sopravvento, pu\u00f2 non essere agevole l'escursione, raggiungendo la flora spontanea (soprattutto ginestre e canne) un'altezza superiore ai metri 1,50. Ci\u00f2 non di meno, \u00e8 sempre possibile un'escursione, basta seguire il sentierino che ha un percorso grossomodo circolare, facendo un giro periferico dell'altura. Anche quando la vegetazione non \u00e8 eccessivamente alta, conviene in ogni caso non abbandonare mai i sentieri tracciati, poich\u00e9 tutta la sommit\u00e0 \u00e8 interessata dai resti di casematte, rifugi antiaerei e cisterne riferibili a postazioni strategiche militari dell'ultima guerra mondiale. Poich\u00e9 le loro aperture o fratture nelle volte non sempre sono visibili nell'erba alta, per chi abbandona il sentiero e non conosce esattamente la loro ubicazione, sussiste il reale pericolo di poter precipitare in qualche cavit\u00e0 sotterranea.\nIl mito.\nIl nome di Miseno si connette al mito dell\"'Eneide\" di Virgilio.\nNel \"Libro VI\" il pio Enea, seguendo il consiglio di Eleno (fratello di Ettore e re dell'Epiro), si reca a Cuma per incontrare la Sibilla Cumana, al fine di avere da lei preziosi consigli sul suo futuro ed indicazioni sul destino che lo attende. Giunto sulle coste di Cuma, nel tempio di Apollo Enea incontra effettivamente la Sibilla che, invasata dal dio, gli predice che nel Lazio egli andr\u00e0 incontro a guerre e a sangue. Enea prega la Sibilla di accompagnarlo ai Campi Elisi, ma lei gli risponde che ci\u00f2 non \u00e8 possibile se prima lui non trova il ramoscello d'oro sacro a Proserpina e seppellisce il suo compagno Miseno, morto.\nMiseno era il trombettiere di Enea, che avendo sfidato Tritone nel suono della tromba, era stato da questi precipitato in mare dove era miseramente annegato. Enea, trovato il suo corpo gettato dalle onde sulla spiaggia, ne appronta il rogo, quindi lo seppellisce sotto un immenso tumulo (il Capo Miseno per l'appunto), quasi una grandiosa tomba a perenne memoria dell'eroico compagno.\nSepolto Miseno, Enea rinviene il ramoscello d'oro che egli prontamente porta alla Sibilla; effettuati gli opportuni sacrifici alle divinit\u00e0 infernali, al lago d'Averno Enea accompagnato dalla Sibilla scende negli Inferi dove incontra il suo defunto padre Anchise che gli mostra le anime dei suoi gloriosi discendenti, che attendono di reincarnarsi in un nuovo corpo.\nDunque anche l\u2019antica colonia greca di Miseno fu, proprio come Capo Palinuro, un\u2019illustre vittima della preponderante fantasia di Virgilio; in realt\u00e0 i maggiori geografi antichi, Strabone e Claudio Tolomeo, non davano un nome preciso alla localit\u00e0, preferendo indicarla come la terra in cui abitavano i \"miseni\" (\"\u03bf\u1f30 \u039c\u03b9\u03c3\u03b7\u03bd\u03bf\u03af\"), coloni greci che forse erano degli \"amiseni\" (\"\u03bf\u1f30 \u1f08\u03bc\u03b9\u03c3\u03b7\u03bd\u03bf\u03af\"), cio\u00e8 gente originaria di Amiso, una delle citt\u00e0 greche del Ponto rivierasche del Mar Nero, e che si erano stabiliti in Campania perch\u00e9 evidentemente attratti da quel buon porto naturale che la costa presenta tra Bacoli e Capo Miseno. \nVegetazione.\nPiante endemiche - La vegetazione di Capo Miseno ha caratteristiche differenti a seconda delle sue zone. Verso nord presenta nelle parti basse terrazzamenti coltivati a vigneto, frutteto (soprattutto limoni) e verdure, mentre a quota superiore il pendio \u00e8 caratterizzato da un fitto bosco. Verso sud invece regna sovrana la macchia mediterranea.\nTra le numerose piante, sono stati riconosciuti:\nPiante infestanti - In cima a Capo Miseno vi sono infine anche alcune piante non endemiche, piantate improvvidamente alcuni anni fa da chi non ha coscienza dell'importanza di rispettare la flora locale, soprattutto quando essa ha carattere spontaneo. Si sono riscontrati:\nDi recente (2009), in occasione del restauro del sentiero meridionale, sono stati piantati lungo di esso nel suo tratto iniziale, esemplari di palmette con foglia a ventaglio. La palmetta originaria dalla Cina, seppure graziosa, diventa allo stato adulto estremamente infestante e dannosa, per la sua abbondante produzione di semi che, una volta germogliati creano un tappeto fittissimo di nuovi esemplari che finiscono per soffocare qualsiasi altra pianta locale."}
{"id": "687299", "revid": "287204", "url": "https://it.wikipedia.org/wiki?curid=687299", "title": "Ritratto di principessa estense", "text": "Ritratto di principessa estense \u00e8 un dipinto, tempera su tavola (43x30 cm), attribuito a Pisanello, databile tra il 1435 e il 1445 circa e conservato nel Museo del Louvre a Parigi.\nStoria.\nSi ritiene che il personaggio raffigurato nel dipinto sia Ginevra d'Este (o della sorella gemella Lucia d'Este) anche se quando il quadro venne catalogato, si era ritenuto in un primo tempo che la persona in questione potesse essere Margherita Gonzaga, moglie di Leonello d'Este, il principe umanista per cui Pisanello fece anche un ritratto e ben cinque medaglie commemorative.\nL'opera \u00e8 menzionata la prima volta nel 1860, quando fu acquistata dal diplomatico Felix Bamberg con l'attribuzione a Piero della Francesca. Pass\u00f2 al Louvre nel 1893 e fu assegnata a Pisanello per la prima volta da Adolfo Venturi nel 1889, un'attribuzione poi concordemente accolta dalla critica.\nL'identificazione.\nInizialmente l'opera era ritenuta il \"quadro di fidanzamento\" della moglie di Lionello, quel ritratto cio\u00e8 inviato nelle corti per siglare i patti di matrimonio (avvenuto nel 1435), facendo conoscere l'aspetto degli interessati. Nella botanica rappresentata per\u00f2 non \u00e8 presente alcun simbolo della casata dei Gonzaga (anche se i colori dell'abbigliamento sono quelli dei Gonzaga: bianco, rosso e verde), mentre \u00e8 raffigurato invece il vaso simbolo della casata d'Este, inoltre la presenza dell'aquilegia (simbolo del matrimonio, dell'amore e soprattutto della morte) fa pensare a una persona deceduta nell'et\u00e0 ritratta, mentre la Gonzaga era vissuta fino a quasi cent'anni di et\u00e0.\nDopo vari studi si riusc\u00ec a capire che molto probabilmente si trattava di Ginevra d'Este, che spos\u00f2 Sigismondo Malatesta all'et\u00e0 di quattordici anni e che mor\u00ec a ventuno in seguito ad una forma depressiva che la colp\u00ec dopo la morte del figlioletto Roberto Novello avvenuta nel novembre del 1438. Quindi, considerati i presagi di morte ravvisabili nell'opera, si intende come Pisanello volesse far capire che l'opera fu realizzata dopo la morte di Ginevra, avvenuta nel 1440, che coincide con un soggiorno dell'artista a Ferrara.\nDescrizione e stile.\nLa protagonista del dipinto \u00e8 ritratta di profilo, come nelle medaglie celebrative che si rifacevano alla tradizione imperiale romana, con una figura allungata che richiama la moda dell'epoca, culminate nell'elaborata acconciatura con nastro bianco. Essa \u00e8 vestita con un tessuto pregiato per l'epoca, di colore rosso e bianco, integrato da un mantello, dove si trova il simbolo della casata degli Este impreziosito da perle e ricami preziosi.\nSpecie botaniche.\nLa minuzia nella resa dei dettagli floreali dello sfondo e la serena atmosfera cortese sono elementi tipici dello stile tardogotico, del quale Pisanello fu il pi\u00f9 grande maestro del nord-Italia.\nCome si \u00e8 detto, in quest'opera Pisanello annuncia i presagi di morte, riscontrabili in ci\u00f2 che \u00e8 rappresentato sullo sfondo. I simboli sono numerosi:"}
{"id": "687301", "revid": "1543377", "url": "https://it.wikipedia.org/wiki?curid=687301", "title": "Orbecche", "text": "Orbecche \u00e8 una tragedia scritta da Giambattista Giraldi Cinzio (o \"Cintio\").\n\u00c8 tra le prime tragedie \u201cregolari\u201d moderne mai scritte (la prima della letteratura italiana \u00e8 la \"Sofonisba\" di Giangiorgio Trissino), ovvero le prime opere in una lingua europea che mirano a riproporre i canoni della tragedia greca classica. Questa forma sperimentale ebbe poi molta fortuna nello sviluppo successivo del teatro in Europa.\nTrama.\nProtagonista \u00e8 Orbecche, figlia del re persiano Sulmone, che di nascosto dal padre si \u00e8 sposata giovanissima con Oronte, da cui ha avuto due figli.\nSulmone scopre l'esistenza del matrimonio segreto e dei figli solo molti anni dopo, il giorno in cui vuole sposare Orbecche ad un altro principe. Alla scoperta del \u201ctradimento\u201d della figlia, che ha agito fuori dall'autorit\u00e0 paterna, \u00e8 ferito nell'orgoglio e intende vendicarsi terribilmente con lo scopo di ristabilire la lesa maest\u00e0 e la legittimit\u00e0 dello stato. Tale vendetta \u00e8 il motore dell'azione scenica, provoca la \"catastrofe\" della storia.\nAll'inizio dell'opera un breve prologo informa gli spettatori dell'esistenza di una \"hybris\" ulteriore, riferita a un fatto che risale all'infanzia di Orbecche: da bambina questa era stata indirettamente responsabile dell'omicidio della madre Selina e del fratello, e ora l'anima di Selina cerca vendetta.\nOrbecche e Sulmone sembrano incarnare, in quanto personaggi, i due insiemi di valori in conflitto: la libert\u00e0 e autenticit\u00e0 nel vivere i propri sentimenti (l'amore) in modo totale, che si scontra con i principi di rispetto della legge e dell'autorit\u00e0, e di saldezza dello stato e dell'ordine sociale, istanze rappresentate dal re.\nSulmone escogita un piano di vendetta spietato: finge di perdonare Orbecche e di accettare la nuova famiglia allo scopo di attirarli a s\u00e9; invita la figlia, il genero e i nipoti presso s\u00e9, e annuncia ad Oronte l'intenzione di nominarlo erede al trono. \u00c8 un inganno crudele: subito dopo lo fa arrestare e condannare a morte per tradimento, nelle fondamenta del palazzo, qui Sulmone gli taglia le mani, uccide entrambi i figli davanti ai suoi occhi e infine uccide Oronte. La violenza del re prosegue con lo strazio dei loro corpi, e quindi si rivolge contro Orbecche. Anche lei \u00e8 vittima di un inganno: l'uomo le mostra affetto e le presenta un \u201cregalo\u201d di nozze, una \u201csorpresa\u201d, che sono i corpi dei figli con la testa del marito su un piatto d'argento, coperti da un telo che lei stessa \u00e8 invitata a sollevare, a scoprire perci\u00f2 da sola \"la verit\u00e0\". Orbecche di fronte allo spettacolo \u00e8 annientata dalla disperazione, ma, a sua volta, decide di vendicarsi usando lo stesso sistema cio\u00e8 il tradimento: riesce a ottenere nuovamente la fiducia del padre e finge di riconciliarsi con lui, approfitta quindi di questo espediente (un abbraccio affettuoso fra i due) per ucciderlo.\nOrbecche succede al padre, secondo la legge dello stato. Ora per\u00f2 \u00e8 sola al mondo: dopo lo sterminio della famiglia il dolore \u00e8 insopportabile e in pi\u00f9, con il suo gesto di violenza, sente di avere rinnegato se stessa ovvero tutti valori che il suo personaggio rappresenta. Senza pi\u00f9 identit\u00e0, e ritenendo la sua vita ormai priva di senso, la regina si suicida.\nChiude la tragedia un ultimo suicidio, quello della nutrice di Orbecche. La donna che le faceva da balia quando era bambina \u00e8 il primo personaggio importante a comparire nell'opera e l'ultimo a chiuderla. La nutrice \u00e8 costretta ad assistere alla fine di Orbecche nell'ultima scena, dove l'atmosfera \u00e8 di affetto struggente come nell'apertura. Tale simmetria della trama completa il quadro \u201cnero\u201d della tragedia.\nL'opera.\n\"Orbecche\" fu scritta in due mesi a Ferrara nel 1541, con musiche composte per l'occasione da Alfonso della Viola e scenografie realizzate dal pittore Girolamo da Carpi (alla prima messa in scena, in casa dell'autore, era presente il duca Ercole II d'Este). Fu poi pubblicata a Venezia nel 1543 con alcune aggiunte destinate alla lettura. La prima rappresentazione vide \u00ab un certo giovine chiamato Flaminio \u00bb nella parte di Orbecche (anche i ruoli femminili venivano interpretati da uomini), Giulio Ponzoni in quella di Oronte e Sebastiano Clarignano da Montefalco, celebre attore dell'epoca, in quella del messo che racconta l'uccisione di Oronte e dei suoi due figli.\nL'opera ebbe diverse altre rappresentazioni nella citt\u00e0 estense. Nella seconda, che annover\u00f2 tra gli illustri spettatori il cardinal Giovanni Salviati, fu soppressa, come voleva l'uso greco, la divisione in atti, poi ripristinata nelle successive riprese. \"Orbecche\" and\u00f2 in scena in altre citt\u00e0 italiane e, in francese, alla corte di Francesco I. Varie furono le edizioni della tragedia stampate quando ancora Giraldi Cinzio era in vita, e nel 1583 il figlio Celso cur\u00f2 quella per l'editore veneziano Cagnacini, comprensiva delle otto tragedie scritte dal padre dopo il successo di \"Orbecche\".\nGiraldi Cinzio si attenne rigidamente alle prescrizioni contenute nella \"Poetica\" di Aristotele per ci\u00f2 che riguarda la forma in cinque atti, i criteri di \u201cunit\u00e0\u201d di tempo e spazio, i momenti canonici della trama e l'ambientazione storico geografica.\nLe tematiche umane sono invece ispirate soprattutto a Seneca. In primo luogo la vendetta, lo studio dei sentimenti pi\u00f9 \u201coscuri\u201d quali la furia psicologica e l'odio, la violenza rappresentata nei particolari. La rappresentazione include scene di estrema crudelt\u00e0 fisica. Un tema portante dell'opera \u00e8 la riflessione politica sulla tirannide e sul potere in generale: il rapporto tra la \u201ccivilt\u00e0\u201d e la barbarie su cui essa si fonda. Sono ispirate a Seneca anche: la cifra stilistica che mira a produrre il sentimento dell'orrore, la tendenza a trattare esplicitamente sulla scena questioni filosofiche, e il senso di pessimismo stoicistico che pervade l'opera.\nSono invece moderne e sperimentali la nuova scena all'italiana, tipica della commedia pastorale, e lo stile pi\u00f9 dialogico, con azioni e domande dei personaggi in tempo reale. Il pathos enfatico anticipa certi aspetti del melodramma, vi sono inoltre elementi meta-teatrali (ad esempio personaggi e battute \u201cintermedi\u201d riferiti al pubblico)."}
{"id": "687303", "revid": "287204", "url": "https://it.wikipedia.org/wiki?curid=687303", "title": "Zapala", "text": "Zapala \u00e8 una citt\u00e0 della provincia di Neuqu\u00e9n, nella parte nord-occidentale della Patagonia argentina. Ha una popolazione di circa 32.000 abitanti.\nLa citt\u00e0 \u00e8 situata nella parte centrale della provincia, ed \u00e8 un importante nodo stradale: si trova nel punto d'incontro di diverse strade provinciali e nazionali, il che la rende un passaggio obbligato in direzione delle Ande e del Cile o, nel senso opposto, dell'Argentina centrale e orientale. La citt\u00e0 \u00e8 sede di un'importante cementificio.\nZapala \u00e8 situata nelle vicinanze del Parco Nazionale Laguna Blanca ed \u00e8 una stazione sciistica. La regione circostante (nota come Pehuenia, e comprendente Zapala, la vicina cittadina di Alumin\u00e9 e altre) \u00e8 una steppa, con piccole foreste di araucaria.\nInfrastrutture e trasporti.\nZapala fu fondata il 12 luglio 1913 come stazione ferroviaria per la \"Ferrocarril del Sud\" (ora \"Ferrocarril General Roca\"). Attualmente la citt\u00e0 \u00e8 divisa in due dalla ferrovia; una parte costituisce il distretto commerciale con gli edifici pi\u00f9 vecchi, l'altra \u00e8 un moderno quartiere residenziale.\nQuesta linea ferroviaria avrebbe dovuto proseguire attraverso le Ande, ma la costruzione si ferm\u00f2 negli anni venti. Nel 2006 \u00e8 stata proposta una ripresa dei lavori."}
{"id": "687304", "revid": "4462", "url": "https://it.wikipedia.org/wiki?curid=687304", "title": "Christkindlmarkt", "text": ""}
{"id": "687306", "revid": "1573940", "url": "https://it.wikipedia.org/wiki?curid=687306", "title": "Captorhinidae", "text": "I captorinidi (Captorhinidae ) sono una famiglia di rettili estinti, fossili del Carbonifero superiore e del Permiano.\nDescrizione.\nQuesti animali erano simili a lucertole dal corpo piuttosto tozzo, e le loro dimensioni variavano da pochi decimetri a oltre due metri di lunghezza. Il cranio dei captorinidi era pi\u00f9 robusto di quello dei loro stretti parenti, e contemporanei, protorotirididi. I denti erano adatti a triturare foglie e piante, ed erano solitamente meno appuntiti e pi\u00f9 smussati e robusti di quelli dei protorotirididi. Lo scheletro postcranico era molto simili a quello degli \"anfibi\" rettiliomorfi, come i seymouriamorfi e i diadectomorfi. I captorinidi erano dotati di larghi crani robusti, generalmente di forma triangolare se visti dall'alto. Le premascelle erano caratteristiche, a causa di una curiosa conformazione all'ingi\u00f9. Le forme pi\u00f9 antiche e arcaiche possedevano una singola fila di denti, mentre le forme successive e pi\u00f9 derivate, come il grande \"Moradisaurus\" (lungo anche due metri), erano dotati di molteplici file di denti.\nClassificazione.\nTassonomia.\nLa tassonomia seguente \u00e8 basata sugli studi di Reisz e colleghi (2011) e di Sumida e colleghi (2010):\nFilogenesi.\nIl cladogramma seguente \u00e8 tratto dallo studio di Sumida e colleghi (2010):\nIl seguente cladogramma \u00e8 invece tratto dall'analisi di Reisz e colleghi (2011):"}
{"id": "687307", "revid": "119470812", "url": "https://it.wikipedia.org/wiki?curid=687307", "title": "Miyoshi Umeki", "text": ""}
{"id": "687310", "revid": "6923", "url": "https://it.wikipedia.org/wiki?curid=687310", "title": "Cloropicrina", "text": "La cloropicrina \u00e8 un composto organico, chiamato comunemente anche nitrocloroformio, con formula molecolare CCl3NO2. Pu\u00f2 essere considerata il derivato completamente clorurato del nitrometano CH3NO2. A temperatura ambiente si presenta come un liquido leggermente oleoso, fortemente irritante, lacrimogeno e dall'odore intenso e sgradevole; il liquido \u00e8 denso (\"d\" = 1,66\u00a0g/mL), \u00e8 incolore se puro, con punto di ebollizione di 112\u00a0\u00b0C (con decomposizione). La molecola \u00e8 notevolmente polare, \u03bc = 1,86\u00a0D, praticamente il valore dell'acqua ma, nonostante questo, \u00e8 molto poco solubile in essa (~2\u00a0g/L); si scioglie bene nei solventi organici: alcool, etere, metanolo, acetone, acido acetico, tetracloruro di carbonio, solfuro di carbonio, benzene.\nSintesi.\nLa cloropicrina venne preparata dal suo scopritore, il chimico scozzese John Stenhouse, facendo reagire l'acido picrico, da cui prese nome, con l'ipoclorito di sodio, secondo la reazione seguente:\nUna sintesi pi\u00f9 semplice, utilizzata attualmente, prevede la clorurazione del nitrometano con un ipoclorito:\nUn'altra consiste in una nitrazione del cloroformio:\nTossicit\u00e0 e impieghi.\nLa tossicit\u00e0 della cloropicrina \u00e8 maggiore rispetto al cloro ma minore rispetto al fosgene, gas nel quale si decompone per riscaldamento oltre il punto di ebollizione. Per questo la cloropicrina fu ampiamente adoperata per fini bellici durante la prima guerra mondiale. Attualmente trova impiego come fumigante in campo agricolo. In condizioni normali \u00e8 un liquido relativamente stabile sintetizzabile per reazione di acido picrico con ipoclorito di calcio o tramite clorurazione del nitrometano. Per effetto della luce solare tende a subire fotolisi.\nLa cloropicrina rappresenta un composto appartenente al gruppo degli aggressivi chimici soffocanti e lacrimogeni. Possiede anche effetto emetico e, visto che a causa delle piccole dimensioni della molecola riesce a superare la barriera delle maschere antigas, viene spesso utilizzato in associazione con altre armi chimiche. L'inalazione di vapori di cloropicrina in concentrazioni superiori a 2\u00a0mg/litro di aria per 10 minuti \u00e8 generalmente letale, provocando soffocamento per edema polmonare acuto."}
{"id": "687312", "revid": "228587", "url": "https://it.wikipedia.org/wiki?curid=687312", "title": "Gem", "text": ""}
{"id": "687314", "revid": "200568", "url": "https://it.wikipedia.org/wiki?curid=687314", "title": "Gary", "text": ""}
{"id": "687323", "revid": "4462", "url": "https://it.wikipedia.org/wiki?curid=687323", "title": "Bozner Christkindlmarkt", "text": ""}
{"id": "687330", "revid": "1573940", "url": "https://it.wikipedia.org/wiki?curid=687330", "title": "Protorothyrididae", "text": "I protorotirididi (Protorothyrididae ) sono una famiglia di rettili estinti, fossili del Carbonifero e del Permiano.\nQuesti piccoli animali, simili a lucertole, sono i pi\u00f9 antichi rettili noti. Nelle vecchie classificazioni, questi animali erano raggruppati con i captorinidi nel gruppo dei cotilosauri. I protorotirididi vivevano nei boschi carboniferi cacciando insetti e altri piccoli animali. Molti fossili di questi rettili sono stati rinvenuti in tronchi vuoti di grandi alberi primitivi come \"Sigillaria\". Tra i generi pi\u00f9 rappresentativi, da citare i nordamericani \"Hylonomus\", classicamente noto come il rettile pi\u00f9 antico, \"Protorothyris\", \"Paleothyris\" e gli europei \"Brouffia\" e \"Coelostegus\".\nTassonomia.\nEcco i generi in cui si suddividono i protorotirididi:"}
{"id": "687348", "revid": "287204", "url": "https://it.wikipedia.org/wiki?curid=687348", "title": "Tunu", "text": "Tunu/\u00d8stgr\u00f8nland (Groenlandia dell'est) \u00e8 stata una delle tre contee (\"amt\") della Groenlandia tra il 1950 e il 2008. La sede della contea era nella sua citt\u00e0 principale, Tasiilaq; la popolazione, nel 2005, ammontava a circa 3.800 persone.\nTunu confina ad ovest con la contea di Kitaa e a nord con quella di Avannaa; a est \u00e8 bagnata dal Mare di Groenlandia e dallo Stretto di Danimarca, mentre a sud-est si affaccia sull'Oceano Atlantico. Per via del clima, gli insediamenti sono possibili solo sulle coste, mentre l'entroterra \u00e8 ricoperto da una spessa coltre glaciale.\nStoria.\nLa contea di Tunu fu istituita il 18 novembre 1950 insieme alle altre due della Groenlandia (Avannaa e Kitaa); tuttavia delle tre solo Kitaa fu suddivisa fin dall'inizio in comuni, essendo la pi\u00f9 popolosa. Tunu e Avannaa furono anch'esse divise in comuni il 1\u00ba gennaio 1963: Tunu fu divisa in due comuni, Ammassalik a sud e Ittoqqortoormiit al centro, mentre la parte nord, coperta dal Parco nazionale della Groenlandia nordorientale, rimase al di fuori dei comuni.\nCon la riforma del 2009, la Groenlandia rivoluzion\u00f2 il proprio sistema di suddivisione interna in maniera simile a quanto compiuto nel 2007 dalla Danimarca. La vecchia suddivisione in contee fu abolita, e Tunu cess\u00f2 di esistere come entit\u00e0 amministrativa. I suoi due comuni si saldarono con tre comuni di Kitaa e formarono il vasto comune di Sermersooq; il parco nazionale non fu toccato dalla riforma."}
{"id": "687358", "revid": "74173", "url": "https://it.wikipedia.org/wiki?curid=687358", "title": "Est della Groenlandia", "text": ""}
{"id": "687362", "revid": "74173", "url": "https://it.wikipedia.org/wiki?curid=687362", "title": "Groenlandia dell'est", "text": ""}
{"id": "687379", "revid": "34119", "url": "https://it.wikipedia.org/wiki?curid=687379", "title": "Gon", "text": ""}
{"id": "687380", "revid": "287204", "url": "https://it.wikipedia.org/wiki?curid=687380", "title": "Kitaa", "text": "Kitaa/Vestgr\u00f8nland (Groenlandia dell'ovest) \u00e8 stata una delle tre contee (\"amt\") della Groenlandia dal 1950 al 2008. La sede della contea era nella capitale della Groenlandia, Nuuk (o \"Godth\u00e5b\").\nLa contea confinva a nord con quella di Avannaa e a est con quella di Tunu; a nord-ovest era bagnata dalla Baia di Baffin, a ovest dallo Stretto di Davis e a sud si affacciava sul Mare del Labrador e sull'Oceano Atlantico. Il suo clima rende gli insediamenti umani possibili solo presso le coste, mentre l'entroterra \u00e8 coperto da una perenne coltre glaciale.\nStoria.\nLa contea fu istituita il 18 novembre 1950, insieme alle altre due della Groenlandia (Avannaa e Tunu), ma fu l'unica che fu divisa in comuni sin dall'inizio: Kitaa infatti era (ed \u00e8 tuttora) la pi\u00f9 abitata delle tre contee, ed ospita ancora oggi circa il 90% della popolazione totale dell'isola, perci\u00f2 le altre contee non ebbero subito la necessit\u00e0 di un'ulteriore suddivisione. Kitaa fu divisa in 16 comuni, che da sud a nord erano: Nanortalik, Qaqortoq, Narsaq, Ivittuut, Paamiut, Nuuk, Maniitsoq, Sisimiut, Kangaatsiaq, Aasiaat, Qasigiannguit, Ilulissat, Qeqertarsuaq, Vaigat, Uummannaq e Upernavik. Nel 1972 il comune di Vaigat fu soppresso ed assorbito da quello di Qeqertarsuaq, mentre il suo capoluogo Qullissat divenne un villaggio disabitato; Kitaa rimase suddivisa in 15 comuni per 36 anni, dal 1972 al 2008.\nCon la riforma del 2009 la Groenlandia rivoluzion\u00f2 la sua suddivisione interna in maniera simile a quanto era stato compiuto in Danimarca nel 2007. La suddivisione in contee fu abolita, e Kitaa cess\u00f2 di esistere come entit\u00e0 amministrativa; i suoi 15 comuni furono raggruppati in 4 comuni pi\u00f9 grandi: Nanortalik, Qaqortoq e Narsaq divennero il comune di Kujalleq; Ivittuut, Paamiut e Nuuk si unirono con i comuni di Tunu per formare il vasto comune di Sermersooq; Maniitsoq e Sisimiut si fusero nel comune di Qeqqata; tutti gli altri (insieme al comune di Qaanaaq in Avannaa) si trasformarono nel comune di Qaasuitsup che il 1\u00ba gennaio 2018 venne diviso nei comuni di Avannaata e Qeqertalik."}
{"id": "687384", "revid": "74173", "url": "https://it.wikipedia.org/wiki?curid=687384", "title": "Groenlandia dell'ovest", "text": ""}
{"id": "687385", "revid": "74173", "url": "https://it.wikipedia.org/wiki?curid=687385", "title": "Ovest della Groenlandia", "text": ""}
{"id": "687386", "revid": "536103", "url": "https://it.wikipedia.org/wiki?curid=687386", "title": "GON", "text": ""}
{"id": "687390", "revid": "110157", "url": "https://it.wikipedia.org/wiki?curid=687390", "title": "Chos Malal", "text": "Chos Malal \u00e8 una citt\u00e0 dell'Argentina situata nella parte settentrionale della provincia di Neuqu\u00e9n. Ha una popolazione di 11.361 abitanti e si trova ad un'altitudine di 807 metri sul livello del mare.\nIn origine costituiva la fortezza della \"IV Divisione\". Fu fondata ufficialmente il 4 agosto del 1887 dal colonnello Manuel Olascoaga, e divenne capitale del Territorio del Neuqu\u00e9n, fino al 1904, anno in cui fu trasferita alla citt\u00e0 di Neuqu\u00e9n.\nIl nome \u00e8 di origine Mapuche e significa \"cortile giallo\", in riferimento al colore acceso assunto dagli alberi durante la stagione autunnale.\nChos Malal \u00e8 attraversata dai fiumi Neuqu\u00e9n e Curi Leuv\u00fa, ed \u00e8 situata ai piedi dei monti della \"Cordillera del Viento\", che si estende fino al vulcano Domuyo. La \"Ruta Nacional 40\" la collega ad altre citt\u00e0 della provincia come Zapala, Jun\u00edn de los Andes e San Mart\u00edn de los Andes, mentre la capitale Neuqu\u00e9n dista circa 400\u00a0km."}
{"id": "687396", "revid": "671029", "url": "https://it.wikipedia.org/wiki?curid=687396", "title": "Somalia britannica", "text": "La Somalia britannica, nota anche con il nome di British Somaliland, fu un protettorato britannico della parte settentrionale del Corno d'Africa, confluita nel 1960 assieme alla Somalia italiana nella Repubblica Democratica Somala. \u00c8 l'attuale Somaliland, Stato non riconosciuto dalla comunit\u00e0 internazionale.\nStoria.\nAntica parte del vasto Regno di Axum fece poi parte dell'Impero ottomano ma quando questi inizi\u00f2 a decadere le subentr\u00f2 l'Egitto di Isma'il Pasci\u00e0 che domin\u00f2 l'area per tutto il decennio del 1870, evacuando la zona solo nel 1884, quando i britannici vi stabilirono un protettorato con una guarnigione basata ad Aden per la sua difesa.\nTale protettorato dipese amministrativamente fino al 1898 dall'India Britannica, successivamente dal \"Foreign Office\" per passare dal 1905 alle dirette dipendenze della Segreteria di Stato per le Colonie, meglio nota con il nome di \"Colonial Office\".\nNella seconda guerra mondiale.\nDurante la campagna dell'Africa Orientale la Somalia britannica fu, nell'agosto del 1940, invasa ed occupata dagli italiani che entrarono in Berbera, la citt\u00e0 principale. Ma venne riconquistata dai britannici nel marzo 1941.\nLa decolonizzazione e l'indipendenza.\nOttenuta l'indipendenza dalla Gran Bretagna il 26 giugno 1960 come Stato del Somaliland, con un referendum popolare venne stabilita l'unificazione alla Somalia italiana (indipendente dal 1\u00ba luglio dello stesso anno) e la creazione della Repubblica Somala.\nIl Primo ministro dello Stato del Somaliland, Mohammed Haji Ibrahim Egal, divenne Ministro della Somalia unificata.\nNel 1991 dopo il collasso del Governo centrale, l'ex-Somalia britannica si autoproclam\u00f2 Repubblica del Somaliland, Stato tuttora non riconosciuto dalla comunit\u00e0 internazionale."}
{"id": "687397", "revid": "486946", "url": "https://it.wikipedia.org/wiki?curid=687397", "title": "Farthen Dur", "text": ""}
{"id": "687399", "revid": "599013", "url": "https://it.wikipedia.org/wiki?curid=687399", "title": "Got", "text": ""}
{"id": "687401", "revid": "113594808", "url": "https://it.wikipedia.org/wiki?curid=687401", "title": "Un marito ideale (Wilde)", "text": "Un marito ideale (\"An Ideal Husband\") \u00e8 una commedia in quattro atti di Oscar Wilde scritta nel 1895 e rappresentata per la prima volta il 3 gennaio 1895 all'Haymarket Theatre di Londra.\nL'opera di Wilde \u00e8 stata adattata per lo schermo varie volte. Nel Regno Unito, ne esistono due versioni: la prima del 1947, diretta da Alexander Korda, e la seconda del 1999, diretta da Oliver Parker.\nTrama.\nSir Robert Chiltern \u00e8 un giovane e stimatissimo uomo politico. Sottosegretario agli affari esteri e \"marito ideale\" secondo la moglie Lady Chiltern, porta una spina nella sua coscienza: all'inizio della sua carriera si \u00e8 arricchito vendendo un segreto di Stato a un nobile austriaco e, per paura di perdere l'amore della moglie, di rigidi principi morali, le ha sempre taciuto quell'atto disonesto. Mentre la vita dei coniugi si svolge tra agi e ricevimenti, si fa viva Mrs. Cheveley, ex compagna di scuola di Lady Chiltern, che torna da Vienna per proporre a sir Robert di sostenere innanzi alla Camera dei Lords l'approvazione di un progetto che le permetterebbe una grossa speculazione. In caso contrario la donna, che \u00e8 a conoscenza della macchia iniziale della carriera di Sir Chiltern, minaccia uno scandalo, rendendo pubblica una lettera che pu\u00f2 smascherarlo. Tutto ci\u00f2 rischia di distruggere la sua reputazione politica e la sua vita coniugale.\nSir Chiltern non vuole piegarsi al ricatto e Mrs. Cheveley corre ad informare la donna che, disperata e sconvolta, pensa di ricorrere a Lord Goring, un vecchio e caro amico, per avere consiglio e aiuto. Il biglietto che gli scrive a tal fine viene recapitato, ma finisce nelle mani di Mrs. Cheveley, che \u00e8 in visita da Lord Goring per esibirgli la famosa lettera.\nIn seguito Lord Goring mostra a Mrs. Cheveley una spilla che \u00e8 stata ritrovata a casa di Lord Chiltern la sera del ricevimento; Mrs. Cheveley la riconosce come sua, ma a questo punto Lord Goring non pu\u00f2 far altro che accusarla di furto, in quanto quella spilla era stata il dono di nozze di Lord Goring a sua cugina, cui evidentemente Mrs. Cheveley l'ha sottratta.\nIn questo modo Goring baratta il silenzio sul furto per aiutare l'amico Robert. Mrs. Cheveley, infuriata, invia allora a Lord Chiltern il biglietto di sua moglie a Lord Goring, sperando che le espressioni affettuose ( i need you, i trust you, i am coming to you) in esso contenute feriscano Lord Chiltern. Questi per\u00f2, ritenendo che la moglie abbia voluto con tali espressioni consolare lui in quel momento doloroso, prende il biglietto come una prova d'amore di cui \u00e8 grato alla moglie. L'idea di rinunciare alla vita politica viene abbandonata, anzi Lord Chiltern accetta un posto pi\u00f9 prestigioso nel governo e sua sorella sposa Lord Goring, che si \u00e8 rivelato un amico fedele e sincero."}
{"id": "687403", "revid": "1613689", "url": "https://it.wikipedia.org/wiki?curid=687403", "title": "S.T.A.R.S.", "text": ""}
{"id": "687404", "revid": "729019", "url": "https://it.wikipedia.org/wiki?curid=687404", "title": "Isola Principe di Galles (Australia)", "text": "L'isola Principe di Galles (in inglese: Prince of Wales Island; in lingua nativa Muralug) \u00e8 la pi\u00f9 estesa delle Torres Strait Islands ed \u00e8 situata nello stretto di Torres nel Queensland in Australia. Si trova a nord della penisola di Capo York. Appartiene alla contea di Torres. L'isola \u00e8 abitata solo da poche famiglie Kaurareg (20 abitanti nel 2001).\nGeografia.\nL'isola \u00e8 separata da capo York dall'Endeavour Strait; ha una superficie di 204,6\u00a0km\u00b2 e un'altezza massima di 246\u00a0m (Mount Scott). A nord-est si trova Horn Island e, a nord, un altro gruppo di isole, tra cui Thursday Island, Hammond Island e Friday Island.\nStoria.\nIl primo avvistamento registrato dagli europei dell'isola Principe di Galles fu durante la spedizione spagnola di Luis V\u00e1ez de Torres, il 3 ottobre 1606. Nel 1770 l'isola ricevette il nome Prince of Wales dal viaggiatore britannico James Cook in onore del futuro re Giorgio IV, che all'epoca aveva otto anni."}
{"id": "687408", "revid": "74801", "url": "https://it.wikipedia.org/wiki?curid=687408", "title": "Federico Alessandrini", "text": "Il nome di Federico Alessandrini \u00e8 principalmente legato a L'Osservatore Romano lo storico giornale della Citt\u00e0 del Vaticano fondato nel 1861, di cui fu anche vicedirettore per lunghi anni, e alla Sala Stampa Vaticana che diresse dal 1970 al 1976. Fu anzi il primo portavoce ufficiale laico della Santa Sede.\nBiografia.\nEra nato a Recanati (MC) il 5 agosto 1905, ove ebbe residenza fino al 6 gennaio del 1919, quando la sua famiglia si trasfer\u00ec a Roma. Ultimati gli studi superiori al Liceo classico Ennio Quirino Visconti, Alessandrini si iscrisse alla facolt\u00e0 di medicina. Nell'autunno del 1924 entr\u00f2 nel circolo romano della Fuci (Federazione Universitaria Cattolica Italiana) del quale era assistente da un anno don Giovanni Battista Montini: il futuro Papa Paolo VI. Nel 1925 Alessandrini, seppure in regola con gli esami, si avvide che la medicina non era la sua strada e si trasfer\u00ec nella Facolt\u00e0 di Lettere a lui pi\u00f9 congeniale.\nDivenuto segretario del circolo fucino Alessandrini, successivamente sostenne incarichi direttivi nella Presidenza nazionale della Federazione. Fu segretario nazionale e condirettore per alcuni anni del periodico \u201cAzione Fucina\u201d dal 1929 al '34; collabor\u00f2 attivamente anche alla rivista \"Studium\". Laureatosi a pieni voti nel 1929, sotto la guida di Vittorio Rossi, discutendo una tesi dedicata a \"La fortuna di Alessandro Manzoni nella critica\", fu assunto all'Ufficio Stampa dell'Azione Cattolica Italiana ma dopo i fatti del maggio '31, lo scontro con il regime fascista e lo scioglimento dell'Azione Cattolica, il suo ufficio fu trasferito in Vaticano, in alcuni locali sopra la Tipografia Poliglotta il cui direttore Augusto Ciriaci era anche Presidente nazionale dell'Associazione. Qui Alessandrini si dedic\u00f2 ad un lavoro di rassegna stampa italiana ed estera, prima per seguire la polemica intercorsa tra Stato e Chiesa e quindi, dal 1934 al 1938, fu anche impegnato in un'intensa, singolare e segretissima, attivit\u00e0 giornalistica a stretto contatto con i vertici della Segreteria di Stato che nel frattempo avrebbe assunto anche gli oneri amministrativi dell'Ufficio.\nCorrispondente dall'estero.\nIn sostanza l'amplissimo materiale giornalistico disponibile per la rassegna stampa quotidiana, unito anche a notizie di prima mano di fonte diplomatica, fornite naturalmente dai vertici vaticani stessi, consent\u00ec ad Alessandrini di confezionare corrispondenze fittizie dalle diverse capitali europee. Testi che, prima di essere inoltrati alla redazione de \"L'Avvenire d'Italia\" - il quale, a sua volta, provvedeva a trasmetterli per telefono anche ad altre testate cattoliche italiane (quali \"L'Italia\" di Milano o \"Il Nuovo Cittadino\" di Genova) venivano passate al vaglio - e, se del caso, corrette - della Segreteria di Stato. Le corrispondenze \"da Berlino\" erano firmate da Alessandrini con lo pseudonimo di \"Renano\" (poi \"Germanico\"). \"Da Vienna\" e \"da Budapest\", venivano firmate \"Danubiano\". Dalla Spagna rivoluzionaria, \"Cid\". Altri pezzi furono dedicati anche alla Russia sovietica (\"Verax\", \"Viator\"). Furono articoli assai notati, soprattutto in Germania, dove \"Renano\" fu a lungo ricercato dalla Gestapo, senza esito, ovviamente. Solo nel 1938 le spie fasciste, presenti anche in Vaticano, cominciarono a intuire qualcosa della vera natura del lavoro di Alessandrini che all'esterno figurava quale innocuo \"addetto stampa\" della Tipografia Poliglotta Vaticana.\nAll\"Osservatore Romano\".\nNel 1939 Federico Alessandrini fu inquadrato ne \"L'Osservatore Romano\" in qualit\u00e0 di redattore e suo primo incarico fu quello di curare i rapporti tra il giornale e la stampa italiana ed estera. Rimase a \"L'Osservatore Romano\" fino al 1972 se si eccettua una parentesi di circa quattro anni \u2013 dal 1946 al 1950 - allorch\u00e9 essendo entrato in aspettativa d'intesa con i Superiori della Segreteria di Stato Vaticana, assunse la direzione del giornale dell'Azione Cattolica \"Il Quotidiano\", in certo modo progenitore dell'attuale \"Avvenire\". \u00c8 da sottolineare come, nei quattro delicatissimi anni in cui il giornalista marchigiano si trov\u00f2 ad esserne direttore, l'organo stampa dell'Azione Cattolica mantenne una larga indipendenza di giudizio dalla dirigenza democristiana privilegiando il compito formativo e religioso proprio dell'Azione Cattolica rispetto all'impegno politico vero e proprio. Voleva essere questo anche un modo per sollecitare il partito di De Gasperi a un'azione pi\u00f9 coerente con l'ispirazione cristiana nel settore sociale, rifuggendo con ci\u00f2 anche da ogni forma di collateralismo acritico. Tale atteggiamento, non da tutti compreso, oltre a suscitare perplessit\u00e0 e proteste, talvolta, da parte dello stesso De Gasperi, di cui Alessandrini peraltro era sinceramente amico, fu osteggiato dal Presidente della Giovent\u00f9 Cattolica Luigi Gedda la cui massima preoccupazione era di segno opposto, tutto proiettato com'era verso l'impegno civico e politico. Allorch\u00e9 alla fine del '49 alcuni mutamenti al vertice dell'Azione Cattolica diedero a Gedda l'autorit\u00e0 di intervenire sulla stampa dell'associazione, Alessandrini fu messo in grado di non poter pi\u00f9 dirigere liberamente \"Il Quotidiano\" e prefer\u00ec tornare a \"L'Osservatore Romano\", con le mansioni di \"aiuto alla direzione\".\nAlessandrini, che ebbe sempre la fiducia piena della Segreteria di Stato vaticana, e in particolare di personaggi quali Monsignor Giovanni Battista Montini, poi Papa Paolo VI, e Monsignor Domenico Tardini in seguito Cardinale e Segretario di Stato di Papa Giovanni XXIII, divenne vicedirettore de \"L'Osservatore Romano\" nel 1961. Si occup\u00f2 precipuamente di materie politiche estere e italiane, di storia del movimento cattolico. Ma in particolare dedic\u00f2 attenzione alla \"Chiesa del Silenzio\" e alle persecuzioni dei cristiani nei Paesi comunisti, essendo egli, tra l'altro, profondo conoscitore dei \"classici\" marxisti-leninisti (sull'argomento scrisse un saggio dal titolo \"I cattolici e il comunismo\", Roma, Ed. Cinque Lune, 1945).\nDirettore della Sala Stampa Vaticana.\nNel 1970 fu nominato direttore della Sala Stampa della Santa Sede, prima a titolo provvisorio, poi nel 1972, distaccandosi definitivamente da \"L'Osservatore Romano\", a titolo effettivo. Mantenne la carica fino al 1976 quando lasci\u00f2 il servizio per raggiunti limiti d'et\u00e0. Conserv\u00f2 un'assidua collaborazione con l'organo vaticano e soprattutto con il settimanale \"L'Osservatore della Domenica\". Non va dimenticato di lui anche lo studio e l'interesse costante per la storia, materia questa che egli insegn\u00f2 per oltre trent'anni, in istituti religiosi.\nAlessandrini mor\u00ec a Roma il 2 maggio 1983 assistito dai suoi sei figli e dalla moglie Giuseppina Celani con la quale aveva compiuto da pochi mesi il cinquantesimo di matrimonio."}
{"id": "687415", "revid": "1862310", "url": "https://it.wikipedia.org/wiki?curid=687415", "title": "Qasigiannguit", "text": "Qasigiannguit (in danese: \"Christiansh\u00e5b\") \u00e8 una citt\u00e0 sulla Baia di Disko, in Groenlandia, appartenente al comune di Qeqertalik. La citt\u00e0 fu fondata nel 1734 e la popolazione attuale (2005) \u00e8 di 1.320 persone. La principale attivit\u00e0 svolta \u00e8 la pesca, specialmente quella dei gamberi.\nQasigiannguit fu anche a capo di un comune, il comune di Qasigiannguit. Questo comune fu istituito il 18 novembre 1950, e cess\u00f2 poi di esistere dal 1\u00ba gennaio 2009 dopo la riforma che rivoluzion\u00f2 il sistema di suddivisione amministrativa interna della Groenlandia; il comune di Qasigiannguit si fuse insieme ad altri 7 per formare il comune di Qaasuitsup, ora soppresso.\nA Qasigiannguit \u00e8 presente una squadra di calcio, Kugssak, , che milita nel campionato groenlandese e ne ha vinte 3 edizioni: 1979, 1995, 2002."}
{"id": "687419", "revid": "599013", "url": "https://it.wikipedia.org/wiki?curid=687419", "title": "Grc", "text": ""}
{"id": "687424", "revid": "599013", "url": "https://it.wikipedia.org/wiki?curid=687424", "title": "Gre", "text": ""}
{"id": "687431", "revid": "2519", "url": "https://it.wikipedia.org/wiki?curid=687431", "title": "Comune di Nik\u0161i\u0107", "text": ""}
{"id": "687432", "revid": "120226076", "url": "https://it.wikipedia.org/wiki?curid=687432", "title": "Susan Hayward", "text": "Biografia.\nGli inizi.\nTerzogenita di Walter Marrenner, di origine irlandese, ex imbonitore di trasporti a Coney Island diventato sorvegliante della metropolitana, e della stenografa Ellen Pearson, di origine svedese, crebbe in povert\u00e0 a Brooklyn, precisamente nel quartiere di Flatbush, tra numerose famiglie di immigrati. A sei anni fu investita da una automobile, che le caus\u00f2 fratture a entrambe le gambe, e problemi all'anca.\nA dodici anni si appassion\u00f2 alla recitazione, prendendo parte da protagonista a recite scolastiche. Si appassion\u00f2 anche al cinema, raccogliendo bottiglie e giornali per potersi pagare i biglietti per assistere alle proiezioni. Riusc\u00ec a evadere dal povero ambiente familiare diventando per un certo periodo una modella di grido a New York e partecipando ad alcuni spettacoli teatrali di Broadway, dove si fece notare per la sua bellezza delicata e per il temperamento che sapeva infondere nei suoi personaggi.\nIl regista George Cukor la not\u00f2 sulla copertina del \"Saturday Evening Post\" e le diede l'occasione di entrare nella storia del cinema, sottoponendola a un provino per la parte di Rossella O'Hara in \"Via col vento\" (1939); la scrittura non and\u00f2 a buon fine perch\u00e9 per quel ruolo le fu preferita la giovane attrice inglese Vivien Leigh, ma la Hayward ottenne lo stesso un contratto di sei mesi con la Warner Bros. e poi uno, permanente, con la Paramount. Seppe in parte rifarsi grazie ad un ruolo importante in \"Beau Geste\" (1939) di William A. Wellman, film sulla Legione straniera interpretato accanto a Gary Cooper e Ray Milland.\nNel 1942 partecip\u00f2 a due film di successo: l'avventuroso \"Vento selvaggio\" di Cecil B. DeMille, accanto a John Wayne e a Ray Milland, e il brillante \"Ho sposato una strega\", diretto dal regista e scrittore francese Ren\u00e9 Clair. Lavorando duramente, si fece strada verso i futuri ruoli da protagonista, soprattutto dopo aver intrapreso un sodalizio professionale con il produttore indipendente Walter Wanger.\nGli anni del successo.\nDopo aver interpretato la sorella di Loretta Young in \"Il grande silenzio\" (1944) di Irving Pichel, l'attrice, stanca di ruoli che la vedevano sempre quale antagonista e comunque mai in parti di primissimo piano, trov\u00f2 una sua precisa dimensione caratteriale nel film \"Una donna distrusse\" (1947) di Stuart Heisler, che le frutt\u00f2 la sua prima candidatura all'Oscar. Basato su un soggetto della scrittrice Dorothy Parker, il film narra la storia di Angelica Evans, una donna alcolista, moglie abbandonata da un cantante di successo, che cerca con coraggio di uscire dalla schiavit\u00f9 della bottiglia. Si ritiene che la trama sia ispirata alla vita di Dixie Lee, moglie dell'attore e cantante Bing Crosby. Al medesimo tema \u00e8 ispirato il pi\u00f9 celebre \"Pianger\u00f2 domani\" (1955) di Daniel Mann, grazie al quale la Hayward, nel ruolo della cantante alcolizzata Lillian Roth, ricevette la sua terza nomination all'Oscar e fu premiata come miglior attrice al festival di Cannes.\nLa conquista dell'ambito premio Oscar arriv\u00f2 alla quinta candidatura per l'interpretazione della storia vera di Barbara Graham, una donna condannata a morte per omicidio, nel film \"Non voglio morire\" (1958) di Robert Wise. Fu proprio in virt\u00f9 di questi ruoli che la stampa specializzata dell'epoca defin\u00ec la Hayward come l'interprete ideale di figure femminili forti e volitive, attribuendole talvolta la fama di attrice melodrammatica e strappalacrime. Ma fu molto brava anche in parti meno drammatiche, come quella della moglie innocentemente provocatoria di un divo del rodeo (Arthur Kennedy) che fa innamorare un campione in declino (Robert Mitchum) in \"Il temerario\" (1952) di Nicholas Ray, o nel ruolo di Rachel Donelson, moglie del presidente statunitense Andrew Jackson (interpretato da Charlton Heston) in \"Schiava e signora\" (1953) di Henry Levin.\nTra la fine degli anni cinquanta e la fine degli anni sessanta, la Hayward divenne anche produttrice di molti film che la vedevano interprete, raccogliendo sempre pi\u00f9 consensi tra il pubblico, ma molto meno tra i critici che le rimproveravano una certa ripetitivit\u00e0 nei ruoli ricoperti e nelle trame, ritenute quasi sempre eccessive e scontate. Di questo genere di film fanno parte, tra gli altri, \"Ada Dallas\" (1961) di Daniel Mann e \"Quando l'amore se n'\u00e8 andato\" (1964) di Edward Dmytryk, ove la Hayward affianc\u00f2 rispettivamente Dean Martin e Bette Davis. Fece eccezione per il crudele e raffinato \"Masquerade\" (1967), ambientato a Venezia e diretto da Joseph L. Mankiewicz, in cui l'attrice impersona con grinta una miliardaria ipocondriaca, imponendosi in un ricco cast composto da Rex Harrison, Capucine, Cliff Robertson e Maggie Smith.\nVita privata.\nNegli anni in cui raccoglieva i maggiori frutti e consensi dai suoi impegni cinematografici, l'attrice conobbe i momenti pi\u00f9 difficili della sua vita privata. Il tempestoso divorzio dall'attore Jess Barker e la conseguente battaglia per la custodia dei figli, i gemelli Timothy e Gregory, furono per l'attrice un colpo durissimo e la spinsero a tentare il suicidio ingerendo dei sonniferi.\nA salvarla, come nella scena di uno dei suoi film, fu la madre che fece in tempo a chiamare i soccorsi; da quella esperienza la Hayward seppe risollevarsi grazie al matrimonio con l'avvocato Floyd Eaton Chalkley, celebrato il 9 febbraio 1957. Anche questa unione fu per\u00f2 sfortunata poich\u00e9, dopo solo nove anni di serenit\u00e0, Chalkley mor\u00ec prematuramente di epatite, a causa di una trasfusione di sangue infetto.\nGli ultimi anni.\nNel 1972 Susan Hayward apparve nel suo ultimo film, \"La feccia\" di Daniel Mann, e si ammal\u00f2 di tumore al cervello. Si ritiene probabile una correlazione tra la malattia e la \"location\" nel deserto dello Utah (gi\u00e0 teatro di esperimenti atomici), in cui venne girato nel 1955 il film \"Il conquistatore\". Oltre alla Hayward, principale interprete femminile, si ammalarono in seguito di cancro anche il regista Dick Powell e i co-protagonisti John Wayne, Pedro Armend\u00e1riz e Agnes Moorehead, oltre a numerosi membri della \"troupe\".\nL'attrice, grazie al suo carattere temprato dalle sofferenze, non volle arrendersi del tutto alle avversit\u00e0. Lott\u00f2 contro il male per tre anni, nel corso dei quali non rinunci\u00f2 mai al suo pubblico, partecipando a diverse cerimonie e tributi, sia dedicati a lei, sia in onore di suoi colleghi dello spettacolo, eventi in cui non fece mai mancare la sua presenza. Fu proprio per una di queste occasioni che, nel 1974, venne invitata a presiedere alla premiazione del prestigioso premio AMPAS come migliore attrice quando, colta da malore, dovette essere ricoverata d'urgenza. Dopo una lunga agonia, mor\u00ec qualche mese dopo all'et\u00e0 di 57 anni.\nRetaggio culturale.\nA riprova della sua popolarit\u00e0, il nome di Susan Hayward viene citato in parecchi film hollywoodiani, i pi\u00f9 famosi dei quali sono \"Eva contro Eva\" (1950) di Joseph L. Mankiewicz, in cui l'aspirante attrice Phoebe si vanta nella sequenza conclusiva di provenire da Brooklyn come la Hayward, e \"Il matrimonio del mio migliore amico\" (1997) di P. J. Hogan, in cui un arguto giovanotto omosessuale, impersonato da Rupert Everett, nella scena finale paragona a Susan Hayward la sua migliore amica, interpretata da Julia Roberts, che ne replica il temperamento passionale e i folti capelli rossi. Nell'ultima puntata della miniserie televisiva \"La regina degli scacchi\", tratta dal romanzo di Walter Tevis, la protagonista femminile, Beth Harmon, \u00e8 finita in una spirale autodistruttiva, dipendendo dai farmaci e dal bere, e viene paragonata dalla sua amica d'infanzia, Jolene, a Susan Hayward in uno dei suoi film.\nNel romanzo \"La volpe a tre zampe\" di Francesco Costa, ambientato nella Napoli del 1956, la Hayward \u00e8 l'attrice preferita del piccolo protagonista, Vittorio, che crede di riconoscerla nell'affascinante Ruth Conway, moglie infedele di un generale della NATO. Nel film omonimo che ne ha tratto il regista Sandro Dionisio, Ruth Conway \u00e8 impersonata da Miranda Otto."}
{"id": "687437", "revid": "1632387", "url": "https://it.wikipedia.org/wiki?curid=687437", "title": "Vincenzo Nibali", "text": "Professionista dal 2005, ha caratteristiche di passista-scalatore, si difende bene a cronometro ed \u00e8 un forte discesista. Considerato uno dei campioni pi\u00f9 forti e completi della sua generazione, \u00e8 uno dei sette ciclisti (oltre a Jacques Anquetil, Eddy Merckx, Felice Gimondi, Bernard Hinault, Alberto Contador e Chris Froome) ad aver conquistato almeno un'edizione di tutti e tre i Grandi Giri, avendo vinto la Vuelta a Espa\u00f1a nel 2010, il Giro d'Italia nel 2013 e nel 2016 e il Tour de France nel 2014. \u00c8 inoltre uno dei soli quattro corridori (insieme a Merckx, Hinault e Gimondi) ad aver vinto i tre Grandi Giri e almeno due classiche monumento: il Giro di Lombardia, nel 2015 e nel 2017, e la Milano-Sanremo, nel 2018. A queste grandi vittorie si aggiungono due titoli italiani nella prova in linea, nel 2014 e nel 2015, due Tirreno-Adriatico, nel 2012 e nel 2013, e altri sette podi nei tre Grandi Giri.\nSoprannominato \"Lo Squalo dello Stretto\", o pi\u00f9 semplicemente \"Lo Squalo\", per il suo modo di correre sempre all'attacco e per le sue origini messinesi, ha un fratello minore, Antonio, anch'egli ciclista professionista e suo compagno di squadra dal 2017.\nCarriera.\nGli esordi.\nNella categoria Allievi ottiene 7 successi. Tra gli Juniores si aggiudica diciannove corse, cinque nel 2001 al primo anno nella categoria e quattordici nel 2002, tra cui spiccano la classifica finale del Giro della Lunigiana, il campionato italiano e la medaglia di bronzo a cronometro ai campionati del mondo di Zolder.\nNel 2003 passa alla categoria Under-23 con la toscana Mastromarco, ottenendo sette successi in totale, tra i quali due tappe alla Lienz-Passavia-\u010cesk\u00e9 Bud\u011bjovice e un secondo posto finale, risultati che gli valgono la chiamata ai campionati europei e del mondo. Nel 2004, ancora da Under-23, ottiene dodici vittorie, ed \u00e8 nuovamente convocato per il campionato europeo ad Atene; si fa notare soprattutto ai mondiali di Verona, durante i quali \u00e8 quinto nella prova in linea e terzo in quella a cronometro di categoria.\n2005-2007: i primi anni da professionista.\nNel 2005 la Fassa Bortolo di Giancarlo Ferretti decide di arruolarlo nella propria squadra professionistica. Nello stesso anno Nibali si piazza secondo dietro Chris Horner nella sesta tappa del Giro di Svizzera, sesto nella Milano-Torino e quarto nella prova a cronometro del campionato italiano.\nNel 2006 entra a far parte della Liquigas, ottenendo il suo primo successo da professionista nella seconda tappa della Settimana Internazionale di Coppi e Bartali, in seguito ad un attacco da lontano. La stagione continua con il successo al Grand Prix de Ouest-France a Plouay, la convocazione per correre la prova a cronometro dei campionati del mondo (giunge sedicesimo) e con numerosi piazzamenti tra l'Eneco Tour, il Giro di Polonia e il Giro di Danimarca.\nNella stagione seguente Nibali vince il Gran Premio Industria e Artigianato a Larciano (arriva al traguardo con il compagno di squadra Pellizotti che gli cede la vittoria) e si ripete il giorno dopo al Giro di Toscana. Partecipa poi al Giro d'Italia, nelle vesti di gregario di Danilo Di Luca (vincitore finale della corsa), arrivando diciannovesimo e contribuendo anche al successo nella cronometro a squadre iniziale a La Maddalena. In seguito partecipa al Giro di Slovenia, vincendo la tappa di montagna e chiudendo secondo in classifica generale; successivamente \u00e8 secondo nella cronometro dei campionati italiani (a due secondi da Marco Pinotti) e ottiene nuovamente la convocazione per la cronometro dei campionati del mondo, che conclude al diciannovesimo posto.\n2008-2009: i piazzamenti al Giro e al Tour.\nApre la stagione 2008 aggiudicandosi la classifica finale e una vittoria di tappa nel Giro del Trentino, e si prepara ad affrontare il Giro d'Italia come capitano della squadra insieme a Franco Pellizotti. Durante la gara si dimostra per\u00f2 non ancora abbastanza pronto e infatti accusa diversi ritardi dai migliori nelle tappe di montagna pi\u00f9 dure; si mette in luce per\u00f2 nelle tappe a cronometro e come discesista. Dopo buone prestazioni nella tappa della Marmolada e sul Monte Pora, conclude il Giro in undicesima posizione (terzo nella classifica dei giovani).\nDopo la \"Corsa Rosa\" decide di partecipare al Tour de France, facendo da spalla al pi\u00f9 giovane compagno Roman Kreuziger, fresco vincitore del Giro di Svizzera. Nella dodicesima tappa, anche in seguito alla squalifica per positivit\u00e0 al CERA di Riccardo Ricc\u00f2 che lo precedeva in entrambe le classifiche, entra nella \"top ten\" della classifica generale della corsa e diventa leader nella classifica dei giovani, indossando quindi la maglia bianca, distintivo che perder\u00e0 per soli 6\" il 22 luglio a vantaggio del lussemburghese Andy Schleck. Il giorno successivo, all'Alpe d'Huez, arriva 41\u00ba a 17'21\" dal vincitore Sastre, scivolando in classifica al ventesimo posto a 25'39\" dalla maglia gialla. Scavalcato anche da Roman Kreuziger, giunge terzo nella graduatoria dei giovani. Durante la \"Grande Boucle\" viene annunciato come sesto uomo della spedizione olimpica in sostituzione di Riccardo Ricc\u00f2: nella gara in linea si ritira, mentre nella cronometro olimpica conclude quindicesimo, miglior italiano, a 3'25\" dal vincitore Fabian Cancellara.\nNel 2009 partecipa al Crit\u00e9rium du Dauphin\u00e9 Lib\u00e9r\u00e9, concludendo in settima posizione, e vince in solitaria il Giro dell'Appennino. Prosegue la stagione al Tour de France, giungendo settimo dopo aver evidenziato buone qualit\u00e0 di scalatore. Dopo una breve sosta torna alle corse in agosto, mese in cui si aggiudica il Gran Premio Citt\u00e0 di Camaiore con una decina di secondi sul gruppo degli inseguitori. Il 23 agosto, durante una tappa dell'Eneco Tour in cui era in fuga, \u00e8 vittima di una caduta in cui rimedia una frattura scomposta della clavicola. L'infortunio gli impedisce di partecipare al campionati del mondo di Mendrisio e lo costringe a chiudere anticipatamente la stagione.\n2010: la vittoria alla Vuelta e il terzo posto al Giro.\nRistabilitosi dall'infortunio di fine 2009, inizia il 2010 con la partecipazione al Tour de San Luis, dove si aggiudica la vittoria nella quarta tappa, una cronometro individuale, e la vittoria finale della corsa. A causa della defezione di Franco Pellizotti, fermato per valori ematici sospetti, viene chiamato all'ultimo momento a sostituirlo al Giro d'Italia, dove esordisce con un undicesimo posto nella cronometro d'apertura. Nella quarta tappa, la cronosquadre di Cuneo, la vittoria dalla sua Liquigas-Doimo gli consente di recuperare i 5\" di ritardo da Aleksandr Vinokurov e di vestire la maglia rosa di leader della corsa. La mantiene per tre giorni, perdendola, a seguito di una caduta durante la tappa degli sterrati, a favore dello stesso Vinokurov.\nConquista quindi la vittoria nella 14\u00aa frazione, la Ferrara-Asolo: primo in vetta al Monte Grappa, salita situata a 25 chilometri dall'arrivo, stacca i tre compagni di fuga (Evans, Scarponi e Basso) in discesa e si invola vittorioso al traguardo; in questo modo riesce anche a risalire all'ottavo posto in classifica generale. Dopo la successiva cronoscalata di Plan de Corones risale fino al sesto posto della generale, mentre con la terzultima tappa (Brescia-Aprica), in cui al traguardo \u00e8 terzo, battuto da Scarponi e Basso (coppia con cui aveva attaccato sul Mortirolo), risale in terza posizione generale con un ritardo di 2'30\" da Ivan Basso. Nella penultima frazione, la Bormio-Ponte di Legno, perde 18\" da Scarponi, suo rivale per il terzo posto, mantenendo comunque un margine di appena 1\" sul marchigiano, margine che consolida nell'ultima tappa, la cronometro di Verona, potendo cos\u00ec salire sul terzo gradino del podio finale del Giro d'Italia 2010.\nDopo il Giro partecipa al Giro di Slovenia: giunge primo nella terza tappa, da Bled a Krvavec, e ottiene la testa nella classifica generale, confermandola l'indomani e aggiudicandosi la vittoria della corsa. Dopo aver rinunciato al Tour de France, in agosto, in preparazione alla Vuelta a Espa\u00f1a, corre e vince il Trofeo Melinda, in Trentino. Prende quindi il via alla Vuelta, con ambizioni di classifica. Fin dalle prime tappe lotta per il vertice della classifica, avvicinandosi alla maglia rossa di leader della generale in diverse occasioni. Nell'undicesima frazione perde circa venti secondi dal vincitore e nuovo capoclassifica Igor Ant\u00f3n; tre giorni dopo si piazza secondo alle spalle di Joaquim Rodr\u00edguez e, complici la caduta e il ritiro di Ant\u00f3n, conquista per la prima volta la maglia rossa, anche se con soli 4\" su Rodr\u00edguez.\nPerde la maglia nella sedicesima tappa, con l'arrivo in salita a Cotobello, a favore di Rodr\u00edguez, che va ad acquisire un vantaggio di 34\", ma gi\u00e0 l'indomani, nella cronometro individuale di Pe\u00f1afiel, riesce, nonostante una foratura, a riguadagnare il simbolo del primato con un vantaggio di 39\" su Ezequiel Mosquera e di 1'58\" sul vincitore di tappa Peter Velits, mentre Rodr\u00edguez scende a quasi quattro minuti. Nella penultima tappa, quella decisiva con arrivo sulla Bola del Mundo, si piazza subito alle spalle del rivale Mosquera, vincitore di giornata, mantenendo cos\u00ec il primo posto nella generale. L'indomani a Madrid Nibali pu\u00f2 festeggiare, quinto italiano ad essersi aggiudicato la corsa spagnola e primo a riuscirvi dopo 20 anni di digiuno. Oltre alla maglia rossa Nibali fa sua anche la maglia bianca della classifica combinata (\u00e8 anche terzo nella classifica a punti e quinto in quella di montagna). Chiude la stagione con il quinto posto al Giro di Lombardia.\n2011: il secondo posto al Giro d'Italia.\nDopo un ritiro di due settimane con la squadra a Tenerife, Nibali fa il suo debutto per la stagione 2011 il 22 febbraio, in occasione del via del Giro di Sardegna. In marzo partecipa alla Tirreno-Adriatico concludendo la corsa al quinto posto; pochi giorni dopo, alla Milano-Sanremo, giunge al traguardo all'ottavo posto, nel gruppo di testa. La preparazione in vista del Giro d'Italia si conclude in aprile al Giro del Trentino, ove \u00e8 ventiquattresimo, e alla Liegi-Bastogne-Liegi, nella quale si classifica ottavo. A maggio prende il via della \"Corsa Rosa\" da capitano della Liquigas-Cannondale, e tra i favoriti per il successo. Durante le tre settimane di gara, nonostante il terzo posto di tappa sul monte Zoncolan e il secondo a Nevegal, non riesce a contrastare il dominio di Alberto Contador: chiude la corsa sul terzo gradino del podio di Milano, a quasi sette minuti dallo spagnolo e superato in classifica anche da Michele Scarponi. In seguito alla squalifica per doping di Contador il messinese guadagna tuttavia il secondo posto finale alle spalle di Scarponi e il successo nella sedicesima tappa, la cronometro di Nevegal. Ottiene cos\u00ec il terzo piazzamento sul podio consecutivo negli ultimi tre grandi Giri cui ha partecipato.\nDopo aver corso il Giro di Slovenia e il Tour de Pologne senza particolari risultati, ritorna alla Vuelta a Espa\u00f1a, restando nelle zone alte della classifica fino alla quattordicesima tappa, nella quale va in crisi. Non riesce a ripetersi chiudendo la corsa spagnola al settimo posto, a 4'31\" dal vincitore Juan Jos\u00e9 Cobo. Al successivo Giro di Lombardia entra in un tentativo promosso da Luca Paolini sulla discesa di Sormano e sul Ghisallo stacca tutti (compreso il plurivittorioso in stagione Philippe Gilbert); prova poi l'azione in solitaria, ma sul falsopiano successivo alla discesa del Ghisallo, il lavoro della Sky riporta il gruppo sul corridore siciliano: conclude la gara al 40\u00ba posto.\n2012: il terzo posto al Tour de France.\nNibali inizia la stagione 2012 al Tour de San Luis, chiudendo al quinto posto della generale. Conquista la prima vittoria dell'anno nell'arrivo in salita della quinta tappa del Tour of Oman, corsa in cui conclude al secondo posto nella classifica generale a solo 1\" dal vincitore Peter Velits.. Partecipa quindi alla Tirreno-Adriatico: dopo aver perso terreno nella cronosquadre, arriva terzo nella quarta tappa, superato al traguardo finale di Chieti dal compagno di squadra Peter Sagan e da Roman Kreuziger. Nella tappa successiva vince staccando tutti sulla salita di Prati di Tivo, mentre nella penultima tappa marchigiana arriva secondo dietro lo spagnolo Joaquim Rodr\u00edguez guadagnando sei secondi sul leader della generale Chris Horner. Grazie alla tappa a cronometro finale, conclusa al nono posto, guadagna venti secondi sull'atleta statunitense scavalcandolo nella classifica generale e vincendo la corsa.. La settimana successiva si classifica terzo alla Milano-Sanremo vinta da Simon Gerrans. In aprile \u00e8 invece secondo alla Liegi-Bastogne-Liegi, alle spalle del kazako Maksim Iglinskij.\nNon si presenta al Giro, rinunciando alla corsa per meglio preparare il Tour de France. Alla \"Grande Boucle\" Nibali sale al terzo posto della generale dopo la tappa di La Planche Des Belles Filles, \u00e8 quindi protagonista nelle tappe alpine: conclude la corsa francese al terzo posto finale, dietro alla coppia britannica della Sky Bradley Wiggins-Chris Froome, diventando il secondo italiano dopo Felice Gimondi a salire sul podio di tutti i tre Grandi Giri. Dopo il Tour viene incluso nella selezione che partecipa alla prova in linea dei Giochi olimpici di Londra, ma nella gara a cinque cerchi termina lontano, poco oltre la centesima posizione. Il 3 agosto \u00e8 ufficializzato il suo trasferimento all'Astana a partire dalla stagione ciclistica 2013.. Il 6 settembre torna quindi alla vittoria, dopo quasi sei mesi di digiuno, nella quarta tappa de Il Padania, conclusa sull'arrivo in salita del Passo della Bocchetta. Il giorno successivo si aggiudica la classifica generale della breve corsa a tappe. Nello stesso mese \u00e8 il capitano della nazionale azzurra per la prova in linea dei campionati del mondo di Valkenburg: dopo aver tentato l'attacco all'ultimo passaggio sul Cauberg, che decide la corsa, viene ripreso e bruciato dal belga Gilbert, che va a vincere in solitaria, chiudendo 29\u00ba. Nella stessa rassegna iridata coglie il quarto posto nella cronosquadre disputata con la Liquigas-Cannondale.\n2013: la vittoria al Giro e il secondo posto alla Vuelta.\nA seguito di un accordo ufficializzato nell'estate precedente, per il 2013 Nibali cambia squadra e passa all'Astana del campione olimpico Aleksandr Vinokurov. Nel passaggio di squadra, dalla Liquigas lo seguono i gregari Valerio Agnoli e Alessandro Vanotti.\nApre la stagione a fine gennaio, in Argentina, partecipando al Tour de San Luis e ottenendo un quarto posto a cronometro. A febbraio corre il Tour of Oman con buoni piazzamenti e chiudendo settimo nella classifica generale; prende poi parte al Gran Premio Citt\u00e0 di Camaiore e, nei primi giorni del mese successivo, partecipa alla Roma Maxima, provando la fuga solitaria in entrambe le corse. Sempre a marzo si presenta alla Tirreno-Adriatico. Decisiva, in quella corsa, \u00e8 la sesta tappa, a Porto Sant'Elpidio, quando Nibali, dopo essere andato all'attacco in salita a 16\u00a0km dal traguardo, stacca gli avversari e incrementa il proprio vantaggio nel tratto conclusivo di pianura, vincendo la tappa e giungendo cos\u00ec in testa alla graduatoria generale; manterr\u00e0 la posizione anche dopo l'ultima cronometro, vincendo cos\u00ec per la seconda volta la \"corsa dei due mari\". Nell'occasione precede sul podio il britannico Chris Froome e lo spagnolo Alberto Contador. Dopo pochi giorni si presenta alla Milano-Sanremo, ma le avverse condizioni meteo lo spingono a ritirarsi. Nel mese di aprile \u00e8 al via del Giro del Trentino: nella quarta frazione, quella con l'arrivo in salita a Sega di Ala, stacca Bradley Wiggins e Mauro Santambrogio, vincendo la tappa e la classifica generale della corsa. Terminato il Trentino disputa la Liegi-Bastogne-Liegi, ma non riesce a fare la differenza.\nA maggio si presenta come uno degli aspiranti alla vittoria del Giro d'Italia, assieme a Bradley Wiggins, Michele Scarponi, Cadel Evans e il vincitore uscente, Ryder Hesjedal. Dopo la cronometro a squadre chiusa al terzo posto e una prima settimana di controllo, al termine dell'ottava tappa, una cronometro di 54,8\u00a0km da Gabicce a Saltara, indossa dopo tre anni la maglia rosa. Nella decima tappa, al primo vero arrivo in salita sull'altopiano del Montasio, si classifica terzo. Nel weekend della seconda settimana attacca sul monte Jafferau a 2\u00a0km dall'arrivo di Bardonecchia senza riuscire a staccare Mauro Santambrogio, vittorioso nello sprint conclusivo. Il giorno dopo sul Colle del Galibier mantiene il vantaggio in classifica nei confronti degli inseguitori; nella diciottesima tappa, la cronoscalata da Mori a Polsa, si aggiudica quindi la vittoria staccando di 2'36\" il secondo della generale Cadel Evans. Dopo l'annullamento della diciannovesima tappa per avverse condizioni meteorologiche, si ripete nella ventesima frazione, l'ultima di montagna, con arrivo alle Tre Cime di Lavaredo (cima Coppi del Giro), staccando gli inseguitori e giungendo al traguardo in solitaria. La ventunesima tappa, con arrivo a Brescia \u00e8 una pura formalit\u00e0. Nibali riesce dunque alla sua quinta presenza alla \"corsa rosa\" a ottenere la vittoria finale, dopo un terzo e un secondo posto rispettivamente nelle edizioni 2010 e 2011.\nDopo una lunga pausa di riposo, durante la quale si reca anche in Kazakistan, torna alle gare a luglio partecipando al Tour de Pologne in preparazione al secondo obiettivo stagionale, la Vuelta a Espa\u00f1a. Nella corsa spagnola, nella quale \u00e8 uno dei favoriti per il successo, conquista dopo la seconda tappa la maglia di leader. Dopo aver perso la prima posizione riesce nella cronometro di Tarazona a riprenderla allo statunitense Chris Horner; nelle successive tappe di montagna gestisce gli attacchi degli avversari. Nella sedicesima tappa, per\u00f2, viene attaccato e va in crisi, perdendo circa 20 secondi dai suoi avversari principali, Rodr\u00edguez, Horner e Valverde. Mantiene la maglia rossa, ma solo temporaneamente: nella diciannovesima frazione perde infatti la \"leadership\" che va definitivamente al quarantaduenne Horner. Nibali conclude cos\u00ec la corsa in seconda posizione, a 37\" dal vincitore Horner.\nPartecipa ai Mondiali di Firenze. Al penultimo giro Nibali cade e perde contatto dal gruppo di testa, ma riesce a recuperare: all'ultima tornata il suo attacco su Fiesole, dopo quello del connazionale Scarponi, opera la selezione definitiva: rimangono in testa Nibali, Rui Costa e il duo spagnolo Rodriguez-Valverde (Uran cade in discesa). Nelle fasi finali Nibali non riesce a imporsi anche a causa della tattica suicida degli spagnoli, che consegna l'iride a Rui Costa: il Mondiale si chiude con il quarto posto per Nibali, battuto in volata da Alejandro Valverde.\n2014: la vittoria al Tour de France e il titolo italiano.\nVincenzo Nibali inizia la stagione 2014 partecipando al Tour of Oman, alla Parigi-Nizza, al Tour de Romandie e al Crit\u00e9rium du Dauphin\u00e9, durante il quale riceve, insieme agli altri compagni di squadra, una lettera di richiamo da parte dei vertici dell'Astana a causa dello scarso rendimento della squadra nella prima parte di stagione. Vince quindi il Trofeo Melinda, valido per i Campionati nazionali in linea, e diventa per la prima volta campione italiano.\nIl successivo Tour de France lo vede protagonista gi\u00e0 il 6 luglio, quando conquista la seconda tappa, da York a Sheffield, con uno scatto a 1800 metri dall'arrivo, indossando la maglia gialla con 2 secondi di vantaggio su Froome e Contador, i due favoriti per la vittoria finale. Nella quinta tappa, caratterizzata dalla presenza di numerosi tratti in pav\u00e9, Nibali si piazza terzo staccando specialisti del calibro di Cancellara, Terpstra, Sagan e Trentin, e guadagnando un considerevole vantaggio sui principali avversari nella classifica generale. Nella stessa tappa Chris Froome, vincitore dell'edizione 2013 e gi\u00e0 caduto nella tappa precedente, \u00e8 vittima di altre due cadute e si ritira con una frattura al polso. Arrivati alle prime salite Nibali e Contador dimostrano di essere i corridori pi\u00f9 in forma: nell'ottava tappa lo spagnolo attacca pi\u00f9 volte, guadagnando soltanto 3\" negli ultimi cento metri, mentre nella nona tappa, vinta dopo una lunga fuga dal tedesco Tony Martin, Nibali perde la maglia gialla a favore del francese Tony Gallopin, uno dei fuggitivi di giornata.\nRiprende il primato il giorno successivo, nell'arrivo a La Planche des Belles Filles; nel frattempo il rivale Alberto Contador si era ritirato a causa di una caduta. Nella tappa alpina con arrivo in salita a Chamrousse Nibali vince per distacco la sua terza frazione al Tour. Nella diciottesima tappa, con il transito sul Colle del Tourmalet e l'arrivo in salita a Hautacam, vince ancora con pi\u00f9 di un minuto su Thibaut Pinot e quasi due minuti su Alejandro Valverde. Nella cronometro finale continua a incrementare il distacco sugli avversari, prima della passerella finale a Parigi, che lo vede vincitore del Tour de France. Riporta cos\u00ec l'Italia al successo al Tour 16 anni dopo Marco Pantani, e diventa il settimo italiano ad aver vinto la corsa francese. Aggiudicandosi la classifica generale del Tour Nibali diventa il sesto ciclista della storia ad aggiudicarsi la cosiddetta Tripla Corona, ovvero la vittoria in almeno un'edizione di tutti e tre i grandi Giri, e diviene inoltre il secondo ciclista, dopo Bernard Hinault, ad esservi salito sul podio almeno due volte.\nNella settimana successiva prende parte a criterium post-Tour, ottenendo quattro successi, due secondi posti, battuto in volata da Greg Van Avermaet e da Rui Costa, e un terzo nel criterium di Ninove, vinto dal velocista Marcel Kittel. Dopo una pausa in seguito alla vittoria del Tour, Nibali rientra alle corse in occasione del Trittico Lombardo per cercare la miglior condizione in vista dei campionati del mondo di Ponferrada. Il percorso si presenta non adatto alle sue caratteristiche in pi\u00f9 si aggiunge una caduta nella prima fase di corsa, concludendo cos\u00ec la gara in appoggio al titolare Sonny Colbrelli.\nIl 2 dicembre pubblica per Mondadori la sua autobiografia \"Di furore e lealt\u00e0\" scritta a quattro mani con Enrico Brizzi.\n2015: il secondo titolo italiano e il Giro di Lombardia.\nAll'inizio del 2015, dopo alcune gare di secondo livello, si presenta al via della Tirreno-Adriatico con intenzione di ripetere i successi degli anni passati. La sua condizione tuttavia non si dimostra all'altezza di quella dei suoi avversari; nella tappa con arrivo in quota sul Terminillo subisce un distacco di 2'16\" da Nairo Quintana, e conclude lontano dai migliori. Dopo un ritiro in altura sul Teide, torna in gara alla settimana delle Ardenne con l'obiettivo di vincere la Liegi-Bastogne-Liegi. All'Amstel Gold Race e alla Freccia Vallone dimostra una buona condizione, tentando rispettivamente un attacco da lontano e sulla penultima c\u00f4te. Si presenta cos\u00ec alla \"Doyenne\" tra i favoriti: rimasto coinvolto in una caduta, rimane arretrato sulla Redoute e perde la possibilit\u00e0 di attaccare sulla c\u00f4te de Roche-aux-Faucons; prova poi ad uscire dal gruppo sulla cot\u00ea de Saint-Nicolas ma non riesce a fare la differenza e giunge sul traguardo quattordicesimo. Prende poi il via al Tour de Romandie ma nella tappa regina perde contatto dai migliori giungendo al traguardo nono a 30\" da Froome e Quintana e a quasi un minuto dal vincitore di tappa Thibaut Pinot.\nL'avvicinamento al Tour de France passa per il Crit\u00e9rium du Dauphin\u00e9 dove ottiene la maglia gialla, simbolo del primo in classifica, al termine della sesta tappa; conclude per\u00f2 fuori dalle prime posizioni di classifica. Dopo un ritiro in altura al Passo San Pellegrino, a pochi giorni dal Tour de France, si presenta ai nastri di partenza dei campionati italiani con l'obiettivo di ripetere il successo ottenuto l'anno prima. Dopo la prima ascesa alla Basilica di Superga, teatro dell'arrivo, sfrutta il tratto successivo di discesa per guadagnare spazio sugli avversari, affronta da solo la seconda ascesa e va a vincere in solitaria davanti a Francesco Reda e a Diego Ulissi, laureandosi per la seconda volta consecutiva campione d'Italia. Partito al Tour 2015 con l'obiettivo di bissare il successo dell'anno precedente, gi\u00e0 dalla seconda tappa rimane attardato, scivolando indietro in classifica. Nell'ultima settimana invece si dimostra uno dei corridori pi\u00f9 competitivi sulle salite: in particolare nella 19\u00aa tappa da Saint-Jean-de-Maurienne a La Toussuire-Les Sybelles scatta a oltre 50 chilometri dal traguardo, andando a vincere in solitaria e risalendo sino al quarto posto della generale. Il giorno successivo, col terzo posto di Valverde nel mirino, Nibali fora all'inizio della decisiva salita dell'Alpe d'Huez, dicendo addio ai sogni di podio e concludendo quarto a Parigi.\nPartecipa successivamente alla Vuelta a Espa\u00f1a, insieme ad Aru e Landa. Rimasto vittima di una caduta durante la seconda tappa, giunge al traguardo con un ritardo di circa un minuto sui rivali per la vittoria finale. Tuttavia, poche ore dopo viene squalificato dalla giuria per essersi attaccato all'ammiraglia della squadra in seguito alla caduta per ridurre il distacco dalla testa della corsa.\nRiprende l'attivit\u00e0 partecipando alle prove italiane dell'Europe Tour, aggiudicandosi per distacco due delle tre prove del Trittico Lombardo, la Coppa Bernocchi e la Tre Valli Varesine, che insieme al secondo posto nella Coppa Agostoni alle spalle di Davide Rebellin gli valgono anche il successo nella classifica complessiva. Il 4 ottobre vince la sua prima classica Monumento, vincendo il Giro di Lombardia dopo essere scattato nella discesa del Civiglio a 17\u00a0km da Como, teatro dell'arrivo, precedendo Daniel Moreno, che aveva provato a contrattaccare, e a Thibaut Pinot. La vittoria di Nibali interrompe il digiuno dei ciclisti italiani nelle classiche Monumento, che durava dal 2008, e gli consente inoltre di diventare il quarto ciclista (dopo Gimondi, Merckx e Hinault) capace di vincere in carriera le tre grandi corse a tappe, il titolo di campione nazionale ed almeno una fra le cinque classiche monumento.\n2016: la seconda vittoria al Giro e la caduta ai Giochi olimpici.\nAll'inizio della stagione 2016 la stampa specializzata riporta come suoi obiettivi per l'anno in corso il Giro d\u2019Italia e la gara olimpica che si terr\u00e0 a Rio de Janeiro.\nNibali inaugura l'annata partecipando a due brevi corse a tappe, l'argentino Tour de San Luis e il Tour of Oman, dove vince la quarta frazione, considerata la \u201ctappa regina\u201d, e si aggiudica la classifica generale della corsa. Si presenta poi con ambizioni di vittoria alla Tirreno-Adriatico: dopo aver tentato un vano attacco a meno 2\u00a0km dalla traguardo viene ripreso ai meno 100 metri alla conclusione della tappa di Pomarance, conclude la \"Corsa dei Due Mari\" al sesto posto anche a causa della cancellazione per neve dell'unica tappa con arrivo in salita. Dopo un ritiro in altura al Teide rientra alle corse al Giro del Trentino, ma durante la corsa non riesce a reggere il ritmo dei migliori, pagando le fatiche del lavoro in quota e preferendo mettersi a disposizione dei compagni.\nPrende poi il via al Giro d'Italia con i gradi di favorito. Dopo le prime giornate di pianura, nel primo arrivo in salita a Roccaraso tenta un attacco, venendo subito ripreso e staccato, arrivando al traguardo con Alejandro Valverde, Esteban Chaves e Mikel Landa. Giunto terzo nella tredicesima tappa, da Palmanova a Cividale del Friuli, si porta al terzo posto della generale; l'indomani attacca e stacca molti rivali in classifica, tranne l'olandese Steven Kruijswijk, nuova maglia rosa, e Esteban Chaves, vincitore di giornata, dei quali non riesce a tenere il passo: limita comunque i danni giungendo sul traguardo con 37\" di ritardo, salendo al secondo posto nella generale. Nella tappa seguente, la cronoscalata da Castelrotto all'Alpe di Siusi, chiude con un ritardo di 2'10\", anche a causa di un salto di catena, e scivola al terzo posto della generale. Dopo il giorno di riposo, nella tappa con arrivo ad Andalo si dimostra reattivo nei primi chilometri, salvo poi venire sfilato da tutti i migliori e giungere undicesimo al traguardo, a 1'47\" dal vincitore Valverde e dalla maglia rosa. Scivola cos\u00ec fuori dal podio a 4'43\", ma nella 19\u00aa tappa da Pinerolo a Risoul, dopo la caduta della maglia rosa Kruijswijk nella discesa dal Colle dell'Agnello, cima Coppi del Giro 2016 (l'olandese perder\u00e0 pi\u00f9 di 5 minuti), e dopo aver beneficiato del lavoro del compagno di squadra Michele Scarponi, stacca gli avversari sull'ultima ascesa e vince in solitaria; rientra cos\u00ec in corsa per la vittoria definitiva, riducendo il ritardo da Chaves, giunto terzo al traguardo della tappa, a soli 44\". Al traguardo dedica la vittoria al giovane ciclista e suo grande fan Rosario Costa, militante nell'A.S.D. Nibali di Messina, scomparso in un incidente stradale due settimane prima. L'indomani, nella penultima frazione con arrivo a Sant'Anna di Vinadio, chiude al sesto posto, dopo aver staccato tutti i meglio piazzati in classifica sul colle della Lombarda \u2014 grazie anche al lavoro dei compagni Scarponi e Tanel Kangert \u2014 riesce a infliggere un distacco di 1'36\" al colombiano Chaves: conquista cos\u00ec la maglia rosa finale, che il giorno seguente porter\u00e0 trionfante a Torino.\nNel successivo mese di luglio prende parte al Tour de France in appoggio di Fabio Aru, per poter raggiungere il livello di forma adeguato per l'appuntamento olimpico. Pur staccandosi dagli uomini di classifica sin dalle prime salite, riesce ad essere utile al suo capitano nelle salite pi\u00f9 dure, pur non rinunciando ad iniziative personali, come la fuga che, nella settima tappa, gli varr\u00e0 il premio della combattivit\u00e0. Proprio durante il Tour Davide Cassani annuncia l'inserimento di Nibali nella squadra olimpica per Rio de Janeiro sia per la prova in linea che per la prova a cronometro, stante l'assenza per infortunio del vicecampione del mondo Adriano Malori. Per Nibali, alla terza partecipazione alle Olimpiadi, si sarebbe trattato di un ritorno alle prove contro il tempo, in cui aveva vinto due medaglie iridate juniores e under-23, oltre ad aver partecipato alla crono olimpica di Pechino. Purtroppo per lui per\u00f2 la cattiva sorte \u00e8 in agguato durante la prova in linea, in programma il 6 agosto sul circuito del Forte di Copacabana: a 11 chilometri dal traguardo, quando era in testa insieme ad altri due corridori, Nibali cade in discesa lungo una delle curve pi\u00f9 pericolose del circuito, riportando una frattura scomposta pluriframmentata al terzo laterale della clavicola sinistra e vedendo sfumare una possibile medaglia olimpica. Rientrato alle corse a fine settembre alla Tre Valli Varesine, chiude la stagione agonistica senza altri acuti. In agosto viene intanto reso noto il suo trasferimento, per la stagione 2017, alla Bahrain-Merida, nuova squadra World Tour gestita da un consorzio di imprese del Bahrein.\n2017: i podi a Giro e Vuelta e la seconda vittoria al Giro di Lombardia.\nPer il 2017 Nibali focalizza i suoi obiettivi sul Giro d'Italia e sulla Vuelta a Espa\u00f1a. Inizia la sua nuova avventura a fine gennaio quando prende parte alla Vuelta a San Juan dove si piazza in ottava posizione con un ritardo di 1'15\" dal vincitore Bauke Mollema. Prende poi parte all'Abu Dhabi Tour dove nella tappa regina con arrivo a Jebel Hafeet si posiziona quindicesimo a 1'05\" dal vincitore di giornata, il portoghese Rui Costa. Chiude la breve corsa a tappe in sedicesima posizione. A marzo prende parte alla Tirreno-Adriatico dove, a causa di uno stato di forma precario, chiude 26\u00ba con un distacco di oltre 6 minuti da Nairo Quintana. Dopo aver saltato le classiche delle Ardenne, prende parte al Giro di Croazia in cerca della giusta forma per l'ormai imminente Giro d'Italia: la spedizione croata finisce con il trionfo nella generale (prima vittoria dell'anno) con soli 2\" su Jaime Ros\u00f3n. Nibali sul podio dedica la vittoria al suo amico Michele Scarponi, deceduto il giorno prima a causa di un incidente stradale.\nIl 5 maggio \u00e8 tra i favoriti al via del Giro d'Italia 2017. Nelle tappe appenniniche va pi\u00f9 volte in difficolt\u00e0 arrivando ad accumulare un ritardo massimo di 3'40\" sul leader della classifica Tom Dumoulin. Si riscatta vincendo la sedicesima tappa, con un attacco in discesa dal passo dello Stelvio e una volata a due con Mikel Landa all'arrivo di Bormio, e nelle successive frazioni alpine risale fino al secondo posto in classifica, a 39\" dalla maglia rosa che nel frattempo \u00e8 passata a Nairo Quintana. Grazie alla decisiva frazione a cronometro la vittoria finale andr\u00e0 a Dumoulin, con 31\" su Quintana e 40\" su Nibali, terzo classificato.\nDopo il Giro partecipa ai campionati italiani di ciclismo senza ambizioni di vittoria, e quindi, in preparazione alla Vuelta a Espa\u00f1a, al Tour de Pologne, non registrando per\u00f2 acuti e terminando nono. Punta tutto sul secondo obiettivo stagionale, la Vuelta a Espa\u00f1a. All'inizio della corsa spagnola dichiara di essere arrivato in gran forma: gi\u00e0 alla terza tappa, con arrivo ad Andorra La Vella, centra infatti la vittoria di tappa, battendo allo sprint gli avversari diretti. Tuttavia, in alcune tappe successive, con arrivi non propriamente adatti alle sue caratteristiche, perde qualche secondo, arrivando al primo giorno di riposo dopo la nona tappa con un ritardo di 1'17\" da Chris Froome. Nella seconda settimana riesce a tenere il passo del britannico, diminuendo anche il distacco il classifica; nella cronometro della sedicesima tappa, per\u00f2, accusa 57\" da Froome, che lo portano ad avere un gap di 1'58\"; negli ultimi giorni consolida la sua posizione, senza per\u00f2 impensierire seriamente il britannico della Sky; conclude comunque la Vuelta con un ottimo secondo posto, decimo podio in un Grande Giro. In chiusura di stagione punta al Giro di Lombardia, per prepararsi alla corsa partecipa a varie gare tra cui Giro di Toscana (conclude quarto), Giro dell'Emilia (secondo) e Tre Valli Varesine (terzo). Arriva in gran forma alla \"classica delle foglie morte\", in cui attacca e stacca Thibaut Pinot (scattato precedentemente) nella penultima discesa, andando a vincere in solitaria la sua seconda classica monumento, dopo il trionfo nella medesima corsa due anni prima. Dopo il Lombardia vince il Taiwan KOM Challenge, gara in salita di 105 km che parte dal livello del mare e si conclude a 3.275 metri di quota.\n2018: la vittoria alla Milano-Sanremo e l'infortunio al Tour de France.\nCome da lui stesso affermato, gli obiettivi principali del 2018 di Nibali sono una grande classica, il Tour de France e i mondiali di Innsbruck. Il debutto stagionale \u00e8 inizialmente previsto alla Vuelta a San Juan ma a causa di una febbre improvvisa il giorno prima dell'inizio della corsa non \u00e8 al via della prima tappa. Il suo debutto arriva poche settimane dopo al Dubai Tour, corsa non adatta alle sue caratteristiche e in cui non registra acuti. \u00c8 poi al via del Tour of Oman, che conclude al dodicesimo posto, mentre in marzo corre la Tirreno-Adriatico concludendola all'undicesimo posto. Il 17 marzo centra il suo primo obiettivo: ottiene infatti la vittoria nella Milano-Sanremo attaccando con successo sulla salita del Poggio a 7 km dal traguardo e riuscendo a conservare un vantaggio sufficiente per imporsi sul traguardo in Via Roma; primo italiano a vincere in dodici anni, ottiene il suo terzo trionfo nelle classiche monumento, dopo le due affermazioni al Giro di Lombardia.\nIn aprile partecipa per la prima volta al Giro delle Fiandre, dove prova uno scatto sul muro del Kruisberg insieme al poi vincitore Niki Terpstra, salvo poi desistere dall'azione e concludere la prova al 24\u00ba posto. Prende poi parte all'Amstel Gold Race, che conclude in 32\u00aa posizione, e alla Freccia Vallone, dove si rende protagonista di un attacco a 45 km dal traguardo sulla C\u00f4te de reve venendo ripreso a solo 1\u00a0km dall'arrivo. \u00c8 poi al via della Liegi-Bastogne-Liegi, dove \u00e8 tra i favoriti della vigilia; tuttavia perde contatto dal gruppo lungo la C\u00f4te de la Roche aux Faucons, terminando l'ultima prova del trittico delle Ardenne in 32\u00aa posizione. Dopo un periodo di riposo e un ritiro sul Teide, agli inizi di giugno partecipa al Crit\u00e9rium du Dauphin\u00e9 senza ambizioni di classifica (chiude lontano dai primi, ad oltre venti minuti dal vincitore Geraint Thomas) ma come preparazione al Tour de France. Arrivato al Tour come uno dei principali favoriti, mostra una buona condizione sin dalle prime tappe. Il 19 luglio 2018, poco prima dell'arrivo della tappa dell'Alpe d'Huez, \u00e8 per\u00f2 vittima di una caduta quando il collare della macchina fotografica di un tifoso a bordo strada si impiglia alla sua bicicletta. Conclude la frazione a 13 secondi dal vincitore, la maglia gialla Geraint Thomas, ma gli viene riscontrata una frattura a una vertebra ed \u00e8 per questo costretto al ritiro.\nDopo essersi sottoposto a un'operazione alla vertebra, prende parte alla Vuelta a Espa\u00f1a senza ambizioni di classifica, in vista del campionato del mondo. Fin dalle prime giornate accumula molto distacco dai pretendenti al successo, mentre nella seconda settimana si rende protagonista in alcune fughe senza per\u00f2 riuscire a cogliere successi di tappa. Conclude la corsa a tappe spagnola con due ore di ritardo dal vincitore Simon Yates. Nella rassegna iridata, organizzata su un percorso adatto agli scalatori, Nibali si presenta senza aver recuperato la piena forma dopo la frattura della vertebra e conclude la gara a sei minuti dal vincitore Alejandro Valverde, staccandosi dal gruppo dei migliori nell'ultima ascesa dell'Igls. Nell'ultima gara della stagione, il Giro di Lombardia, dimostra uno stato forma migliore rispetto al mondiale, e insieme a Thibaut Pinot scatta sul Muro di Sormano, salvo poi essere staccato dal francese sul successivo Civiglio, concludendo la gara al secondo posto.\n2019: il secondo posto al Giro.\nPer l'inizio del 2019 decide di rinunciare agli appuntamenti di inizio anno in Sudamerica, facendo il proprio debutto stagionale all'UAE Tour, dove rimane per\u00f2 lontano dai migliori. Successivamente corre la Strade Bianche, che conclude 31\u00ba a 10 minuti dal vincitore Julian Alaphilippe, e la Tirreno-Adriatico, dove, pur soffrendo in alcuni momenti, riesce a tenere il passo dei migliori, terminando al quindicesimo posto della generale. Il 23 marzo partecipa alla Milano-Sanremo, rimane fino alla fine nel gruppetto che si gioca la vittoria e si classifica ottavo. Cresce quindi di condizione in avvicinamento al Giro d'Italia: al Tour of the Alps sfiora la vittoria in alcune tappe e conclude terzo nella classifica finale, mentre alla Liegi-Bastogne-Liegi si piazza ottavo, nel gruppetto dei migliori a ridosso del vincitore Jakob Fuglsang.\nPrende il via del Giro d'Italia come uno dei principali favoriti per la maglia rosa. Alla prima tappa, una cronometro di 8\u00a0km che termina con la salita al Santuario della Madonna di San Luca, dimostra di avere gi\u00e0 una discreta condizione piazzandosi al terzo posto a 23\" da Primoz Roglic. Dopo diverse tappe senza particolari difficolt\u00e0, nella 9\u00ba tappa, una cronometro di 34,5 km, perde 1'05\" da Roglic guadagnando comunque su tutti gli altri rivali. Nella seconda settimana di corsa complice un marcamento tra Nibali e Roglic, la maglia rosa passa sulle spalle di Richard Carapaz, vincitore della 14\u00ba tappa con quasi 2' di vantaggio sui migliori. Nella 15\u00ba tappa riesce a distanziare Roglic, vittima anche di una caduta in discesa, guadagnando 40\", ma non Carapaz. Nella sedicesima tappa tenta un attacco sul Mortirolo venendo tuttavia ripreso dalla maglia rosa dopo poche centinaia di metri, riuscendo comunque a distanziare Rogli\u010d di oltre 1 minuto. Incrementa poi il vantaggio sullo sloveno nell'ascesa finale a Ponte di Legno. Nella 20\u00ba e ultima tappa di montagna si stacca sulle dura salita del Manghen insieme a Roglic riuscendo nella successiva discesa a tornare nel gruppo maglia rosa. Prova poi un paio di attacchi nell'ascesa a Croce d'Aune non riuscendo per\u00f2 a distanziare Carapaz. Recupera poi 50 secondi nei 17 chilometri della cronometro finale, rimanendo cos\u00ec al secondo posto, a 1\u201905\u201d dal corridore sudamericano, e ottenendo il sesto podio al Giro d'Italia. \nPrende parte successivamente anche al Tour de France: nelle prime frazioni riesce a mantenere il passo dei primi 20, salvo poi perdere le ruote dei migliori nella tappa con arrivo a Saint-\u00c9tienne, uscendo cos\u00ec definitivamente dalla lotta per la classifica generale. Nelle successive frazioni cerca la vittoria andando in fuga dove alla ventesima tappa (dimezzata causa maltempo), con arrivo in quota a Val Thorens, stacca i compagni di fuga a circa 10 km dall'arrivo e resiste al ritorno del gruppo. \nRientra alle corse a fine agosto al Giro di Germania, dove cerca di ritrovare la condizione per il finale di stagione, seguito poi dalle due classiche canadesi dove oltre ad un attacco al Grand Prix Cycliste de Qu\u00e9bec non registra acuti. Si taglia fuori dalle convocazioni per il mondiale in Yorkshire in quanto la sua condizione non era ottimale. A ottobre prende parte al Giro dell'Emilia dove chiude in 23\u00aa posizione staccandosi all'inizio dell'ultima ascesa verso San Luca, e alle Tre Valli Varesine, dove per un errore di una moto ripresa che manda fuori percorso il suo gruppetto, si ritira. \u00c8 al via del Giro di Lombardia il 13 ottobre, dove \u00e8 uno dei favoriti per la vittoria finale. Si stacca per\u00f2 sulle rampe del Civiglio, terminando al 55\u00ba posto. Con il Lombardia chiude la sua stagione e la sua avventura con la Bahrain-Merida.\n2020: quarto posto alla Parigi Nizza e settimo al Giro d'Italia.\nNel 2020 Vincenzo Nibali conquista un quarto posto nella corsa a tappe Parigi-Nizza a 1'16\" di distanza dal vincitore tedesco della Bora Hansgrohe Max Schachmann.\nAnche se la gara era a rischio per colpa del COVID-19 essa non \u00e8 stata annullata, ma \u00e8 stata cancellata l'ultima tappa che sarebbe dovuta arrivare a Nizza. Dopo lo stop per il covid 19 Nibali torna a correre il 1 Agosto alle Strade Bianche dove \u00e8 vittima di una caduta senza conseguenze ma \u00e8 costretto al ritiro. Il 3 Agosto \u00e8 al Gran Trittico Lombardo che chiude con un ottimo 5\u00ba posto. L'8 Agosto \u00e8 alla Milano Sanremo dove prova uno scatto sul Poggio ma viene superato da Alaphillipe e Van Aert (vincitore) e chiude la corsa al 23\u00ba posto. Il 12 Agosto \u00e8 al Gran Piemonte dove lavora per Giulio Ciccone che chiude la corsa al 9\u00ba posto. A ferragosto \u00e8 al Giro di Lombardia dove prova un attacco nella discesa dopo il muro di Sormano, sul Civiglio lavora per Giulio Ciccone e Bauke Mollema, ma chiude la corsa comunque al 6\u00ba posto. Il 18 Agosto \u00e8 al Giro dell'Emilia dove chiude la corsa al 7\u00ba posto. Il 23 Agosto \u00e8 al Campionato Italiano dove prova uno scatto a 1 km dall'arrivo ma chiude la corsa all'11\u00ba posto. Dal 7 al 14 Settembre \u00e8 alla Tirreno Adriatico, cercando la condizione in vista del Giro d'Italia, dove prova un attacco nella tappa di Sassotetto venendo ripreso dopo alcune centinaia di metri. Conclude la corsa al 19\u00ba posto a 8 minuti dal vincitore Yates. Il 19 Settembre \u00e8 al Giro dell'Appennino, cercando condizione in vista del Mondiale di Imola e del Giro d'Italia, prova un attacco a tanti km dall'arrivo venendo ripreso. Il 27 Settembre \u00e8 al Mondiale di Imola dove prova un attacco all'ultimo giro sulla salita di Mazzolano con altri 3 corridori (Landa, Uran e Van Aert) ma vengono ripresi poco dopo. Nibali perde contatto dai migliori sulla Cima Gallisterna (salita non adatta alle sue caratteristiche) concludendo la prova al 15\u00ba posto.\nDal 3 ottobre \u00e8 al Giro d'Italia che conclude al 7\u00ba posto in classifica generale a 8 minuti e 15 secondi dal vincitore Tao Geoghegan Hart.\n2021: obiettivo Giro e olimpiadi.\nNibali debutta all'\u00c9toile de Bess\u00e8ges concludendo 26\u00ba in classifica generale, provando la fuga (ma non entrando nell'azione decisiva) nella terza tappa e arrivando 18\u00ba nell'ultima tappa a cronometro a 53\" dal vincitore Ganna. \u00c8 poi all'UAE Tour dove conclude la corsa al 17\u00ba posto nella classifica generale.\nNel mese di marzo partecipa al Gran Premio Industria e Artigianato, dove conclude 10\u00ba a 16\" dal vincitore, attaccando sulla penultima ascesa al San Baronto e anche nella discesa successiva facendo selezione con un gruppetto ripreso dopo pochi km di pianura. Alla Tirreno-Adriatico conclude 9\u00ba a 6'30\" da Pogacar. Alla Milano-Sanremo \u00e8 35\u00ba ma a soli 10\" dal vincitore, il compagno di squadra Jasper Stuyven.\nAppena rientrato dal ritiro sul Teide, il 14 aprile Nibali si procura una frattura del radio destro mentre si stava allenando nella zona di Lugano. Torna al Giro d'Italia a poche settimane dall'infortunio, ma oltre ad accumulare un pesante ritardo in classifica generale, rimedia due gravi cadute alla quindicesima e alla diciassettesima tappa. Ciononostante riesce a portare a termine la corsa a tappe.\nA luglio partecipa al Tour de France in preparazione della prova su strada delle Olimpiadi di Tokyo, sprofondato ad oltre un'ora di ritardo in classifica generale e senza aver raccolto una vittoria di tappa, si ritira dalla corsa prima della partenza della sedicesima tappa. Convocato in nazionale dal commissario tecnico Cassani, nella prova in linea di Tokyo lavora in salita per Gianni Moscon e Alberto Bettiol, quest'ultimo riesce a inserirsi nel gruppo di testa in lotta per le medaglie, ma viene fermato dai crampi a 20 chilometri dal traguardo.\nIl 23 settembre viene annunciato il suo ritorno per la stagione 2022 nella squadra della Astana-Premier Tech, dopo cinque anni.\nIl 1\u00ba di ottobre Nibali trionfa al Giro di Sicilia, vincendo tappa e Giro grazie ad uno scatto nella prima met\u00e0 dell'ultimo GPM, quando a - 22 km stacca il gruppo e parte in solitaria, e poi consolidando il vantaggio nella discesa.\nIl 9 ottobre partecipa all'ultima gara con la maglia della Trek Segafredo, il Giro di Lombardia, con arrivo a Bergamo, nella quale si \u00e8 piazzato 13\u00b0 dopo essersi reso protagonista con vari attacchi tra i -40 e i -30 km al traguardo."}
{"id": "687438", "revid": "729019", "url": "https://it.wikipedia.org/wiki?curid=687438", "title": "Bruno Branciforte", "text": "Ammiraglio di squadra della Marina Militare Italiana, gi\u00e0 direttore del SISMI, \u00e8 stato il primo direttore dell'Agenzia Informazioni e Sicurezza Esterna.\nBiografia.\nLaureato in Scienze marittime e navali, dal 1976 al 1977 ha comandato la corvetta \"Aquila\". Tra il 1979 e il 1985 ha diretto il Centro operativo intelligence e poi il Settore ricerca in seno allo stato maggiore della Marina.\nNel 1985, come capitano di fregata, \u00e8 stato comandante in seconda dell'incrociatore \"Vittorio Veneto\". In seguito ha comandato la fregata \"Aliseo\".\nDal 1987 al 1989 \u00e8 nuovamente allo Stato maggiore della Marina; nel 1989 \u00e8 nominato addetto navale a Washington (Stati Uniti), fino al 1992.\nDal 1992 all'anno seguente \u00e8 comandante della portaerei \"Giuseppe Garibaldi\", dove ritorner\u00e0 a seguito del corso frequentato presso il Centro Alti Studi per la Difesa.\nDal 1995 (anno della promozione ad ammiraglio) al 1998 \u00e8 stato capo del 2\u00ba reparto di intelligence, e contemporaneamente capo del 3\u00ba reparto Piani ed Operazioni dal 1996 al 1998.\nDal 1998 al 2000 \u00e8 a capo del 3\u00ba reparto Pianificazione Generale. Dal 2001 al 2004 \u00e8 stato capo di stato maggiore del comando in capo della squadra navale.\nNel 2004 \u00e8 stato nominato prima ammiraglio di squadra e poi comandante in capo della squadra navale, incarico ricoperto fino al 2006.\nDal 2006 al 2007 \u00e8 stato direttore del SISMI e poi dell'AISE (2007 - 2010).\nDal 23 febbraio 2010 \u00e8 stato capo di stato maggiore della Marina, avvicendando l'ammiraglio Paolo La Rosa, fino al 1\u00ba marzo 2012, e sostituito dall'amm. Luigi Binelli Mantelli."}
{"id": "687442", "revid": "466539", "url": "https://it.wikipedia.org/wiki?curid=687442", "title": "Geoff Hurst", "text": "Assieme a Martin Peters, Kenny Brown, William Bonds e Frank Lampard senior, \u00e8 primatista di presenze (15) col West Ham nelle competizioni calcistiche europee.\nCarriera.\nClub.\nNato nel Lancashire, a cinque anni si trasfer\u00ec con la famiglia nell'Essex. Anche suo padre era calciatore, ma milit\u00f2 solo nelle divisioni inferiori. Cresciuto come centrocampista nel West Ham United, venne trasformato in centravanti e arriv\u00f2 a conquistare la FA Cup nel 1964, segnando un gol molto importante. L'anno seguente a Wembley vinse la Coppa delle Coppe contro il Monaco 1860. Rimase a giocare nel West Ham anche dopo la vittoria mondiale, senza riuscire ad ottenere altri successi con la squadra. Chiamato a difendere il titolo mondiale in Messico, segn\u00f2 una rete prima dell'eliminazione ai supplementari nei quarti, proprio contro la Germania Ovest.\nLasci\u00f2 il West Ham nel 1972 dopo 499 partite e 252 gol, approdando allo Stoke City di Gordon Banks. Nelle qualificazioni degli europei dello stesso anno gioc\u00f2 la sua ultima partita in nazionale: in campo internazionale collezion\u00f2 49 partite segnando 24 reti. Gioc\u00f2 poi anche nel West Bromwich Albion e nel 1976 si trasfer\u00ec a Seattle, negli Stati Uniti per giocare nella North American Soccer League tra le file dei Sounders. Gioc\u00f2 quindi anche in Kuwait, in Irlanda al Cork Celtic e infine come giocatore-allenatore nelle serie inferiori inglesi al Telford United.\nNazionale.\nAlf Ramsey lo chiam\u00f2 in nazionale nel febbraio 1966. Portato ai mondiali di quell'anno come riserva di Jimmy Greaves e Roger Hunt, and\u00f2 a sostituire il primo dopo l'infortunio di cui soffr\u00ec durante la competizione. Con Bobby Moore e Martin Peters form\u00f2 un terzetto di giocatori che vestirono la maglia inglese in quella fase cruciale della competizione, quando Hurst segn\u00f2 il gol decisivo per la qualificazione alla semifinale contro l'. Dopo la vittoria per 2-1 contro il sembrava destinato a dover lasciare il posto a Greaves per la finale, tuttavia l'allenatore Ramsey decise di schierare ancora la coppia Hurst-Hunt.\nIn finale contro la pareggi\u00f2 dopo 6 minuti il gol dei tedeschi su servizio di Moore, mentre nel secondo tempo offr\u00ec la palla del vantaggio al compagno di squadra Peters, prima del pareggio all'ultimo minuto dei tedeschi. I successivi tempi supplementari furono i 30 minuti pi\u00f9 celebri della carriera di Hurst. Celebre \u00e8 il gol del 3-2, un potente tiro che si stamp\u00f2 nella parte interna della traversa sbattendo poi a terra e uscendo dalla porta, prima di essere messo in calcio d'angolo. L'arbitro, incerto sul da farsi, consult\u00f2 il guardialinee ed assegn\u00f2 il gol fra le proteste dei giocatori tedeschi. Negli ultimi minuti di gioco segn\u00f2 la terza rete ancora su lancio di Moore. Il dibattito sul secondo gol di Hurst dur\u00f2 a lungo e la rete rimase uno dei pi\u00f9 celebri gol fantasma di tutti i tempi. Ingrandimenti digitali possibili con l'odierna tecnologia hanno dimostrato che il pallone non aveva in realt\u00e0 varcato la linea di porta. Una delle sue frasi celebri rimase: \"Quando mi trovo davanti ad un portiere penso ad una cosa soltanto: distruggerlo\".\nAllenatore.\nCome allenatore non ebbe gran fortuna, pur essendo stato secondo di Ron Greenwood in Nazionale dal 1977 al 1982 e avendo guidato poi il Chelsea dal 1979 al 1981."}
{"id": "687450", "revid": "38120", "url": "https://it.wikipedia.org/wiki?curid=687450", "title": "Imhotep (Stargate)", "text": ""}
{"id": "687451", "revid": "298055", "url": "https://it.wikipedia.org/wiki?curid=687451", "title": "Farthen D\u00fbr", "text": ""}
{"id": "687452", "revid": "486946", "url": "https://it.wikipedia.org/wiki?curid=687452", "title": "Farthen'd\u00fbr", "text": ""}
{"id": "687453", "revid": "486946", "url": "https://it.wikipedia.org/wiki?curid=687453", "title": "Farthen'dur", "text": ""}
{"id": "687456", "revid": "123324428", "url": "https://it.wikipedia.org/wiki?curid=687456", "title": "Lancia Ardea", "text": "La Lancia Ardea \u00e8 un'automobile prodotta dalla casa torinese Lancia dal 1939 al 1953.\nIl contesto.\nIl 1939 volge al termine tra i primi bagliori della guerra, quando la Casa torinese lancia sul mercato un nuovo prodotto rivoluzionario, alla cui realizzazione ha probabilmente contribuito il famoso progettista Vittorio Jano, passato dall'Alfa Romeo alla Lancia nel febbraio 1938. Alla vettura viene dato il nome \u201cArdea\u201d, corrispondente a quello di un'antichissima citt\u00e0 laziale (geograficamente a sud di Pomezia).\nAnche se l'idea di una vettura di piccola cilindrata da affiancare all'Aprilia \u00e8 sicuramente parto della fervida mente di Vincenzo Lancia (che pare l'avesse gi\u00e0 definita come \"la pi\u00f9 popolare vettura tra quelle che ho prodotto finora\"), il primo vagito di quella che poi sar\u00e0 l'Ardea si pu\u00f2 identificare in un brevetto, depositato circa due mesi dopo la scomparsa di \"mons\u00f9\" Lancia, nella primavera del 1937, per \"una nuova distribuzione a valvole in testa inclinate, comandate da un solo albero di distribuzione azionato da una catena silenziosa munita di tenditore automatico\". Dietro questa poco entusiasmante definizione, si cela per\u00f2 un ingegnoso meccanismo mediante il quale un solo albero a camme aziona, tramite otto aste molto corte (e bilancieri), le valvole, che risultano inclinate rispetto all'asse dei cilindri: il sistema consente cos\u00ec di ottenere, senza dover ricorrere a due o pi\u00f9 alberi a camme, le teste emisferiche, considerate all'epoca il massimo per l'elevato rendimento.\nPer quanto riguarda invece la linea della carrozzeria, la signora Adele Lancia ed i suoi collaboratori non hanno alcun dubbio: essa deve ripetere, praticamente ridotta in scala 9:10, quella della sorella maggiore Aprilia, gi\u00e0 accolta con favore da pubblico e critica ed avviata al successo. Vero e proprio gioiellino, l'Ardea ha il torto di nascere in un momento sbagliato: quando, nel novembre del 1939, essa viene presentata al Capo del Governo italiano, Benito Mussolini, si respira aria di guerra (due mesi prima, il 1\u00ba settembre, Hitler ha scatenato il conflitto mondiale), in Italia \u00e8 appena stato istituito il divieto di circolazione (imposto dal 3 settembre sar\u00e0 provvisoriamente abrogato l'8 dicembre 1939), la benzina \u00e8 razionata, il clima insomma non \u00e8 certo quello ideale per il lancio di un nuovo modello di vettura, ancorch\u00e9 relativamente economico.\nLa storia e le caratteristiche.\nLa Lancia Ardea (o tipo 250) \u00e8 dunque una piccola vettura, dalle brillanti prestazioni, che si presenta con una carrozzeria berlina a quattro porte la cui linea ricalca quella dell'Aprilia.\nConsiderata l'ottima riuscita riscontrata sulla sorella maggiore, anche la struttura di questo nuovo modello \u00e8 naturalmente del tipo \u201cportante\u201d.\nL'Ardea dispone di un motore (tipo 100) a 4 cilindri a V stretto (l'angolo della \u201cV\u201d dovrebbe essere di 19\u00b054\u2032 anche se qualche fonte riporta 17\u00b040\u2032) di 903\u00a0cm\u00b3 (alesaggio mm 65 e corsa mm 68) che eroga una potenza massima di 28,8\u00a0hp e che pu\u00f2 ruotare al bel regime (per l'epoca) di 4600 giri al minuto.\nSeguendo i dettami di \"mons\u00f9\" Lancia, il progetto del motore dell'Ardea \u2013 oltre al gi\u00e0 descritto sistema di distribuzione \u2013 prevede un gruppo leggero (circa 80\u00a0kg) e di dimensioni compatte, pur se con il monoblocco motore realizzato in ghisa a pareti sottili per evitare il ricorso alle leghe d'alluminio, giudicate pi\u00f9 costose ed ancora non sufficientemente affidabili. Raffinato particolare di questo motore sono le bielle in duralluminio.\nI collaudi dell'Ardea vengono portati avanti dall'esperto Luigi Gismondi, che inizialmente utilizza alcune Aprilia munite di motore Ardea, e che non riscontra gravi inconvenienti, fatta salva una scarsa affidabilit\u00e0 degli ammortizzatori anteriori, cui peraltro si riesce infine a porre rimedio modificando opportunamente l'avantreno.\nPer quanto riguarda le sospensioni, ferma restando l'impostazione classica Lancia all'avantreno (ruote indipendenti con cannocchiali verticali incorporanti i molloni elicoidali ed ammortizzatori idraulici concentrici), troviamo un retrotreno non pi\u00f9 \u201ccomplesso\u201d come quello dell'Aprilia, ma un pi\u00f9 semplice e classico ponte rigido con balestre longitudinali\nUna caratteristica interessante \u00e8 data dall'albero di trasmissione con giunti snodati ed elastici ad incastri cilindrici (all'interno di boccole in gomma). Il resto della trasmissione \u00e8 composto dalla solita frizione monodisco a secco e da un cambio a quattro rapporti avanti, con ingranaggi del tipo a imbocco rapido.\nQuesto il quadro riepilogativo delle misure di costruzione e di ingombro dell'Ardea poste a confronto con quelle della contemporanea Aprilia seconda serie: passo cm 244,0 (Aprilia 275,0), carreggiata anteriore cm 116,2 (126,2), carreggiata posteriore cm 118,0 (128,7), lunghezza vettura cm 361,5 (393), larghezza cm 138,0 (150,0), altezza cm 151,0 (153,0).\nMalgrado le dimensioni pi\u00f9 ridotte, l'abitacolo dell'Ardea \u2013 il cui accesso \u00e8 anche qui ottimo per via del sistema di apertura delle portiere ad armadio e della assenza del montante centrale \u2013 non sacrifica i passeggeri: la posizione molto avanzata del motore \u2013 montato quasi a sbalzo rispetto all'assale anteriore \u2013 consente una buona abitabilit\u00e0 complessiva, mentre gli occupanti dei posti posteriori finiscono anzi per disporre di un maggior spazio in altezza grazie alla linea della coda (o pi\u00f9 precisamente della parte finale del tetto) pi\u00f9 tozza e meno sfuggente rispetto a quella dell'Aprilia.\nRimanendo in tema di carrozzeria, altri due particolari differenziano sensibilmente le due vetture: il cofano motore (che nella Ardea \u00e8 realizzato in un sol pezzo e del pi\u00f9 moderno tipo con apertura \u201ca coccodrillo\u201d) ed il bagagliaio (che qui non \u00e8 accessibile dall'esterno ma dall'abitacolo). La ruota di scorta \u00e8 invece accessibile dall'esterno, rimuovendo un apposito sportello recante la targa.\nTerminiamo con un cenno alle prestazioni della vettura che, grazie alla potenza del motore (piuttosto elevata in relazione alla classe ed alla cilindrata), alla leggerezza d'assieme (la vettura pesa, in ordine di marcia, qualcosa meno di 800\u00a0kg) ed alla buona forma aerodinamica (0,38 il suo coefficiente Cx), sono di tutto rispetto: velocit\u00e0 massima superiore ai 105\u00a0km orari e consumo inferiore agli 8 litri ogni 100\u00a0km\nLa scelta (e la pronuncia) del nome.\nAlla vettura viene dato il nome \u201cArdea\u201d, corrispondente a quello di un'antichissima citt\u00e0 laziale (a sud di Pomezia), fondata forse dal figlio di Ulisse e di Circe, che fu capitale dei Rutuli all'epoca dello sbarco di Enea.\nQuesto nome, poco amato anche dagli stessi \u201clancisti\u201d, dar\u00e0 luogo a discussioni circa la sua corretta pronuncia: inizialmente \u00e8 la stessa Casa costruttrice a suggerire l'accentazione sulla prima \u201cA\u201d (a dimostrarlo ci sono i primi \"d\u00e9pliant\"), ma alla fine prevarranno coloro che non gradiscono questa posizione dell'accento, tanto \u00e8 vero che ancora oggi, quando ci si riferisce a questo modello, lo si pronuncia il pi\u00f9 delle volte come Ard\u00e8a (ad essere accentata \u00e8 dunque la \u201ce\u201d).\nL'evoluzione.\nL'Ardea berlina viene presentata in anteprima a Benito Mussolini, capo del Governo italiano, nel novembre del 1939, ma la sua produzione in serie inizia un mese dopo, a dicembre (il 14 dicembre esce dalla fabbrica, per i collaudi, il primo esemplare). Le prime consegne ai clienti risalgono al gennaio 1940.&lt;br&gt;\nMalgrado le ridotte dimensioni del motore, anche nel caso della Ardea la Lancia ritiene di approntare uno speciale autotelaio a piattaforma (tipo 350) da destinare ai carrozzieri per le versioni fuori serie. A causa degli eventi bellici (ma anche per via della classe della vettura poco idonea allo scopo), di questo autotelaio verranno costruite pochissime unit\u00e0 (il dato esatto non \u00e8 disponibile).&lt;br&gt;\nSul finire del 1940 alla berlina si affianca la versione \u201cTass\u00ec\u201d definita anche come tipo 450-Roma: messa da parte la scocca portante, questo \u201ctassi\u201d \u00e8 realizzato su un telaio a piattaforma con passo e carreggiate maggiorati. Del Tassi Roma 450 verranno realizzati, nel triennio 1940-1942, 501 esemplari (511 secondo alcune fonti).&lt;br&gt;\nMalgrado anche l'Italia sia ormai coinvolta direttamente nella seconda guerra mondiale, il 10 ottobre 1941, dopo 2992 berline costruite, la Lancia apporta alla Ardea una modifica al vano portabagagli, che diventa accessibile dall'esterno tramite un coperchio di ampie dimensioni, simile a quello esistente sull'Aprilia. Questa Ardea modificata viene definita come \u201cseconda serie\u201d (anche se, per completezza d'informazione, va detto che taluni ritengono che l'inizio della seconda serie coincida con l'uscita della versione a 12 volt, nel gennaio 1948).&lt;br&gt;\nTra la fine del '42 e l'inizio del '43, l'intera attivit\u00e0 produttiva Lancia viene trasferita negli stabilimenti di Bolzano, ritenuti meno vulnerabili, e la costruzione dell'Ardea, gi\u00e0 ridotta a mezzo migliaio di pezzi nel 1942, si contrae ulteriormente sino praticamente ad arrestarsi nel 1944, per riprendere poi con una qualche regolarit\u00e0 nel febbraio del 1946.\nDalla seconda met\u00e0 del 1945, intanto, alla berlina si aggiunge la versione commerciale del tipo \u201cfurgoncino\u201d, che rimarr\u00e0 in produzione fino al 1953 e che sar\u00e0 affiancato, dalla met\u00e0 del 1948, dalla versione \u201ccamioncino\u201d.\nAlla fine di gennaio del 1948, l'Ardea \u00e8 oggetto di alcune modifiche non di poco conto (che tuttavia, come gi\u00e0 s'\u00e8 fatto cenno, non danno origine, ufficialmente, a una nuova serie), tra cui l'adozione dell'impianto elettrico a 12 volt (in luogo di quello a 6 volt montato precedentemente) ed alcuni ritocchi al motore (variazione rapporto di compressione, diversa taratura del carburatore)\nLa produzione della terza serie (presentata ufficialmente al Salone dell'automobile di Torino del 15 settembre 1948) inizia il 5 agosto 1948 e presenta quale novit\u00e0 principale l'adozione del cambio di velocit\u00e0 a 5 rapporti (ennesimo \u201cprimato\u201d della Lancia), ma si distingue esteticamente per l'ampliamento del lunotto e la scomparsa della nervatura centrale \u201ca cresta\u201d sul tetto e sul coperchio del bagagliaio.\nLa quarta ed ultima serie inizia il 16 novembre 1949 e si differenzia dalla serie precedente per modifiche al motore (nuova testata in alluminio anzich\u00e9 in ghisa, incremento del valore del rapporto di compressione, nuovo carburatore, leggero aumento della potenza da 28,8 a 30\u00a0hp) e per alcuni particolari di carrozzeria, all'interno (volante di guida, posacenere, pomelleria) e all'esterno (applicazione di una protezione in gomma ai paraurti e una diversa grafia della scritta \u201cLancia\u201d sulle calotte delle ruote).\nLa produzione dell'Ardea berlina si arresta alla fine del 1952 per far posto all'Appia (la sua erede), mentre il furgoncino le sopravvive qualche mese (se ne costruiscono ancora 320 nel 1953).\nIn base alle numerazioni progressive, il totale di unit\u00e0 prodotte sarebbe pari a 22.730 unit\u00e0; da altra documentazione Lancia, tuttavia, questo totale risulterebbe di sole 22.710 unit\u00e0: \u00e8 probabile che le 20 unit\u00e0 in meno corrispondano a 20 vetture distrutte/demolite nell'autunno del 1942 a seguito di un'incursione aerea.\nLa concorrenza.\nIntrodotta sul mercato in un momento pessimo, l'Ardea entra comunque in concorrenza diretta con l'equivalente prodotto della Fiat, la 1100, che, a fronte di una maggiore cilindrata, offre prestazioni sostanzialmente simili, ma costa decisamente meno (all'inizio del 1940: Lire 26.500 l'Ardea, Lire 20.750 la 1100; a marzo 1940, Lire 28.500 l'Ardea, Lire 23.500 la 1100; nel dopoguerra, nel 1948, Lire 1.260.000 l'Ardea, Lire 1.048.000 la 1100B; nel 1952, Lire 1.331.500 l'Ardea, Lire 1.100.000 la 1100E).\nA favore della nuova creatura Lancia vanno ascritti un minor consumo, ingombri ridotti, una maggiore raffinatezza e, come sempre, un miglior grado di finitura, ma evidentemente queste qualit\u00e0 hanno un prezzo forse troppo elevato, che soltanto i \u201clancisti\u201d affezionati sono disposti a pagare.\nI numeri riguardanti gli esemplari costruiti si commentano da soli: tra il 1940 ed il 1952, vengono costruite poco pi\u00f9 di 23.000 berline Ardea (taxi compresi), mentre nello stesso periodo le Fiat 1100 prodotte sono oltre sei volte tanto (oltre 148.000, includendo i taxi e le versioni \u201cberlina lunga\u201d).\nIl prezzo dell'Ardea.\nCome s'\u00e8 detto nel capitolo \u201cla concorrenza\u201d, il prezzo di acquisto della Lancia Ardea \u00e8 sempre risultato pi\u00f9 elevato rispetto a quelli praticati dalla concorrenza: se ci\u00f2 vale per il listino italiano, nel caso del prezzo di vendita all'estero la differenza \u00e8 ancora pi\u00f9 sensibile.&lt;br&gt;\nListini italiani&lt;br&gt;\nSe confrontiamo il listino della Ardea con quello della Fiat 1100, la sua diretta concorrente, abbiamo \u2013 per quanto riguarda il mercato italiano \u2013 questa situazione:&lt;br&gt;\n1940 - gennaio \u2013 Lire 26.500 l'Ardea, Lire 20.750 la Fiat 1100&lt;br&gt;\n1940 \u2013 marzo \u2013 Lire 28.500 l'Ardea e Lire 23.500 la Fiat 1100&lt;br&gt;\n1943 \u2013 settembre \u2013 Lire 41.000 l'Ardea (N.D. il prezzo della Fiat 1100)&lt;br&gt;\n1945 \u2013 novembre \u2013 Lire 325.000 l'Ardea, Lire 251.000 la Fiat 1100&lt;br&gt;\n1946 \u2013 marzo \u2013 Lire 480.000 l'Ardea (N.D. il prezzo della Fiat 1100)&lt;br&gt;\n1947 \u2013 novembre \u2013 Lire 1.260.000 l'Ardea, Lire 1.000.000 circa la Fiat 1100&lt;br&gt;\n1948 \u2013 dicembre \u2013 Lire 1.260.000 l'Ardea, Lire 1.034.000 la Fiat 1100 B&lt;br&gt;\n1949 \u2013 novembre \u2013 Lire 1.330.000 l'Ardea, Lire 1.160.000 la Fiat 1100 E&lt;br&gt;\n1950 \u2013 dicembre \u2013 Lire 1.190.000 l'Ardea, Lire 975.000 la Fiat 1100 E&lt;br&gt;\n1951 \u2013 gennaio \u2013 Lire 1.327.000 l'Ardea, Lire 1.100.000 la Fiat 1100 E&lt;br&gt;\n1952 \u2013 ottobre \u2013 Lire 1.331.500 l'Ardea, Lire 1.100.000 la Fiat 1100 E&lt;br&gt;\nPrezzi in Svizzera&lt;br&gt;\nSul mercato \u201clibero\u201d svizzero, il prezzo praticato dalla Lancia per l'Ardea risulta davvero elevatissimo, considerata la categoria e la cilindrata della vettura. Eccone un estratto che evidenzia la veridicit\u00e0 di questa affermazione.\nNel marzo 1949 = Franchi svizzeri 12.500 la Lancia Ardea (Franchi 7.900 la Fiat 1100 B; 7.100 la Simca Huit di 1200\u00a0cm\u00b3 \u2013 la versione francese della nostra Fiat 1100 \u2013 5.500 la pi\u00f9 moderna 4CV Renault di 750\u00a0cm\u00b3 a motore posteriore, 6.200 la Fiat 500B giardiniera).\nNel marzo 1950 = Franchi svizzeri 10.500 la Lancia Ardea (7.200 la Fiat 1100 E, 6.950 la Simca Huit, 4.850 la Renault 4CV Lusso, 5.900 la 500 C giardiniera, 9.800 una Mercedes 170)&lt;br&gt;\nNel marzo 1951 = Franchi svizzeri 10.500 la Lancia Ardea (7.350 la Fiat 1100 E, 6.950 la Simca Huit, 4.800 la Renault 4CV Lusso, 6.020 la 500 C giardiniera, 8.250 la Austin A40, 9.900 una Mercedes 170)&lt;br&gt;\nNel marzo 1952 = Franchi svizzeri 11.400 la Lancia Ardea (7.650 la Fiat 1100 E, 8975 la nuova Simca Aronde, 8300 la Peugeot 203, 6500 la 500C Belvedere, 5300 la Renault 4CV, 8450 la Austin A40, 13.400 la rinnovata Mercedes 170S)\nLe Ardea derivate.\nIl primo prodotto \u201cderivato Ardea\u201d \u00e8 il Tassi Roma (modello 450 secondo la denominazione ufficiale della Casa), che nasce nel 1940.\nCaratterizzata da una linea antiquata, questa versione viene realizzata abbandonando la struttura portante ed utilizzando un telaio a pianale di dimensioni (passo e carreggiata) maggiori rispetto alla berlina, per l'ovvia necessit\u00e0 di offrire una migliore abitabilit\u00e0 ai passeggeri.\nIl motore (e la meccanica in genere) sono evidentemente quelli della berlina, fatta eccezione per il rapporto finale di demoltiplicazione della trasmissione (con maggiore riduzione, quindi pi\u00f9 \u201ccorto\u201d), per la misura (maggiorata) di cerchioni e gomme e per la netta riduzione delle prestazioni \u2013 minori velocit\u00e0, accelerazione e ripresa e maggior consumo \u2013 imputabile al maggior peso (circa 300\u00a0kg in pi\u00f9, pari ad un aumento di quasi il 40%).\nDi questa tutto sommato non entusiasmante versione, vengono costruiti, nel triennio 1940\u20131942, poco pi\u00f9 di 500 unit\u00e0. Il 1941 \u00e8 comunque l'anno in cui dalla fabbrica escono quasi tutti gli esemplari (424 per l'esattezza). Il numero complessivo di pezzi prodotti dovrebbe essere di 511, dal momento che la numerazione inizia dal 450-1001 e termina con il 450-1511, ma secondo altre fonti la produzione effettiva risulterebbe leggermente inferiore (501 unit\u00e0)&lt;br&gt;\nNel 1941, in piena guerra, la Lancia pare abbia costruito 9 \u201cfurgoncini\u201d con meccanica Ardea; di certo c'\u00e8 che la vendita di questa fortunata versione commerciale inizia seriamente nell'immediato dopoguerra, nella seconda met\u00e0 del 1945. Il furgoncino Ardea \u2013 la cui denominazione di fabbrica \u00e8 tipo 550 ma che viene anche pubblicizzato come \u201c800\u201d ad indicare la portata in chilogrammi \u2013 rimane in produzione fino al 1953 inoltrato, e viene affiancato dalla versione \u201ccamioncino\u201d (nata alla met\u00e0 del 1948 e rimasta in produzione circa quattro anni). Partendo dalla \u201cbase\u201d del furgoncino, vengono anche costruite parecchie \u201cambulanze\u201d, commercializzate dalla stessa Lancia.\nC'\u00e8 da aggiungere infine che questi veicoli commerciali \u2013 anche esteticamente gradevoli \u2013 vengono accolti con notevole favore dalla clientela tanto che se ne costruiscono quasi 9.000, di cui oltre 7.000 furgoncini.\nLe Ardea fuoriserie.\nPochissime sono le Ardea carrozzate fuori serie sul telaio \u201c350\u201d approntato dalla Casa torinese: certamente Pininfarina ha realizzato qualche cabriolet, mentre, nel dopoguerra, abbiamo sicuramente qualche esemplare (di cui solo uno documentato) dovuto a Zagato, che lo ha realizzato secondo la formula \u201cPanoramica\u201d tipica, allora, del carrozziere milanese.&lt;br&gt;\nInteressante per la linea della \u201ccoda\u201d che in un certo senso anticipa quella della futura Appia, \u00e8 una berlina (molto probabilmente un esemplare unico), su telaio del tipo 450 a passo lungo, dovuto a Pininfarina.&lt;br&gt;\nAl Salone di Torino dell'aprile 1951, lo stand Lancia ospita una speciale versione derivata dal furgoncino Ardea: denominata \u201cPromiscuetta\u201d, l'interessante veicolo \u2013 realizzato dalla piccola carrozzeria torinese Franco \u2013 \u00e8 sostanzialmente una multispazio \"ante litteram\" a 4 porte (5 con quella posteriore, sdoppiata) il cui abitacolo pu\u00f2 essere trasformato, con poche e semplici manovre di ribaltamento dei sedili posteriori, da normale vettura a 5 posti in capace biposto con ampio vano posteriore per il trasporto di cose. Questa la descrizione che ne faceva la rivista \u201cL'Automobile\u201d edita dall'Automobile Club d'Italia: \"La Lancia espone inoltre un furgoncino su autotelaio Ardea particolarmente interessante per la sua versatilit\u00e0. Pu\u00f2 trasportare cinque persone e una buona quantit\u00e0 di bagaglio sistemato nella parte posteriore, dietro il sedile, oppure, ribaltando il sedile posteriore con facilissima manovra, due persone pi\u00f9 8 quintali di merci. Rimuovendo completamente il sedile stesso, infine, lo spazio destinato alle merci diviene ancora pi\u00f9 ampio. Il veicolo, denominato \u201cPromiscuetta\u201d, ha una carrozzeria interamente metallica eseguita dalla carrozzeria Franco di Torino, ed \u00e8 particolarmente adatto ai viaggiatori di commercio.\"&lt;br&gt;\nBisogna infine ricordare come alcune creazioni artigianali in qualche modo imparentate con l'Ardea abbiano partecipato in Italia, tra il 1947 ed i primi anni cinquanta, ad alcune corse su strada ed in salita. Di esse e dei loro risultati sportivi (mai comunque esaltanti) parleremo nel pi\u00f9 appropriato capitolo definito come \u201cl'Ardea e le corse\u201d: qui basta citarne le denominazioni: Alf (Avalle-Lancia-Fiorio), Ardor (Ardea\u2013Dell'Orto), Frediani, Osfa (Officina Specializzata Aldo Faccioli), Parisotto, Vici. Si pu\u00f2 ancora aggiungere che, tutte, impiegarono un'unit\u00e0 motrice Ardea, elaborata, potenziata ma ridotta nella cilindrata, onde rientrare nei limiti della classe di cilindrata \u201cfino a 750 cm\u00b3\u201d.\nL'Ardea e le corse.\nEssendo stata lanciata sul mercato alla fine del 1939, quando ormai nessuno pi\u00f9 poteva permettersi di parlare di corse automobilistiche per via della guerra, l'albo d'oro dell'Ardea inizia dal 1946.&lt;br&gt;\nLa sua cilindrata, 903\u00a0cm\u00b3, la costringe a correre nell'ambito della classe compresa tra i 751 ed i 1100\u00a0cm\u00b3, quindi a misurarsi con la pi\u00f9 potente rivale Fiat 1100, l'Ardea \u00e8 stata utilizzata raramente nelle competizioni, anche in ambito nazionale.&lt;br&gt;\nTuttavia non sono mancate alcune prestazioni degne di rilievo, tra cui, nel giugno 1947, una mirabolante vittoria nella sua classe della categoria Turismo Internazionale \u2013 davanti a tutte le Fiat 1100 \u2013 alla XIV edizione della famosa grande corsa su strada italiana dell'epoca, la Mille Miglia.&lt;br&gt;\nA parte le berline di serie (o quasi), la scena sportiva degli anni a cavallo tra il decennio degli anni cinquanta e quello successivo vede la discesa in campo di alcune vetturette di realizzazione artigianale \u2013 in genere con carrozzeria cosiddetta \u201cbarchetta\u201d cio\u00e8 sostanzialmente \"spyder\" \u2013 munite di motore di derivazione Ardea. Le vetturette sport motorizzate Lancia di cui si ha notizia sono almeno sei (Alf, Ardor, Frediani, Osfa, Parisotto, Vici). A seguire una breve storia di ciascuna di esse, con i principali risultati sportivi conseguiti.&lt;br&gt;\nAlf&lt;br&gt;\nNel 1949 un \"gentleman\" appassionato d'automobilismo, il noto industriale torinese nonch\u00e9 ingegnere Sandro Fiorio, in accordo con l'amico Piero Avalle, fa mettere in costruzione una speciale vetturetta per correre nella classe fino a 750\u00a0cm\u00b3.&lt;br&gt;\nIl telaio (tubolare) viene realizzato dall'officina dei fratelli Grignani, mentre il motore \u2013 pare ottenuto direttamente dalla Lancia grazie alle amicizie dell'ingegnere \u2013 \u00e8 un Ardea ridotto a poco pi\u00f9 di 700\u00a0cm\u00b3 di cilindrata. Questa minuscola vetturetta, definita \u201cAlf\u201d (acronimo di Avalle Lancia Fiorio) viene portata in gara un po' da uno e un po' dall'altro dei due amici (alle Mille Miglia del 1950 e del 1951 i due correranno in coppia).&lt;br&gt;\nQuesta vettura consegue una sola la vittoria alla Coppa della Toscana 1951, dove viene condotta dai due amici-costruttori: in tutte le altre occasioni i risultati sono meno eclatanti, anche se non mancano molti onorevoli piazzamenti, tra cui un importante 3\u00ba posto di classe (40\u00ba posto assoluto) alla Mille Miglia 1950, sempre grazie alla guida di Piero Avalle e Sandro Fiorio.&lt;br&gt;\nArdor&lt;br&gt;\nNel 1948 il vicentino ingegner Enrico Dell'Orto realizza, tra le altre, una \u201c750\u201d munita di motore Ardea e sospensioni Fiat 1100. Chiamata \u201cArdor\u201d (per contrazione di \u201cArdea\u2013Dell'Orto\u201d) la vettura prende parte con Andrea Zuccato e con lo stesso Dell'Orto ad alcune gare nel biennio 1948\u20131949: in quegli anni ottiene, tra l'altro, il 2\u00ba posto di classe alla Coppa delle Dolomiti 1948, il 3\u00ba nella corsa in salita di Agordo e la vittoria (sempre di classe) alla salita Mosson\u2013Tresch\u00e8 Conca del 1949. Nel 1950 la macchina viene acquistata da Alessandro Parisotto, che partecipa alla Treponti\u2013Castelnuovo ottenendo peraltro un modesto 5\u00ba posto di classe.&lt;br&gt;\nFrediani&lt;br&gt;\nIn Toscana, un poco noto artigiano, Frediani, realizza nel 1952 per conto del pilota lucchese Mario Ricci, una sorta di \u201csiluro\u201d basato su telaio Fiat 500 e motore Ardea ridimensionato nella cilindrata ma munito di doppio carburatore. Nel 1953 questa Lancia\u2013Frediani, carrozzata dalla Fratelli Mariani di Pistoia, partecipa ad alcune importanti competizioni, ottenendo, nella classe 750 sport, alcuni interessanti risultati: 2\u00ba posto (Mario Ricci/Romiti) al durissimo Giro di Sicilia, 6\u00ba posto al Circuito di Forl\u00ec, 3\u00ba posto alla celebre Targa Florio ed alla salita Scala Giocca\u2013Osilo. La carriera si chiude, sempre nel 1953, con la vittoria di classe alla Coppa della Consuma.&lt;br&gt;\nOsfa&lt;br&gt;\nLa \u201cOsfa\u201d (acronimo di Officina Specializzata Faccioli Aldo), attiva nell'immediato dopoguerra, realizza nel 1947 una prima \u201c750 sport\u201d utilizzando un telaio Fiat Topolino ed un motore Ardea. La vettura, utilizzata da Giuseppe Panzacchi nel periodo 1947/49, non ottiene notevoli risultati (il migliore \u00e8 un 3\u00ba posto di classe alla Mille Miglia del 1948, dove Giuseppe Panzacchi condivide la guida con Aldo Faccioli). Nel 1952 la macchina passa nelle mani di Giorgio Cecchini e, carrozzata \"ex novo\" dalla carrozzeria Ortolani, ottiene (nel 1953) un modesto 6\u00ba posto di classe nella Coppa della Toscana e, con Rinaldo Cardinali come coequiper, un 3\u00ba posto di classe nel Giro dell'Umbria.&lt;br&gt;\nParisotto&lt;br&gt;\nAlessandro Parisotto, uno dei fondatori della Scuderia Patavium, dopo aver acquistato la \u201cArdor\u201d dell'ingegner Dell'Orto (con cui disputa, nel 1950, la Treponti\u2013Castelnuovo) decide, qualche tempo dopo, di varare la costruzione di alcune vetture sport di piccola cilindrata: tra queste, una quasi certamente monter\u00e0 il motore di poco pi\u00f9 di 700\u00a0cm\u00b3 estirpato dall'Ardor. Con questa nuova vettura (e con una seconda quasi analoga), lo stesso Parisotto ma soprattutto Gino D'Angeli, corrono una dozzina di gare tra la seconda met\u00e0 del 1951 ed il 1952: non \u00e8 tuttavia certo che il motore fosse sempre e per entrambe un propulsore derivato Ardea.&lt;br&gt;\nVici&lt;br&gt;\nAttorno al 1950, il \"gentleman-driver\" Alessandro Vici, ricco possidente di Pesaro, acquista una Benelli artigianale priva di motore e vi fa installare un motore derivato Ardea ed elaborato (probabilmente) da Faccioli\nCarrozzata \u201cbarchetta\u201d da Ortolani, la macchina viene impiegata soprattutto nelle grandi corse su strada che vengono organizzate in diverse regioni d'Italia ed alle quali il Vici partecipa in prima persona, accompagnato ora da P. Rossi, ora da Rinaldo Cardinali, ora da Enrico Adanti.\nTra i risultati, sempre apprezzabili, spiccano due vittorie di classe: quella sugli oltre 1.000 chilometri del Giro di Sicilia 1952 (dove Vici \u00e8 accompagnato da Rinaldo Cardinali) e quella al Giro dell'Umbria 1953 (dove Vici si alterna alla guida con Enrico Adanti)\nLe prove su strada.\nA quanto consta, negli anni in cui l'Ardea \u00e8 presente sul mercato (vale a dire tra il dicembre del 1939 ed i primi mesi del 1953) nessun periodico del settore automobilistico pubblica resoconti di vere e proprie \u201cprove su strada\u201d di questa piccola Lancia. Qualche impressione di guida \u00e8 riportata nel fascicolo del mese di dicembre 1939 della bella rivista \u201cMotor Italia\u201d, ma l'articolo appare pi\u00f9 che altro un resoconto di viaggio condito da frasi che lodano, in maniera che sembra persino esagerata, tutte le caratteristiche della vettura, senza neppure un accenno ad un difetto, seppure minimo. Anche la rivista \u201cAuto Italiana\u201d, nel fascicolo datato 30 novembre 1939, parla del comportamento su strada dell'Ardea, ma anche in questo caso, dove comunque non mancano gli elogi, non si fa cenno a riscontri cronometrici o ad altri rilevamenti.&lt;br&gt;\nIn epoca recente, invece, la ben nota e quotata rivista del settore dell'automobilismo d'epoca \u2013 Ruoteclassiche \u2013 pubblica sul fascicolo numero 93 (marzo 1996) il resoconto di una breve prova su strada, con tanto di risultati dei rilevamenti, effettuata al volante di una \u201cquarta serie\u201d costruita nel 1951.&lt;br&gt;\nRiportiamo di seguito i valori pi\u00f9 interessanti&lt;br&gt;\nVelocit\u00e0 massima: km/h 103,305 in IV marcia&lt;br&gt;\nAccelerazione sul chilometro da fermo: 46,2\u2033, media km/h 77,922 (velocit\u00e0 d'uscita km/h 101,300)&lt;br&gt;\nAccelerazione 0\u2013100: 42,3\u2033 (21,6\u2033 da 0 a 80 \u2013 10,5\u2033 da 0 a 60 \u2013 4,7\u2033 da 0 a 40)&lt;br&gt;\nRipresa in quarta marcia: 1 chilometro con partenza da 40\u00a0km/h, percorso in 52,6\u2033, media km/h 68,441 (con una velocit\u00e0 d'uscita di km/h 100,500)&lt;br&gt;\nSpazi di frenata: metri 23,6 a 60\u00a0km/h, metri 42,5 a 80\u00a0km/h e metri 67,8 a 100\u00a0km/h.\nProspetto produzione Ardea, per modello e per anno.\nNote al prospetto:&lt;br&gt;\nBerline&lt;br&gt;\nSecondo i dati sopra riportati, il totale delle Berline risulta di 22.710 unit\u00e0 (2992 prima serie, 4438 seconda serie, 3600 terza serie e 11680 quarta serie) mentre secondo la numerazione progressiva (che parte da 250-1001 ed arriva a 250-23730) il totale risulterebbe di 22.730 unit\u00e0 (dato riportato anche da moltissime fonti). \u00c8 possibile che queste 20 unit\u00e0 corrispondano alle 20 andate distrutte (o notevolmente danneggiate e quindi demolite) durante bombardamenti aerei che colpirono lo stabilimento Lancia alla fine del 1942.&lt;br&gt;\nTaxi&lt;br&gt;\nSecondo altre fonti (e secondo la numerazione progressiva, che va dal 450-1001 al 450-1511) gli esemplari costruiti sarebbero 10 in pi\u00f9 (511 invece di 501)&lt;br&gt;\nFurgoncini e camioncini&lt;br&gt;\nSecondo i dati sopra riportati, il totale dei Furgoncini e Camioncini risulta di 8714 unit\u00e0 (3384 furgoncini a 4 marce, 1193 camioncini a 4 marce, 4137 tra furgoncini e camioncini a 5 marce); altre fonti danno, per la versione 5 marce, 4153 pezzi, ripartiti in 3746 camioncini e 407 furgoncini; la differenza \u00e8 dunque di 16 unit\u00e0. Da precisare ancora che le numerazioni progressive corrispondono a quest'ultimo dato, dal momento che, per i furgoncini, partono da 550-1001 e terminano col 550-8130, mentre per i camioncini la numerazione va da 650-1001 a 650-2600, per un totale quindi di 8.730 pezzi.&lt;br&gt;\n(**) Totale generale&lt;br&gt;\nSecondo altre fonti, il totale risulterebbe superiore di 46 unit\u00e0, raggiungendo un totale di 31.971 pezzi (22.730 berline, 511 tass\u00ec, 8.730 tra furgoncini e camioncini).&lt;br&gt;\nVa segnalato infine il fatto che questi totali non includono gli autotelai del tipo 350 dei quali si ignora la quantit\u00e0 effettivamente prodotta: si tratta, in ogni caso, di pochissime unit\u00e0.\nLe diverse versioni in sintesi.\nBerlina prima serie (mod. 250).\nNel novembre 1939, l'Ardea viene \u201cpresentata\u201d al Capo del Governo italiano, Benito Mussolini, in anteprima.&lt;br&gt;\nLa versione di pre-serie differisce da quella che di l\u00ec a poco verr\u00e0 immessa sul mercato in pochissimi particolari secondari (coppe ruote cromate, cerchi ruota con 14 fori invece dei 12 della versione definitiva, grigliatura parafango meno lunga e supporto luci di arresto posteriori di inferiori dimensioni).\nLe caratteristiche essenziali di questo nuovo prodotto Lancia sono: motore a 4 cilindri a V di 903\u00a0cm\u00b3, erogante 28,8\u00a0hp a 4600 giri al minuto, distribuzione ad un asse a camme centrale e valvole in testa inclinate, scocca portante, cambio a 4 rapporti avanti, sospensioni anteriori secondo l'ormai classico sistema Lancia (ruote indipendenti con cannocchiali verticali incorporanti i molloni elicoidali ed ammortizzatori idraulici concentrici), retrotreno con ponte rigido e balestre longitudinali, carrozzeria che altri non \u00e8 se non la copia ridotta di quella della Aprilia (quindi con un buon coefficiente aerodinamico), eccellenti prestazioni (pi\u00f9 di 100\u00a0km orari di velocit\u00e0 massima, consumi ridotti e brillanti doti di accelerazione, anche grazie al ridotto peso complessivo del veicolo).&lt;br&gt;\nIl montaggio del primo esemplare, su scocca ultimata il 30 novembre, inizia il 1\u00ba dicembre 1939, ma la prima Ardea, numero di telaio 250-1001, lascia la fabbrica per il collaudo il 14 dicembre 1939. Nel dicembre 1939 vengono costruiti (ultimati) 5 esemplari, mentre le vendite iniziano nel gennaio 1940. Questa prima serie Ardea viene costruita, senza modifiche di rilievo, fino al 9 ottobre 1941, quando lascer\u00e0 il posto alla nuova serie, la seconda.\nBerlina seconda serie (mod. 250).\nMalgrado l'infuriare del conflitto mondiale, dal 10 ottobre 1941 iniziano ad uscire dalla fabbrica le Ardea di una nuova serie (la seconda), che si distingue dalla versione iniziale esclusivamente per una modifica \u2013 alcuni dicono suggerita addirittura da Vittorio Jano \u2013 riguardante lo sportello del bagagliaio. Nella prima serie, infatti, i bagagli dovevano essere sistemati accedendo dall'abitacolo ed il piccolo portello di coda serviva unicamente per estrarre la ruota di scorta: in questa nuova Ardea, invece, il portello \u00e8 di maggiori dimensioni (simile dunque a quello della Aprilia) e da esso si pu\u00f2 accedere tanto alla ruota di scorta quanto al vano bagagli.&lt;br&gt; La produzione di Ardea, praticamente sospesa nel 1944\u20131945, riprende con una certa regolarit\u00e0 il 13 febbraio 1946. Pi\u00f9 o meno da quel giorno (e comunque a partire dal telaio 250-4848) l'impianto frenante, che finora era della Lockheed, viene sostituito con il Sabif.&lt;br&gt;\nNel gennaio 1948, dalla vettura con telaio 250-6925, vienme modificato il serbatoio di alimentazione della sospensione anteriore.&lt;br&gt;\nDalla vettura con telaio 250-7130 (24 gennaio 1948) si registrano invece variazioni pi\u00f9 sostanziali (al punto che, secondo taluni, la seconda serie inizierebbe proprio dalla 250-7130); eccone il dettaglio:&lt;br&gt; il motore, che assume la sigla 100 A, ha una testata modificata e una leggera diminuzione del valore del rapporto di compressione (da 6,00:1 a 5,80:1)&lt;br&gt;Il carburatore Zenith \u00e8 leggermente diverso ed assume ora la denominazione 30 VIML3&lt;br&gt; La tensione dell'impianto elettrico viene portata da 6 a 12 volt, e di conseguenza variano le componenti elettriche (la batteria passa da 60 a 38 Ah, lo spinterogeno \u00e8 ora una Marelli S47A-12 volt mentre la dinamo Marelli da 90 watt, \u00e8 a sua volta nuova ed ha ora la denominazione DN12A \u2013 90/12 \u2013 2000 D).&lt;br&gt; al retrotreno, vengono sostituiti gli ammortizzatori a frizione con quelli Houdaille idraulici.\nBerlina terza serie (mod. 250).\nIl 5 agosto 1948 inizia la produzione della terza serie, che viene poi esposta al Salone dell'automobile di Torino del 15 settembre dello stesso anno.&lt;br&gt;\nLa vera ghiotta novit\u00e0 \u00e8 data dalla adozione del cambio di velocit\u00e0 a 5 rapporti, in cui la quinta marcia \u00e8 surmoltiplicata. Costruttivamente, gli ingranaggi della quinta marcia sono sistemati a tergo del normale cambio precedente. Contemporaneamente all'adozione del nuovo cambio, viene ridotto il rapporto finale di riduzione al ponte, che \u00e8 ora di 5,10:1 (10/51) contro il precedente 4,875:1 (8/39).&lt;br&gt;\nIl ponte posteriore subisce altre modifiche: supporto differenziale rinforzato, aumento del diametro della corona ipoide, nuovo sistema di montaggio dell'alberino pignone. Altri perfezionamenti tecnici riguardano le sospensioni anteriori, quelle posteriori (adottati ammortizzatori Sabif in luogo degli Houdaille) e lo sterzo (ridisegnato il gruppo a vite).&lt;br&gt;\nAltre variazioni che si possono definire come minori riguardano qualche miglioria al propulsore (tra cui la maggiorazione del diametro dei perni di manovella e l'adozione di bielle in acciaio speciale stampato invece che in duralluminio) l'ampliamento del lunotto e la abolizione della \u201ccostola\u201d centrale \u201ca cresta\u201d che esisteva sul tetto e sul coperchio del bagagliaio. Si riscontra anche una lievissima modifica alle frecce direzionali a bacchetta, che ora sono in inox (non pi\u00f9 in tinta con la carrozzeria) e sono di foggia leggermente diversa.\nBerlina quarta serie (mod. 250).\nEccoci giunti all'ultima versione della Ardea, la quarta serie, nata alla met\u00e0 di novembre del 1949&lt;br&gt;\nLe modifiche salienti riguardano il propulsore, in cui si registra un incremento di potenza (30\u00a0hp contro 28,8) grazie soprattutto alla nuova testata ed al nuovo carburatore, i nuovi paraurti con la costola mediana riportata e la applicazione di una protezione in gomma (che incrementano di 3\u00a0cm la lunghezza della vettura) ed alcune migliorie agli interni (nuovo volante di guida, ecc.)&lt;br&gt;\nQuesto l'elenco pressoch\u00e9 completo delle modifiche apportate e che differenziano la quarta serie dalla terza:&lt;br&gt;\n\u2013 nuova testata motore, ora in alluminio (anzich\u00e9 ghisa) con sedi delle valvole riportate, in bronzo&lt;br&gt;\n\u2013 aumento del numero dei perni cosiddetti \u201cprigionieri\u201d che fissano la testa al gruppo cilindri&lt;br&gt;\n\u2013 filettature candele pi\u00f9 lunghe (montate le Marelli CW 175 F oppure le Champion N8, in luogo delle precedenti Marelli MW 145 T7)&lt;br&gt;\n\u2013 incremento da 5,80:1 a 6,70:1 il valore del rapporto di compressione&lt;br&gt;\n\u2013 aumento della potenza massima, da 28,8 a 30\u00a0hp&lt;br&gt;\n\u2013 canne cilindri in materiale pi\u00f9 poroso (ghisa speciale)&lt;br&gt;\n\u2013 supporti di banco rinforzati&lt;br&gt;\n\u2013 irrigidimento dell'albero motore&lt;br&gt;\n\u2013 modificato il sistema tendicatena dell'albero della distribuzione&lt;br&gt;\n\u2013 adozione di un nuovo carburatore (Solex 26AIC al posto del precedente Zenith 30 VIML 3)&lt;br&gt;\n\u2013 migliorati i condotti interni del collettore di aspirazione&lt;br&gt;\n\u2013 variazione del rapporto finale di riduzione, che passa da 5,1:1 (51/10) a 5,3:1 (53/10)&lt;br&gt;\n\u2013 impianto di raffreddamento: aumentata la portata della pompa dell'acqua (mediante modifica della girante della pompa stessa) e migliorato il condotto di mandata alla pompa&lt;br&gt;\n\u2013 tubo del silenziatore dello scarico reso pi\u00f9 \u201clibero\u201d&lt;br&gt;\n\u2013 piccoli miglioramenti al cambio di velocit\u00e0&lt;br&gt;\n\u2013 modifica ai cilindri idraulici ed ai ceppi dei freni&lt;br&gt;\n\u2013 sospensioni posteriori: accorgimenti atti a ridurre la rumorosit\u00e0 in caso di scarsa lubrificazione&lt;br&gt;\n- nuovo volante di guida (color avorio anzich\u00e9 nero), avente la met\u00e0 superiore libera da razze onde migliorare la visibilit\u00e0 degli strumenti del cruscotto&lt;br&gt;\n\u2013 pomelli interni di comando del cambio e del posacenere di colore avorio anzich\u00e9 neri&lt;br&gt;\n\u2013 coppe ruote di nuovo disegno&lt;br&gt;\n\u2013 paraurti con nuova costola mediana riportata e con applicazione di una protezione in gomma&lt;br&gt;\n\u2013 modifica alla tendina della luce posteriore&lt;br&gt;\n\u2013 nuova gamma colori e nuove tappezzerie (bordo della selleria e maniglie in plastica anzich\u00e9 in tessuto)&lt;br&gt;\nDa notare che alcune delle modifiche minori \u201cdi carrozzeria\u201d sopraelencate pare siano state apportate gi\u00e0 agli ultimi esemplari della III serie.&lt;br&gt;\nLa produzione della berlina Ardea cessa alla fine del 1952 (il Furgoncino sopravviver\u00e0 qualche mese ancora), per lasciare il posto alla sua erede, la Appia, che verr\u00e0 presentata al Salone dell'automobile di Torino nell'aprile del 1953.\nAutotelaio (mod. 350).\nCome ormai consolidata consuetudine in casa Lancia, anche nel caso della Ardea la fabbrica torinese ritiene di approntare uno speciale autotelaio a piattaforma (tipo 350) da destinare ai carrozzieri per le versioni fuori serie. Le ridotte dimensioni e la \u201cclasse\u201d stessa del telaio rendono per\u00f2 il prodotto inidoneo allo scopo, per cui davvero pochissime saranno le Ardea realizzate su questa base meccanica.\nNon \u00e8 neppure certo che i pochi esemplari di Ardea \u201cfuori serie\u201d realizzati da Pininfarina (in versione cabriolet) e da Zagato (un esemplare unico del tipo \u201cberlinetta panoramica\u201d) siano stati costruiti partendo da questo autotelaio: talune fonti ipotizzano infatti che queste creazioni abbiano addirittura utilizzato pianali della versione \u201c taxi\u201d.&lt;br&gt;\nIn ogni caso, non \u00e8 dato sapere quanti autotelai \u201c350\u201d siano stati realizzati.\nAnche il periodo esatto in cui questi pianali sono stati disponibili \u00e8 incerto: i pi\u00f9, peraltro, indicano il solo biennio 1940\u201341\nTass\u00ec Roma (mod. 450).\nSul finire del 1940 alla berlina si affianca la versione \u201cTass\u00ec\u201d definita anche come tipo 450-Roma. Caratterizzata da una linea antiquata, questa versione viene realizzata abbandonando la struttura portante ed utilizzando un telaio a pianale di dimensioni (passo e carreggiata) maggiori rispetto alla berlina, per l'ovvia necessit\u00e0 di offrire una migliore abitabilit\u00e0 ai passeggeri. Il motore (e la meccanica in genere) sono evidentemente quelli della berlina, fatta eccezione per il rapporto finale di demoltiplicazione della trasmissione (con maggiore riduzione, quindi pi\u00f9 \u201ccorto\u201d), per la misura (maggiorata) di cerchioni e gomme, per l'aumentata capacit\u00e0 del serbatoio del carburante e per la netta riduzione delle prestazioni \u2013 minori velocit\u00e0, accelerazione e ripresa e maggior consumo \u2013 imputabile al maggior peso (circa 300\u00a0kg in pi\u00f9, pari ad un aumento di quasi il 40%!).&lt;br&gt;\nDi questa tutto sommato non entusiasmante versione, vengono costruiti, nel triennio 1940\u20131942, poco pi\u00f9 di 500 unit\u00e0. Il 1941 \u00e8 comunque l'anno in cui dalla fabbrica escono quasi tutti gli esemplari (424 per l'esattezza). Il numero complessivo di pezzi prodotti dovrebbe essere di 511, dal momento che la numerazione inizia dal 450-1001 e termina con il 450-1511, ma secondo altre fonti la produzione effettiva risulterebbe leggermente inferiore (501 unit\u00e0)\nFurgoncino ed Autolettiga (mod. 550).\nPare che nel 1941, in piena guerra, la Lancia abbia costruito 9 \u201cfurgoncini\u201d con meccanica Ardea; di certo c'\u00e8 che la vendita di questa fortunata versione commerciale inizia seriamente nell'immediato dopoguerra, nella seconda met\u00e0 del 1945 (la numerazione inizia, nel 1945, da 550-1010). Il furgoncino Ardea \u2013 la cui denominazione di fabbrica \u00e8 tipo 550 ma che viene anche pubblicizzato come \u201c800\u201d ad indicare la portata in chilogrammi \u2013 adotta naturalmente la meccanica di base della berlina, opportunamente adattata e modificata.\nUna caratteristica degna di rilievo: il furgoncino Ardea \u00e8 tra i primi in assoluto ad essere realizzato \u201ca scocca portante\u201d e non con il solito classico ed antiquato \u201ctelaio separato\u201d&lt;br&gt;\nInizialmente, questo furgoncino \u201c4 marce\u201d \u00e8 munito dell'impianto elettrico a 6 volt, successivamente (dal telaio 550-3171, anno 1948) si passa \u2013 come per la berlina \u2013 ai 12 volt.\nAlla fine del 1949 (dal telaio 550-4385). anche il furgoncino viene munito di cambio a 5 rapporti.&lt;br&gt;\nMolti furgoncini Ardea sono stati attrezzati ad ambulanza-autolettiga e come tali commercializzati dalla rete Lancia.&lt;br&gt;\nL'ultimo furgoncino lascia la fabbrica nel corso del 1953.\nCamioncino (mod. 650).\nNel giugno del 1948 la gamma Ardea si amplia e, alla berlina ed al furgoncino, viene ad aggiungersi la versione \u201ccamioncino\u201d. Il camioncino Ardea \u2013 la cui denominazione di fabbrica \u00e8 tipo 650 ma che viene anche pubblicizzato come \u201c800\u201d ad indicare la portata in chilogrammi\u00a0\u2013 adotta la meccanica del furgoncino, dal quale eredita anche la scocca portante.&lt;br&gt;\nIl camioncino nasce con l'impianto elettrico a 12 volt e con il cambio a 4 marce.\nAlla fine del 1949 (dal telaio 650-2194). anche il camioncino viene munito di cambio a 5 rapporti.&lt;br&gt;\nLa produzione del camioncino si arresta prima di quella del furgoncino (alcune fonti indicano il 1952 come ultimo anno di produzione, ma \u00e8 molto probabile che la costruzione si sia arrestata tra il 1950 ed il 1951)."}
{"id": "687458", "revid": "123214604", "url": "https://it.wikipedia.org/wiki?curid=687458", "title": "Ajace", "text": "L\u2019Ajace \u00e8 una tragedia in cinque atti composta da Ugo Foscolo tra il 1810 e il 1811. Essa venne rappresentata alla Scala di Milano il 9 dicembre del 1811 con un successo relativo. La tragedia ebbe una sola replica perch\u00e9 la polizia, che in essa aveva trovato delle allusioni a Napoleone Bonaparte, ne imped\u00ec ogni altra rappresentazione. La tragedia venne lasciata inedita e pubblicata la prima volta a Napoli nel 1828 da Urbano Lampredi con severe censure.\nLa tragedia, che la maggior parte della critica teatrale ha considerato non attinente all\"Aiace\" di Sofocle, \u00e8 composta da lunghe parlate, anche se magnificamente verseggiate, e di lunghi monologhi che rendono anche lo svolgimento dell'azione, pi\u00f9 narrata che rappresentata, lento e monotono. Non mancano momenti di alta ispirazione e di ottimo stile come la prima scena dell'ultimo atto dove viene rappresentato il delirio della principessa troiana Tecmessa, moglie di Ajace, che \u00e8 senza dubbio una delle maggiori raffigurazioni dell'eterno femminino foscoliano.\nTra l'altro, fu proprio l'entrata di Teucro nell'ultimo atto (\"O Salamini\u2026\") a determinare in sala uno scoppio di ilarit\u00e0, tale da compromettere definitivamente il successo della tragedia.\nTrama.\nAtto I.\nUlisse e Agamennone si trovano presso la tenda dello stesso comandante, al quale alcuni Greci stanno raccontando di aver accompagnato la salma di Achille, che ha ricevuto gli onori funebri da Aiace Telamonio, e avvertono Agamennone che proprio Ajace aspira al possesso delle armi di Achille. Entra intanto in scena Teucro che chiede, da parte del fratello Ajace, le armi dell'eroe, ma \u00e8 stabilito che quelle armi saranno aggiudicate a chi compir\u00e0 una grande gesta alla quale sembra stia per cimentarsi Ulisse prima che Ajace ritorni.\nAtto II.\nAgamennone fa chiamare l'indovino Calcante, che gli aveva in precedenza suggerito, per propiziarsi gli dei, di sacrificare la figlia Ifigenia, fatto che ha lasciato l'eroe pieno di rimorsi, perch\u00e9 gli riveli a chi siano predestinate le armi di Achille. Calcante dice che le armi dovrebbero essere consegnate ad Aiace ma Agamennone non vorrebbe che costui ne fosse il possessore. Viene cos\u00ec allestita un'assemblea di principi presieduta da Ulisse.\nAtto III.\nViene riferito ad Agamennone da Ulisse che l'assemblea non era d'accordo a chi attribuire le armi di Achille e che pertanto era stata rimessa in discussione la decisione e affidata ai comandanti prigionieri degli Achei. Aiace \u00e8 irato e scaglia accuse ad Ulisse che crede empio e falso e ad Agamennone.\nAgamennone intanto non vedendo tornare Teucro sospetta un inganno e trattiene come pegno il figlio di Aiace finch\u00e9 Teucro non ritorner\u00e0.\nAtto IV.\nAgamennone \u00e8 in attesa di Ulisse e quando costui ritorna informa il re che Teucro \u00e8 d'accordo con Aiace e che il figlio di costui \u00e8 in salvo. Segue il colloquio di Tecmessa, moglie di Aiace, con Agamennone, e Aiace, nel vederli parlare, inveisce contro di lui ma \u00e8 frenato da Calcante. Ulisse e Aiace vanno a combattere.\nAtto V.\nIntanto Tecmessa, che ha saputo dell'incendio che ha bruciato il carcere dove erano tenuti prigionieri dei Greci il padre e i fratelli, si dispera per il dolore e inutilmente Calcante cerca di calmarla. Aiace, appena sopraggiunto, viene esortato da Tecmessa a ritornare con lei nella sua patria a Salamina, ma Aiace non accetta e nemmeno Calcante riesce a convincerlo a salvarsi. Quando Aiace vede che \u00e8 circondato da inganni decide di uccidersi e muore dopo aver saputo da Teucro che le armi di Achille sono state assegnate ad Ulisse.\nStoria dell'opera.\nLa composizione.\nNell'agosto 1808, la Compagnia Reale di Salvatore Fabbrichesi aveva messo in scena il \"Tieste\" foscoliano (la prima tragedia dell'autore zantiota, rappresentata a Venezia nel 1797) al teatro Carcano di Milano. Il 18 luglio successivo Foscolo stipul\u00f2 con Fabbrichesi un contratto che prevedeva di comporre un nuovo testo tragico per il capocomico, dietro compenso di 800 lire. La scelta dell'argomento cadde sull'incestuosa vicenda di Bibli e Cauno, narrata nelle \"Metamorfosi\" ovidiane, ma fu poi accantonata quando il poeta seppe che l'amico Antonio Gasparinetti stava gi\u00e0 lavorando allo stesso mito. Foscolo vir\u00f2 allora sull\"Ajace\".\nDa una missiva del 28 dicembre di Camillo Ugoni si evince infatti che il poeta zantiota aveva ormai pensato di dedicarsi al nuovo soggetto: \u00ab Ma ditemi: avete dunque abbandonato la Bibli, e scrivete il Telamonio? \u00bb, chiedeva Ugoni a Foscolo. Invischiato a Milano nelle polemiche letterarie che lo coinvolsero, opponendolo in particolare a Monti, Lamberti e Lampredi, nel 1810 Foscolo abbandon\u00f2 verosimilmente la tragedia, cui non si fa pi\u00f9 alcun accenno fino al 1811.\nIl 6 febbraio 1811, Foscolo annunci\u00f2 alla famiglia di essere \u00ab addosso agli Eroi della tragedia che ho promesso all'impresario \u00bb, lamentando una facilit\u00e0 di composizione molto ridotta rispetto a quando compose il giovanile \"Tieste\" (pur ammettendo di aver innalzato il livello della sua scrittura), e prevedeva di concludere la tragedia entro l'estate. Il 23 marzo scrisse a Ugo Brunetti di aver iniziato \u00ab finalmente [...] a verseggiare l\"Ajace\" \u00bb il 2 febbraio. Gi\u00e0 il 25 marzo l\"Ajace\" era ben avviato, perch\u00e9 Ugoni aveva assistito privatamente, come riporta la lettera a Giovita Scalvini, \u00ab \"al\" primo atto e \"al\"le prime scene del secondo \u00bb, e ne lodava \u00ab i brevi tratti sublimi \u00bb.\nIl lavoro fu interrotto per qualche mese, fino alla tarda primavera, come dimostrano la corrispondenza con Giambattista Giovio (\u00ab Or io mi sono, dopo tre settimane di noia, ridato ada altri profeti, e prima di ripigliare l\"Ajace\" voglio piamente spendere la settimana santa a rileggere Isaia \u00bb, comunicava Foscolo l'11 aprile) e le date apposte in calce nel manoscritto apografo della Biblioteca Labronica di Livorno, che riporta con precisione: \u00ab MDCCCXI. Atto primo sino a tutta la scena 1\u00aa del secondo | Dal 1\u00ba Febbraio a 17 Marzo || Dalla scena 2\u00aa dell'atto secondo al termine | dal 12 Giugno sino a 12 Ottobre \u00bb.\nIl 28 settembre Paolo Belli Blanes, primo attore della Compagnia e gi\u00e0 celebre per i suoi ruoli alfieriani, chiedeva all'autore l'invio delle parti. Gli era giunta voce che l\"Ajace\" fosse ormai finito, e aveva gi\u00e0 ricevuto il costume per la recita. Il 5 ottobre Foscolo si rallegrava con l'amico torinese Giuseppe Grassi, perch\u00e9 \u00ab stava appunto terminando gli ultimi versi d\"Ajace\" \u00bb; il 15, sempre a Grassi diceva conclusa l'opera, dal poeta zacinzio stesso letta con successo, la sera prima, \u00ab ad alcuni giovani \u00bb. \nIn quest'ultima missiva Foscolo assegnava all'opera 1750 versi, ma l'opera quale \u00e8 stata tramandata ne conta 1902. Se il poeta disse il vero nella lettera a Grassi, si pu\u00f2 dunque supporre che nel periodo precedente alla prima rappresentazione siano stati aggiunti circa 150 versi, giacch\u00e9 la copia dell\"Ajace\" posseduta da Dionisio Bulzo (cugino del poeta), di cui fa parola Foscolo in una lettera all'amico Michele Ciciliani del 26 luglio 1812, riporta una versione della tragedia quasi identica a quella degli altri manoscritti. Siccome la copia Bulzo veniva dal Foscolo presentata come gi\u00e0 datata, si pu\u00f2 supporre che l'ampliamento sia avvenuto prima che l\"Ajace\" fosse portato in scena alla Scala. \nLa rappresentazione e le reazioni.\nLa \"prima\" ebbe luogo il 9 dicembre 1811 alla Scala di Milano con la seguente ripartizione dei ruoli: Belli Blanes fu Ajace, Anna Fiorilli Pellandi (gi\u00e0 Erope nel \"Tieste\" veneziano del 1797 e nella sua ripresa milanese del 1808) Tecmessa, Giovanbattista Prepiani interpret\u00f2 Agamennone, Alberto Tessari fu Ulisse, Giovanni Bettini rappresent\u00f2 Calcante e Salvatore Fabbrichesi interpret\u00f2 Teucro.\nL'allestimento era stato diretto dallo stesso Foscolo, e l'attesa in citt\u00e0 era spasmodica, come si rileva dai giornali dell'epoca. La sera del debutto si registr\u00f2 il tutto esaurito, con un'affluenza di circa 3000 persone. Le reazioni furono piuttosto altalenanti; il pubblico aveva riscontrato nell'opera un'eccessiva prolissit\u00e0 del testo, pur riconoscendo, come scrisse Francesco Pezzi sul \"Corriere Milanese\", \u00ab certi squarci di poesia \u00bb ammirevoli. La cerchia di nemici del Foscolo, con cui il poeta aveva avuto duri scontri nel 1810, vide alzarsi la voce di Urbano Lampredi, che sul \"Poligrafo\" stronc\u00f2 l\"Ajace\" in quattro numeri tra il dicembre e il gennaio 1812.\nDopo la replica del 10 dicembre, il 13 un rescritto inviato al Ministro degli Interni da Eugenio di Beauharnais, vicer\u00e9 d'Italia, proib\u00ec ogni nuova rappresentazione, divieto che fu reso pubblico il 15 con la circolare governativa numero 29409. Si \u00e8 molto parlato, in proposito, di una \"congiura\" ordita dai letterati che in quel periodo polemizzavano con Foscolo, ma \u00e8 voce diffusa da Giuseppe Pecchio, primo e inattendibile biografo foscoliano, e non \u00e8 ravvisabile nemmeno nei feroci articoli di Lampredi, in cui manca ogni allusione alle tematiche politiche dell\"Ajace\".\nScrivendo a Isabella Teotochi Albrizzi nel maggio 1811, il tragediografo gi\u00e0 presentiva i rischi di una censura politica, quando l'opera era ancora lontana dall'essere conclusa: \u00ab [...] temo che non la lascino recitare, tanto \u00e8 severa l'inquisizione, e tanto si paventano le allusioni ad ogni vocabolo di patria e di Re \u00bb. Il 20 maggio 1814, Foscolo scrisse nella \"Lettera al Conte Verri\" che nella figura di Ajace si intravide la vicenda di Jean Victor Moreau, valoroso generale napoleonico condannato a due anni di prigione (poi tramutati in esilio perpetuo) per l'implicazione in una congiura contro Bonaparte. La medesima \"Lettera\" dice anche che \u00ab nella spregiata santit\u00e0 di Calcante \u00bb si videro allusioni \u00ab alle sciagure di Pio VII, e nell'ambizione d'Agamennone alla fraudolenta onnipotenza di Napoleone \u00bb."}
{"id": "687460", "revid": "183581", "url": "https://it.wikipedia.org/wiki?curid=687460", "title": "Th\u00e9odule Ribot", "text": ""}
{"id": "687463", "revid": "1305772", "url": "https://it.wikipedia.org/wiki?curid=687463", "title": "OMT", "text": ""}
{"id": "687464", "revid": "1446238", "url": "https://it.wikipedia.org/wiki?curid=687464", "title": "Targhe d'immatricolazione del Principato di Monaco", "text": "Le targhe d'immatricolazione del Principato di Monaco sono le targhe emesse per i veicoli immatricolati nel piccolo stato europeo.\nCaratteristiche.\nDal 1978 sono in alluminio, con caratteri e contorno blu su sfondo bianco; prima dell'anno sopra specificato erano azzurre con caratteri bianchi. Sulla sinistra della targa posteriore, le cui dimensioni sono 340 \u00d7 135 mm, si trova un rettangolo verticale anch'esso blu, all'interno del quale viene annualmente attaccato un adesivo retroriflettente che richiama lo stemma del Principato di Monaco (quindici rombi rossi in campo bianco) e sul quale sono indicati l'anno per cui \u00e8 stata pagata la tassa di circolazione e, dal 2012, la sigla automobilistica internazionale MC di colore bianco. Il codice alfanumerico della targa \u00e8 composto da quattro caratteri, che possono essere quattro cifre oppure una lettera e tre cifre. Sotto di esso \u00e8 posizionata la scritta \"PRINCIPAUTE DE MONACO\". La targa anteriore, molto simile a quella posteriore fatta eccezione per le dimensioni ridotte (290 \u00d7 110 mm), manca della scritta \"PRINCIPAUTE DE MONACO\". Il rettangolo \u00e8 sostituito da uno scudo con contorno blu, all'interno del quale viene incollato l'adesivo relativo alla tassa di circolazione, riportante il motivo a rombi rossi (dieci anzich\u00e9 quindici) in campo bianco, ma non l'anno di pagamento della tassa; al suo interno, dal 2013, in ottemperanza alle norme internazionali, \u00e8 scritta la sigla \"MC\", anch'essa blu. Le dimensioni delle targhe dei motocicli e dei ciclomotori sono rispettivamente 225 \u00d7 135 mm e 132 \u00d7 113 mm. I primi hanno i caratteri disposti su un'unica riga, i secondi su doppia linea: nella riga superiore si trovano due lettere seguite da due cifre, in quella inferiore l'adesivo e la scritta \"PRINCIPAUTE DE MONACO\". Dato il numero sempre pi\u00f9 elevato di veicoli immatricolati (mediamente 37.000 all'anno), gi\u00e0 dal 2014 il governo monegasco sta valutando l'introduzione di targhe completamente personalizzate a cinque caratteri previo pagamento di una sovrattassa.\nFormati speciali.\nTarghe realizzate per il \"Mariage Princier\".\nIn occasione delle nozze tra il principe Alberto II e Charl\u00e8ne Wittstock, \u00e8 stata realizzata una serie di targhe temporanee xxxM (x = cifra, M sta per \"mariage\" = matrimonio), applicate sulle \"BMW Serie 7\" che scortavano gli invitati al Palazzo dei Principi. Su tali targhe era impresso, sulla sinistra, un cerchio azzurro con all'interno il logo del matrimonio; quella apposta sulla \"Lexus LS 600 h Landaulet\" (realizzata per l'occasione) che ha scortato il principe e la principessa dopo le nozze era codice_1. Queste targhe sono state poi ritirate e battute all'asta per beneficenza.\nSistema utilizzato dal 1950 al 1978.\nDal 1950 al 1978 le targhe emesse nel Principato erano simili a quelle attuali, con lo stemma sopra l'anno di immatricolazione (non sempre presente) a sinistra. La dicitura \"PRINCIPAUTE DE MONACO\" era scritta sotto i caratteri. Questi erano composti da quattro cifre fino al 1962, anno in cui si inizi\u00f2 ad anteporre al numero con tre cifre le lettere seriali E, F, H, K, L, M. Come nelle targhe attuali erano utilizzati i colori bianco e blu, ma invertiti: il fondo era blu con lettere e numeri bianchi. Le serie speciali seguivano queste caratteristiche: le targhe diplomatiche erano verdi a caratteri bianchi, quelle temporanee (con la sigla TT) rosse a caratteri bianchi. Esistevano gi\u00e0 le serie MC per le autovetture riservate al principe, CC per quelle degli agenti consolari e W per i veicoli in vendita.Serie speciali erano assegnate anche all'Agenzia internazionale per l'energia atomica, che aveva costituito un partenariato con il Museo oceanografico di Monaco nel 1962, e all'Ufficio idrografico internazionale (\"Bureau hydrographique internationale\"), la cui sede si trova a Monaco dal 1921. Le sigle automobilistiche erano rispettivamente CS e BH. Rappresentazioni schematiche:"}
{"id": "687469", "revid": "253269", "url": "https://it.wikipedia.org/wiki?curid=687469", "title": "Burl Ives", "text": "Biografia.\nNacque nello stato dell'Illinois da una famiglia di contadini di origine irlandese, in cui la musica era parte della vita quotidiana. Dalla nonna Katie White, Burl impar\u00f2 molte ballate della tradizione popolare irlandese e britannica. All'et\u00e0 di quattro anni si esib\u00ec per la prima volta in pubblico durante uno spettacolo per reduci dalla prima guerra mondiale, cantando \"Barbara Allen\". Durante le scuole medie impar\u00f2 a suonare il banjo seguendo la tradizione del folk americano. Dopo il tentativo, fallito, di diventare un giocatore di \"football\", viaggi\u00f2 attraverso vari stati, vivendo di lavori precari, sino al 1938, anno in cui si trovava a New York. Cantando con Woody Guthrie, Lee Hays, Millard Lampell e Pete Seeger, qui venne ingaggiato per varie apparizioni in teatro e fu successivamente messo sotto contratto dalla CBS per presentare \"Wayfaring Strangers\", un programma radiofonico di canzoni tradizionali.\nDopo aver prestato servizio militare per diciotto mesi, debutt\u00f2 nel cinema interpretando la parte del cow boy cantante \"Smoky\" nel film \"Il vendicatore silenzioso\" (1946). Nel 1950, la sua versione della ballata popolare \"Lavender Blue\", proposta nel film \"Tanto caro al mio cuore\" fu candidata all'Oscar alla migliore canzone.\nLa sua carriera cinematografica sub\u00ec una battuta d'arresto durante il Maccartismo, quando Ives fu accusato di appartenere al Partito Comunista. L'attore dovette difendersi dal fatto di aver frequentato artisti quali Pete Seeger e Woody Guthrie, ma accett\u00f2 di collaborare con la Commissione per le attivit\u00e0 antiamericane e pot\u00e9 riprendere il lavoro.\nNel 1954 ritorn\u00f2 sui palcoscenici di Broadway per interpretare il capitano Andy in una delle riedizioni della commedia musicale \"Show Boat\" di Jerome Kern, e nel 1955 per interpretare Big Daddy nel lavoro di Tennessee Williams \"La gatta sul tetto che scotta\". Nel 1958 port\u00f2 lo stesso ruolo nell'omonima versione cinematografica diretta da Richard Brooks.\nNel 1959 vinse il premio Oscar al miglior attore non protagonista per l'interpretazione del capo Ranch \"Rufus Hannassey\" in \"Il grande paese\" di William Wyler.\nDal 1960, Ives inizi\u00f2 ad incidere dischi per la Decca arrivando a pubblicare oltre 30 album; successivamente pass\u00f2 alla Columbia con la quale registr\u00f2 altri 10 album. Fino al suo ritiro ha inciso inoltre per la United Artists e per la MCA Records. Per l'Enciclopedia Britannica, Ives registr\u00f2 sei raccolte di canzoni per una serie dedicata alla storia della musica popolare.\nOltre alla radio e al cinema, Ives si esib\u00ec anche in televisione, nel programma natalizio \"Rudolph with the Red Nose\". Le repliche annuali di questo programma lo hanno legato, nella memoria collettiva, alle festivit\u00e0 natalizie. In seguito Ives interpret\u00f2 la parte del protagonista nella serie \"\" e una parte nella miniserie \"Radici\" (1977).\nNel 1989 si ritir\u00f2 dalle scene, pur continuando ad esibirsi in spettacoli benefici; mor\u00ec a 85 anni, nel 1995, per un cancro della bocca.\nMassone, raggiunse il 33\u00ba ed ultimo grado del Rito scozzese antico ed accettato."}
{"id": "687474", "revid": "125836230", "url": "https://it.wikipedia.org/wiki?curid=687474", "title": "Mario Mori", "text": "\u00c8 stato comandante del ROS e direttore del SISDE.\nBiografia.\nNato a Postumia Grotte il 16 maggio 1939 nell'allora Venezia Giulia italiana, oggi in Slovenia, si diploma a Roma, al liceo classico Virgilio, e, successivamente, presso l'Accademia Militare di Modena, completa gli studi e la formazione militare, fino a conseguire, nel 1965, la nomina al grado di tenente dei Carabinieri.\nCome primo incarico, nel 1965, assume il comando di una Compagnia del IV battaglione carabinieri di Mestre, per poi essere destinato, nel 1968, alla tenenza di Villafranca di Verona, sempre come comandante. Dal 1972, per tre anni, svolge servizio presso il SID (Servizio Informazioni Difesa), a Roma, quindi, nel 1975, con il grado di capitano, viene trasferito al Nucleo Radiomobile dei Carabinieri di Napoli, dove rimarr\u00e0 per altri tre anni.\nL'antiterrorismo.\nIl 16 marzo del 1978, il giorno del sequestro di Aldo Moro, Mori viene nominato comandante della Sezione Anticrimine del Reparto Operativo di Roma, cominciando un lungo periodo che lo vedr\u00e0 protagonista nella lotta al terrorismo. Sulla scia dei gravissimi fatti di quell'anno, culminati con il ritrovamento del corpo dell'on. Moro il 9 maggio in via Caetani a Roma, il successivo 9 agosto, il generale dei carabinieri Carlo Alberto Dalla Chiesa viene nominato dal governo \"coordinatore delle forze di polizia e degli agenti informativi per la lotta al terrorismo\". Le Sezioni anticrimine - reparti creati dall'Arma dei carabinieri per il contrasto al terrorismo e dislocati nei centri pi\u00f9 sensibili al fenomeno - vengono a costituire la componente operativa e investigativa pi\u00f9 efficace e specialistica nel settore. Sono numerosi gli arresti effettuati in quel periodo dalla Sezione anticrimine guidata da Mori, tra questi spiccano quelli di Remo Pancelli, Francesco Piccioni, Walter Sordi, Pietro Mutti, Fabrizio Zani e altri estremisti di destra e sinistra.\nA Palermo.\nNel 1986, con il grado di tenente colonnello, dopo due anni di servizio presso lo stato maggiore dell'Arma dei carabinieri, Mori assume il comando del Gruppo carabinieri Palermo 1, incarico che manterr\u00e0 fino al settembre 1990. Sono anni difficili in Sicilia, anni in cui la mafia, capeggiata da Salvatore Riina, non esita a eliminare chiunque venga considerato un ostacolo per \u201cCosa nostra\u201d e per le sue numerose attivit\u00e0 illecite. Proprio in questo periodo passato a Palermo, Mario Mori incomincia a conoscere la mafia, le origini e il suo radicamento sul territorio che deriva dalla forza dell'intimidazione prodotta dal vincolo associativo che la caratterizza e da cui scaturiscono condizioni di assoggettamento e omert\u00e0 per chi \u00e8 costretto a conviverci.\nMori capisce che contro un fenomeno di questo tipo i metodi investigativi utilizzati per disarticolare altre organizzazioni criminali, da soli, non possono essere pienamente efficaci e comunque non risolutivi. Per combattere la mafia occorre uscire dal classico schema investigativo fino al momento adottato, mirando piuttosto e soprattutto a individuare e disarticolare le connessioni e le collusioni stabilmente intrecciate da \u201ccosa nostra\u201d con il mondo politico-imprenditoriale. In poche parole colpire la mafia nel suo principale centro d'interesse: quello economico. Negli anni passati a Palermo, oltre a sviluppare un'approfondita conoscenza del fenomeno mafioso, il tenente colonnello Mori incontra alcuni giovani ufficiali, in quel periodo alle sue dipendenze, che si distinguono per capacit\u00e0 e impegno, tanto da diventare, nel vicino futuro, l'asse portante del costituendo ROS dei carabinieri.\nIl ROS.\nIl ROS (Raggruppamento Operativo Speciale) nasce il 3 dicembre del 1990, e il tenente colonnello Mori ne \u00e8 uno dei componenti fondativi. La struttura, individuata quale Servizio Centrale Investigativo, assume, per l'Arma dei carabinieri, la competenza a livello nazionale delle indagini nel settore della criminalit\u00e0 organizzata e terroristica. Affidato inizialmente al comando del generale Antonio Subranni, \u00e8 Mori a curarne la definizione della struttura ordinativa e della dottrina d'impiego, assumendo anche il comando del \"I Reparto\", quello con competenza investigativa sulla criminalit\u00e0 organizzata. Il periodo passato al ROS sar\u00e0 lungo, impegnativo e ricco di soddisfazioni. L'esperienza maturata nei quattro anni passati a Palermo si rivela fondamentale e le indagini, per quanto riguarda il contrasto a \u201ccosa nostra\u201d, gi\u00e0 avviate in passato, proseguono con nuovo impulso, sempre orientate, come indirizzo strategico, verso il settore economico-imprenditoriale.\nNe deriva cos\u00ec anche un'articolata informativa che, curata dall'allora capitano Giuseppe De Donno, viene consegnata, il 20 febbraio del 1992, alla procura di Palermo. La specifica indagine, divenuta nota come \u201cmafia e appalti\u201d, viene inizialmente sostenuta da Giovanni Falcone e, dopo la sua morte, da Paolo Borsellino che la considera non solo un salto di qualit\u00e0 nella lotta a \u201cCosa nostra\u201d, ma anche e soprattutto la causa scatenante della strage di Capaci, dove perdono la vita l'amico magistrato, la moglie Francesca Morvillo e tre agenti di scorta. Tale indagine, tuttavia, non trova pari accoglienza nei responsabili della Procura della Repubblica di Palermo, tanto che si producono una serie di contrasti tra la Procura stessa e il Comando del ROS in merito alla conduzione delle indagini, contrasti destinati a perdurare nel tempo.\nIn particolare le incomprensioni iniziali si riferiscono a quell'aspetto dell'indagine che prende in esame le connivenze tra \u201cuomini d'onore\u201d da una parte e politici dall'altra, per i quali la Procura di Palermo chieder\u00e0 e otterr\u00e0 l'archiviazione dell'inchiesta il 20 luglio 1992, il giorno dopo la morte di Paolo Borsellino nella strage di via D'Amelio. Da quella parte dell'informativa \u201cmafia e appalti\u201d sopravvissuta, scaturiscono diverse vicende investigative che portano all'arresto di una serie di imprenditori considerati molto vicini ai vertici di \u201ccosa nostra\u201d, come Angelo Siino, Giuseppe Li Pera, Giuseppe Lipari, Antonio Buscemi, Filippo Salamone e altri, tutti coinvolti in attivit\u00e0 imprenditoriali illecite riconducibili a interessi mafiosi. Questa tipologia d'indagine, riproposta, d'intesa con le Direzioni Distrettuali Antimafia competenti, anche nel contrasto alle altre forme di delinquenza mafiosa, quali la 'ndrangheta, la camorra e la criminalit\u00e0 pugliese, confermer\u00e0 la sua validit\u00e0 ottenendo eccellenti risultati pratici con lo smantellamento di pericolosi e agguerriti sodalizi criminali.\nMori divent\u00f2 poi vice comandante del ROS nell'agosto 1992, con il grado di colonnello.\nLa cattura di Riina.\nL'attivit\u00e0 di contrasto a Cosa nostra sviluppata da parte del ROS \u00e8 ovviamente consistita anche nella ricerca dei latitanti dell'organizzazione, che ne costituiscono la vera e propria spina dorsale. Il 15 gennaio 1993 il capitano Sergio De Caprio, noto anche come capitano \"Ultimo\", a capo di una squadra di pochi carabinieri, grazie a un'accurata attivit\u00e0 investigativa, opera l'arresto di Salvatore Riina, capo indiscusso della mafia siciliana. Per tale episodio Mori e De Caprio verranno processati con l'accusa di favoreggiamento nei confronti di Cosa nostra, non per la mancata perquisizione dell'abitazione del Riina dopo il suo l'arresto, come i pi\u00f9 ritengono, ma per avere omesso di informare la Procura di Palermo che il servizio di osservazione alla casa era stato sospeso. Il dibattimento si concluder\u00e0 con l'assoluzione sancita dal Tribunale di Palermo perch\u00e9 \"il fatto non costituisce reato\", con sentenza del 20 febbraio 2006, non appellata dalla Procura della Repubblica di Palermo - che peraltro aveva anch'essa richiesto l'assoluzione - divenuta irrevocabile l'11 luglio 2006. Nel dettato della sentenza i giudici, prese in considerazioni tutte le testimonianze e i verbali disponibili, oltre ad assolvere Mori e De Caprio per i reati imputati, ribadiranno che \"\u201cl'istruzione dibattimentale ha consentito di accertare che il latitante (Riina, ndr) non fu consegnato dai suoi sodali, ma localizzato in base ad una serie di elementi tra loro coerenti e concatenati che vennero sviluppati, in primo luogo, grazie all'intuito investigativo del cap. De Caprio\u201d con l'appoggio dell'autista di Riina che si penti e collaboro all'identificazione del capo si cosa nostra\".\"\nAl vertice del ROS.\nL'arresto di Riina non fu certamente l'unica attivit\u00e0 di rilievo svolta dal ROS, anche se la pi\u00f9 clamorosa.\nSono numerose le indagini sviluppate, anche a livello internazionale, che hanno consentito l'arresto di pericolosi latitanti e l'eliminazione di temibili organizzazioni criminali transnazionali. Fra le numerose operazioni vanno sicuramente citate quelle conclusesi con la cattura del boss Salvatore Cancemi, di Angelo Siino, indicato quale Ministro dei Lavori Pubblici di \u201cCosa nostra\u201d, dell'ex sindaco di Palermo Vito Ciancimino, lo smantellamento del clan dei Cuntrera-Caruana e quello di Gaetano Fidanzati e i suoi figli, veri snodi del traffico della droga tra l'Europa e le Americhe.\nNel 1998, promosso generale di brigata, diviene comandante del comando del ROS. Lo rester\u00e0 circa un anno, quando verr\u00e0 sostituito dal generale Sabato Palazzo.\nNel 1999 infatti, il Comando generale dell'Arma dei carabinieri decide di sostituire Mori destinandolo a comandare la \"Scuola ufficiali carabinieri\" di Roma.\nDopo il ROS.\nIl trasferimento del generale, seppur in un reparto non operativo, viene definita una \u201cpromozione\u201d. \nDura due anni il periodo alla Scuola ufficiali e nel gennaio del 2001 il generale Mori diventa comandante della \"Legione carabinieri Lombardia\" con il grado di generale di divisione, incarico che manterr\u00e0 fino al 1\u00ba ottobre 2001, quando \u00e8 posto in congedo dall'Arma dei Carabinieri.\nDirettore del SISDE.\nIl 1\u00ba ottobre del 2001 infatti Mario Mori viene nominato prefetto e direttore del SISDE, il Servizio Informazioni per la Sicurezza Democratica.\nQuesto periodo \u00e8 caratterizzato dalla crisi originata dall'attentato alle Torri Gemelle di New York dell'11 settembre 2001 e dal conseguente accentuarsi del contrasto alle iniziative terroristiche portate essenzialmente dal fondamentalismo islamico. Il SISDE contribuisce in quel periodo e in maniera significativa a evitare che l'Italia diventi oggetto di clamorose azioni stragiste che invece colpiscono altre nazioni occidentali, individuando soggetti e organizzazioni operanti in Italia collegati con i gruppi rifacentesi ad al-Q\u0101\u02bfida, sventandone le iniziative illegali. Contemporaneamente il Servizio controlla il panorama criminale italiano e contribuisce in maniera determinante a frustrare, con l'operazione \u201cTramonto\u201d i cui esiti vengono messi a disposizione dell'Autorit\u00e0 giudiziaria milanese, un tentativo di ricostituzione delle Brigate Rosse.\nSignificativa anche la cattura all'estero, dopo una difficoltosa ricerca in diversi paesi del Nord-Africa, di Rita Algranati, esponente delle Brigate Rosse, uno degli ultimi responsabili dell'omicidio dell'on. Moro ancora in libert\u00e0.\nIl Sisde verr\u00e0 da lui diretto sino al 16 dicembre 2006.\nAttivit\u00e0 recenti.\nTerminata l'esperienza al servizio segreto civile, dall'estate del 2008 fino al giugno del 2013, Mori ha svolto attivit\u00e0 di consulenza nel settore della sicurezza pubblica per conto del sindaco di Roma Gianni Alemanno.\nNel 2015 e nel 2016 ha pubblicato due libri \"\"Servizi e Segreti: introduzione allo studio dell\u2019intelligence\" e \"Oltre il terrorismo: soluzioni alla minaccia del secolo\"\" entrambi tramite editore G-Risk.\nNel settembre 2017 aderisce al movimento di centrodestra Energie per l'Italia di Stefano Parisi in vista delle elezioni politiche del marzo successivo.\nProcedimenti giudiziari.\nL'assoluzione per favoreggiamento per ritardata perquisizione del covo di Riina.\nMori \u00e8 stato rinviato a giudizio dalla procura di Palermo insieme con Sergio De Caprio, ed entrambi furono poi prosciolti dall'accusa di favoreggiamento nei confronti di \u201cCosa nostra\u201d. L'indagine era stata avviata dalla procura per accertare gli eventi che avevano portato alla ritardata perquisizione del \"covo\" di Salvatore Riina. Infatti, dopo l'arresto del boss, i carabinieri della territoriale di Palermo erano pronti a perquisire l'edificio, ma Ultimo e il ROS, ritenendo di poter proseguire l'indagine in corso e individuare le attivit\u00e0 criminali dei fiancheggiatori del boss arrestato per disarticolare completamente l'organizzazione, chiesero la sospensione della procedura per \"esigenze investigative\" che fu concessa dalla procura - stando a quanto afferma l'allora procuratore Caselli - \u00abin tanto in quanto fosse garantito il controllo e l'osservazione dell'obiettivo\u00bb.\nDiciotto giorni dopo si scopr\u00ec che quell'osservazione era stata sospesa prematuramente dai Carabinieri, all'insaputa della Procura e senza che fosse stata effettuata alcuna perquisizione. Nel frattempo il \"covo\" era stato ormai abbandonato dalla famiglia di Riina e completamente svuotato. De Caprio e Mori sostennero che c'era stato un equivoco nella comunicazione con la procura poich\u00e9 non avevano espresso l'intenzione di sorvegliare il covo in modo continuativo. Peraltro, come riportato nelle motivazioni della sentenza del processo, era ben chiaro dall'inizio, sia ai carabinieri sia alla procura, che decidendo di non procedere alla perquisizione, si assumeva un rischio, un rischio investigativo motivato dal raggiungimento di un obiettivo superiore. Lo stesso Tribunale di Palermo sentenzia:\nI Carabinieri definirono la sospensione dell'osservazione una \u00abiniziativa autonoma della quale la Procura non era stata informata\u00bb. Secondo i sostenitori dell'accusa di favoreggiamento sarebbero esistiti elementi indiziari per ritenere che i capi del ROS avessero mentito alla procura facendole credere che il covo sarebbe stato sorvegliato in modo continuativo. De Caprio ha sostenuto in sua difesa: \nSecondo la testimonianza di alcuni collaboratori di giustizia un gruppo di affiliati alla mafia entr\u00f2 indisturbato portando in salvo i parenti del boss, svuotando la cassaforte e verniciando le pareti per cancellare le impronte. Tuttavia, tali dichiarazioni, giudicate \u201cfrutto di una ricostruzione certamente autorevole, ma insufficiente per trarne definitive conclusioni\u201d dallo stesso dr. Ingroia \u2013 il PM che ha sostenuto l'accusa nel relativo procedimento -, non sono mai state riscontrate nel corso di un vero e proprio dibattimento. Inoltre, nessuno di detti collaboratori ha mai dimostrato di aver personalmente verificato il contenuto della cassaforte o, quantomeno, di conoscere esattamente quanto conservato all'interno della stessa.\nIl processo si concluse con l'assoluzione \u201cperch\u00e9 il fatto non costituisce reato\u201d: infatti la corte, pur ritenendo la sussistenza di una erronea valutazione dei propri spazi di intervento da parte degli imputati, di gravi responsabilit\u00e0 disciplinari per non aver comunicato alla Procura la propria intenzione di sospendere la sorveglianza, pur ritenendo che \u201cl'omessa perquisizione della casa\u201d in cui il boss mafioso Riina aveva vissuto gli ultimi anni della sua latitanza, insieme con la sua famiglia, e \u201cl'abbandono del sito sino ad allora sorvegliato hanno comportato il rischio di devianza delle indagini, che, difatti, nella fattispecie si \u00e8 pienamente verificato, stando alle manifestazioni di sollievo e di gioia manifestate da Bernardo Provenzano e da Benedetto Spera\"\n, ha stabilito la totale estraneit\u00e0 di Ultimo e Mori dai fatti contestati, giungendo a un'assoluzione con formula piena.\nLa sentenza, non appellata dalla Procura della Repubblica di Palermo - che peraltro aveva anch'essa richiesto l'assoluzione - \u00e8 divenuta irrevocabile l'11 luglio 2006.\nFavoreggiamento a Provenzano: assolto in via definitiva.\nMori il 17 luglio 2013, \u00e8 stato assolto dal Tribunale di Palermo, insieme con il colonnello Mauro Obinu (assolto in Cassazione dal procedimento a suo carico per traffico di droga, assieme al generale Giampaolo Ganzer, succeduto a Mori alla guida del ROS, in quanto la Suprema Corte ha definitivamente sentenziato i fatti imputati agli stessi come di lieve entit\u00e0, dichiarandoli, pertanto, prescritti), dall'accusa di aver favorito la latitanza di Bernardo Provenzano, impedendone la cattura nel 1995. Secondo il testimone d'accusa, il colonnello Michele Riccio, smentito e querelato dai denunciati, furono Mori e Obinu ad avergli impedito di catturare Provenzano in un casolare di Mezzojuso (PA), indicato dal mafioso suo confidente Luigi Ilardo, poi assassinato da \"cosa nostra\" subito dopo aver accettato di collaborare con la giustizia. Nel processo si \u00e8 poi aggiunta la testimonianza di Massimo Ciancimino, il quale riferisce di contatti, peraltro gi\u00e0 confermati in pi\u00f9 sedi giudiziarie da Mori e da un altro ufficiale dei Carabinieri, con il padre Vito Ciancimino.\nSecondo il Ciancimino, per instaurare una trattativa con cosa nostra cos\u00ec da giungere a una sospensione della strategia stragista attuata all'epoca, secondo Mori e il suo dipendente, per acquisire notizie sull'organizzazione mafiosa e realizzare la cattura dei grandi capi mafia. Il 20 aprile 2012 i giudici del processo celebrato a Palermo contro il generale dei carabinieri Mario Mori e il colonnello dell'Arma Mauro Obinu per favoreggiamento alla mafia, hanno ammesso a deporre su richiesta dell'accusa la vedova del giudice Paolo Borsellino, Agnese Piraino Leto, e Alessandra Camassa e Massimo Russo, due ex colleghi del magistrato assassinato dalla mafia. Il 24 maggio 2013 il PM di Palermo Antonino Di Matteo ha chiesto 9 anni di reclusione per il generale Mori e 6 anni per il Colonnello Mauro Obinu, riguardo al processo sul presunto favoreggiamento aggravato a Cosa Nostra, per il mancato arresto di Bernardo Provenzano, nell'ottobre 1995.\nIl 17 luglio 2013 la IV Sezione Penale del Tribunale di Palermo ha pronunciato la seguente sentenza: \"Il Tribunale di Palermo, visti gli articoli 378 e 530 del Codice di procedura penale, assolve Mori Mario e Obinu Mauro dell'imputazione ai medesimi ascritta perch\u00e9 il fatto non costituisce reato. Visto l'articolo 207 del Codice di procedura penale ordina la trasmissione di copia della presente sentenza delle deposizioni rese da Ciancimino Massimo e da Riccio Michele all'ufficio del Procuratore della Repubblica in sede per quanto di sua competenza\". Il Tribunale ha quindi assolto con formula piena Mori e Obinu dall'accusa di aver favorito la latitanza di Bernardo Provenzano e ha ravvisato, a carico dei due principali testi dell'accusa, Massimo Ciancimino e Michele Riccio, ai sensi dell'art. 207 del Codice di Procedura Penale, indizi del reato previsto dall'articolo 372 del Codice Penale (falsa testimonianza). Immediatamente dopo la sentenza, intervistato dai numerosi giornalisti presenti, il PM Vittorio Teresi si \u00e8 detto \"amareggiato\" per l'esito del processo, annunciando che la Procura proporr\u00e0 appello verso una sentenza che non condivide ma che rispetta.\nIl 19 maggio 2016 \u00e8 assolto anche in secondo grado dalla corte d'appello di Palermo.\nL'8 giugno 2017 la Corte di Cassazione ha respinto il ricorso presentato dalla procura generale di Palermo avverso la sentenza di appello, confermando di fatto la sentenza di assoluzione di primo grado (perch\u00e9 il fatto non costituisce reato), rendendola cos\u00ec definitiva.\nLa c.d. \"Trattativa Stato-mafia\".\nIl 24 luglio 2012 il procuratore aggiunto Antonio Ingroia e i sostituti Antonino Di Matteo, Lia Sava e Francesco Del Bene, in riferimento all'indagine sulla c.d. trattativa Stato-mafia, firmano la richiesta del rinvio a giudizio nei confronti di Mario Mori e di altri undici indagati, accusati di \"Violenza o minaccia ad un Corpo politico, amministrativo o giudiziario o ai suoi singoli componenti\" (art. 338 c.p.). Gli altri imputati sono i politici Calogero Mannino, Marcello Dell'Utri, gli ufficiali Antonio Subranni e Giuseppe De Donno, i boss Giovanni Brusca, Tot\u00f2 Riina, Leoluca Bagarella, Antonino Cin\u00e0 e Bernardo Provenzano, il collaboratore di giustizia Massimo Ciancimino (indagato anche per \"calunnia\") e l'ex ministro Nicola Mancino (solo per \"falsa testimonianza\", poi assolto dalla Corte il 20 aprile 2018). Il 7 marzo 2013 il GUP Piergiorgio Morosini rinvia a giudizio dieci imputati, tra i quali il generale Mario Mori.\nIl 4 novembre 2015 il tribunale di Palermo ha assolto Calogero Mannino, coimputato nello stesso procedimento, dal reato di \"concorso esterno in associazione mafiosa\" e \"violenza o minaccia a corpo politico dello Stato\", perch\u00e9 il fatto non sussiste. Mannino aveva scelto, diversamente dagli altri imputati, il rito abbreviato, giungendo anticipatamente alla sentenza di primo grado. La sentenza di assoluzione \u00e8 diventata definitiva l'11 dicembre del 2020 quando la Cassazione ha dichiarato inammissibile il ricorso della procura generale di Palermo, confermando la sentenza di assoluzione del processo di Appello del 22 luglio 2019, che aveva gi\u00e0 confermato il giudizio di primo grado.\nIl 20 aprile 2018 la Corte d'Assise di Palermo, presieduta dal giudice Alfredo Montalto, ha condannato in primo grado Mario Mori a 12 anni di reclusione per il capo d'imputazione: \"Violenza o minaccia ad un Corpo politico, amministrativo o giudiziario o ai suoi singoli componenti\" (art. 338 c.p.). Con lo stesso dispositivo il giudice Montalto assolve Giovanni Brusca, Massimo Ciancimino e Nicola Mancino.\nNell'aprile 2019 \u00e8 iniziato, sempre a Palermo, il processo d'appello che si \u00e8 concluso il 23 settembre 2021. La Corte d'assise d'appello di Palermo ha assolto Mario Mori, insieme agli ufficiali del Ros Subranni e De Donno, dalle accuse di \"Violenza o minaccia ad un Corpo politico, amministrativo o giudiziario o ai suoi singoli componenti\", perch\u00e9 il fatto non costituisce reato. Nella medesima sentenza \u00e8 stato assolto anche Marcello Dell'Utri per non aver commesso il fatto. Confermate le condanne agli esponenti mafiosi ancora in vita: Leoluca Bagarella e Antonio Cin\u00e0."}
{"id": "687481", "revid": "638792", "url": "https://it.wikipedia.org/wiki?curid=687481", "title": "Frida (personaggio)", "text": ""}
{"id": "687482", "revid": "422173", "url": "https://it.wikipedia.org/wiki?curid=687482", "title": "Dionisio Arce", "text": "Caratteristiche tecniche.\nViene ricordato come \u00abdotato di scatto felino, gioco maschio e pulito, abilit\u00e0 nel palleggio e, pur non essendo molto alto, possedeva anche un buon stacco di testa\u00bb.\nCarriera.\nClub.\nInizi\u00f2 la carriera nel 1946 in patria con lo Sportivo Luque\u00f1o. In patria, soprannominato \"el valiente guarani\", era amato tant'\u00e8 che i tifosi bucarono le gomme del pullman che lo stava portando ad Asunci\u00f2n per prendere l'aereo ed impedirgli di partire per l'Italia. Nel dicembre del 1949, a campionato iniziato, venne infatti acquistato dalla Lazio.\nFece il suo esordio in biancoceleste il 12 febbraio 1950 nella gara vinta per 4-0 contro il Padova. Il 22 ottobre 1950, durante Lazio-Sampdoria, tir\u00f2 una pallonata sul volto dell'arbitro Massai di Pisa, dopo che la sua squadra aveva subito su autorete il gol che avrebbe sancito il 2-2 finale, in una gara in cui, secondo il Corriere dello Sport, si era dimostrato il migliore della sua squadra ed in cui aveva segnato il gol del momentaneo 2-0; venne di conseguenza squalificato per cinque giornate. Con la maglia della Lazio dove ha giocato due stagioni 1949-1950 e 1950-1951 collezion\u00f2 28 presenze e 9 reti.\nNella stagione 1951-1952 venne ceduto al Napoli a causa della rivalit\u00e0 con il compagno di squadra Norberto H\u00f6fling. Con gli azzurri collezion\u00f2 11 presenze segnandovi 2 reti in un campionato concluso dalla squadra al sesto posto in Serie A.\nNella stagione 1952-1953 vest\u00ec la maglia della Sampdoria.\nSi trasfer\u00ec poi al Novara dove ha giocato tre stagioni 1953-1954, 1954-1955 e 1955-1956, facendosi notare con la maglia dei piemontesi con Silvio Piola come compagno ma anche perch\u00e9 \u00abi tifosi novaresi all'epoca, pi\u00f9 di una volta, hanno indicato nel suo rapporto conflittuale con il danese Helge Bron\u00e9e una delle cause della disastrosa annata 1955-56, culminata con la retrocessione degli azzurri in serie B\u00bb. Con il Novara gioc\u00f2 71 partite realizzando 22 reti.\nPass\u00f2 poi al Torino dove ha giocato tre stagioni 1956-1957, 1957-1958 e retrocesse per la prima volta in Serie B nel 1958-1959. Con i granata gioc\u00f2 78 partite, segnandovi 22 reti; rimase anche coinvolto, come gli altri compagni di squadra, in polemiche che lo portarono all'essere multato e messo per un certo tempo fuori rosa, eccellendo comunque anche in maglia granata.\nL'anno successivo retrocesse nuovamente con il Palermo dove tra la stagione 1959-1960 e la stagione 1960-1961 gioc\u00f2 27 partite segnando 3 reti.\nIn carriera ha totalizzato complessivamente 220 presenze e 59 reti tra Serie A e Serie B.\nNazionale.\nCon la maglia della propria Nazionale ha partecipato al Campeonato Sudamericano de Football 1949, arrivando al secondo posto, e durante il torneo ha realizzato sette goal: un goal contro Per\u00f9 e Uruguay, una doppietta contro la Bolivia e una tripletta contro il Cile.\nDopo il ritiro.\nIn seguito al ritiro ha intrapreso la carriera da allenatore a Cerveteri, Montespaccato, Avezzano, Spoleto e nella stagione 1975-1976 ha allenato il Tuscania vincendo il campionato di Promozione Lazio 1975-1976 portando la squadra per la prima volta in Serie D, ritorner\u00e0 a sedere nella panchina del Tuscania anche nella stagione 1977-1978 e nella stagione 1984-1985.\nQualche anno dopo apr\u00ec un'attivit\u00e0 commerciale a Bracciano ed al tempo stesso rimase nel mondo del calcio aiutando il presidente della squadra locale nella forma di allenatore-giocatore.\nMor\u00ec il 5 novembre del 2000, all'et\u00e0 di 73 anni, a Bracciano."}
{"id": "687483", "revid": "373458", "url": "https://it.wikipedia.org/wiki?curid=687483", "title": "Et\u00e0 medievale", "text": ""}
{"id": "687485", "revid": "253269", "url": "https://it.wikipedia.org/wiki?curid=687485", "title": "Wendy Hiller", "text": "Vinse il premio Oscar alla miglior attrice non protagonista nel 1959 per l'interpretazione in \"Tavole separate\"."}
{"id": "687490", "revid": "767487", "url": "https://it.wikipedia.org/wiki?curid=687490", "title": "Frank Forde", "text": "Figlio di un allevatore, consegu\u00ec una solida formazione cattolica frequentando la scuola confessionale. Al termine degli studi divent\u00f2 un insegnante. Trasferitosi a Rockhampton divenne un attivista nel Partito Laburista e nei gruppi dediti all'educazione dei lavoratori. \nNel 1917 fu eletto nelle file laburiste all'assemblea legislativa del Queensland e nel 1922 riusc\u00ec a conquistare un seggio alla camera federale.\nFrank Forde fece carriera nei ranghi laburisti e quando nel 1929 i laburisti vinsero le elezioni divenne assistente del Ministro del Commercio e delle dogane nel governo di Scullin; negli ultimi giorni di vita del governo riusc\u00ec a guidare il suo ministero. Trovandosi ad essere uno dei pochi leader sopravvissuti alla disastrosa sconfitta elettorale del 1931, l'anno successivo divenne il vice capo dell'opposizione. Egli fu l'unico vice capo dell'opposizione federale a provenire dal Queensland. Quando nel 1935 Scullin present\u00f2 le dimissioni, Forde partecip\u00f2 alle primarie laburiste venendo sconfitto da John Curtin per un solo voto. L'ala sinistra del partito gli rimproverava la sua adesione alla politica economica del governo Scullin.\nForde fu un leale vice capo del partito, e nel 1941 quando i laburisti tornarono al potere divenne ministro dell'esercito, carica vitale in tempo di guerra. Nel 1945 Curtin mor\u00ec, e come vice leader il 6 luglio di quell'anno Forde fu nominato primo ministro dal Governatore Generale, ma fu nuovamente sconfitto nelle primarie del partito laburista che scelse come proprio leader Ben Chifley. Il 13 luglio 1945, dopo solo sei giorni dal suo insediamento, Forde si dimise da premier, ma come vice premier conserv\u00f2 un ruolo politico di rilievo e assunse la guida del dicastero della difesa, divenendo impopolare per la lenta smobilitazione delle truppe. Per questa ragione Forde perse il suo seggio nelle elezioni del 1946 che confermarono con largo margine i laburisti al governo.\nChifley nomin\u00f2 Forde alto commissario (ambasciatore) in Canada, carica che esercit\u00f2 sino al 1953. Tornato in Australia nel 1954 cerc\u00f2 senza successo di rientrare in parlamento. Nel 1955 riusc\u00ec a farsi eleggere nel parlamento statale del Queensland. (Forde \u00e8 stato il solo ex premier federale ad aver servito in un parlamento statale). La spaccatura prodottasi nel partito laburista nel Queensland sbocc\u00f2 non solo nella perdita del potere ma anche nella personale sconfitta di Forde. Se fosse riuscito a parare il colpo Forde sarebbe divenuto il leader laburista del Queensland, visto che il premier Vince Gair insieme con la maggioranza dei suoi seguaci fu espulsa dal partito.\nForde si ritir\u00f2 a Brisbane dedicandosi alle opere caritatevoli della Chiesa Cattolica. Mor\u00ec a 93 anni nel 1983, per cause naturali. \nForde \u00e8 stato il premier che \u00e8 rimasto meno tempo in carica, ma nella sua lunga carriera \u00e8 stato il vice di tre leader laburisti (Scullin, Curtin e Chifley)."}
{"id": "687504", "revid": "67105", "url": "https://it.wikipedia.org/wiki?curid=687504", "title": "Delta orionis", "text": ""}
{"id": "687509", "revid": "84184", "url": "https://it.wikipedia.org/wiki?curid=687509", "title": "Francesco Saverio Merlino", "text": ""}
{"id": "687512", "revid": "67105", "url": "https://it.wikipedia.org/wiki?curid=687512", "title": "Epsilon orionis", "text": ""}
{"id": "687516", "revid": "81646", "url": "https://it.wikipedia.org/wiki?curid=687516", "title": "Sottomarini", "text": ""}
{"id": "687522", "revid": "729019", "url": "https://it.wikipedia.org/wiki?curid=687522", "title": "Giuseppe Cucchi", "text": "Biografia.\nFiglio di Aldo Cucchi, deputato comunista.\nEx-allievo della Scuola Militare Nunziatella di Napoli, entra all'accademia militare di Modena. Ufficiale di Artiglieria, dopo aver frequentato la Scuola di Guerra dell'Esercito Italiano e quella francese, frequenta anche il Centro Alti Studi per la Difesa.\nDal 1991 al 1997 \u00e8 stato direttore del Centro Militare di Studi Strategici, e fino al 1999 \u00e8 stato consigliere militare del Presidente del Consiglio dei ministri durante il primo governo Prodi e il primo governo D'Alema. In seguito \u00e8 stato rappresentante militare italiano della rappresentanza italiana presso la NATO.\nGenerale di Corpo d'Armata, dal marzo 2000 ha ricoperto l'incarico di rappresentante militare italiano presso l'Unione europea, con Romano Prodi.\nNel maggio del 2006 \u00e8 stato nominato consigliere del Ministro della difesa Arturo Parisi, e dal novembre dello stesso anno \u00e8 segretario generale del CESIS , diventando nel 2007 direttore del Dipartimento delle informazioni per la sicurezza.\nNel 2008 lascia l'incarico di direttore del DIS al funzionario Gianni De Gennaro.\n\u00c8 direttore dell'Osservatorio scenari strategici e di sicurezza del centro ricerche Nomisma di Bologna .\nDal 2019 \u00e8 membro del Comitato Scientifico della rivista di geopolitica Eastwest."}
{"id": "687534", "revid": "253269", "url": "https://it.wikipedia.org/wiki?curid=687534", "title": "Hugh Griffith", "text": "Biografia.\nDopo il debutto teatrale nel 1939 e l'esordio nel 1940 sul grande schermo, Griffith trascorse sei anni con l'esercito in India e torn\u00f2 al cinema solo nel 1948, riprendendo una carriera che lo avrebbe visto caratterista di successo per oltre trent'anni. Tra le sue prime incisive caratterizzazioni, da ricordare quella nella commedia nera \"Sangue blu\" (1949) e nei melodrammi \"Amarti \u00e8 la mia dannazione\" (1948) e \"La volpe\" (1950).\nSpecializzatosi in ruoli di comprimario e in interpretazioni di personaggi di grande forza, esuberanza e spesso minacciosi, Griffith leg\u00f2 il suo nome a numerose produzioni internazionali di successo, come il kolossal \"Ben-Hur\" (1959) di William Wyler, che gli valse il premio Oscar al miglior attore non protagonista per l'interpretazione dell'astuto sceicco Ilderim, \"Tom Jones\" (1963) di Tony Richardson, nel quale interpret\u00f2 magistralmente il rauco giudice Weston e \"Oliver!\" (1968) di Carol Reed.\nLavor\u00f2 a pi\u00f9 riprese in Italia, sotto la direzione di Pasquale Festa Campanile in \"La cintura di castit\u00e0\" (1967), Pier Paolo Pasolini in \"I racconti di Canterbury\" (1972), in cui interpret\u00f2 il grottesco Sir January, Roman Pola\u0144ski in \"Che?\" (1972).\nMalato da un anno, Griffith mor\u00ec nel 1980 nella sua casa di Kensington (Londra), all'et\u00e0 di 67 anni."}
{"id": "687535", "revid": "121209687", "url": "https://it.wikipedia.org/wiki?curid=687535", "title": "Melk", "text": "Melk \u00e8 un comune austriaco di 5 308 abitanti nel distretto di Melk, in Bassa Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nSituata vicino alla valle di Wachau lungo le rive del fiume Danubio, Melk si trova al centro del proprio distretto, grossomodo a met\u00e0 strada fra Vienna e Linz, ed a circa 25\u00a0km ad ovest di Sankt P\u00f6lten.\nStoria.\nAnticamente chiamata \"M\u00f6lk\", Melk ebbe il diritto di tenere mercato nel 1227 e divenne citt\u00e0 nel 1898. In un'area molto ristretta la citt\u00e0 presenta una gran quantit\u00e0 di stili architettonici, caratteristici di svariati secoli.\nDurante la Seconda guerra mondiale era ubicato in citt\u00e0 un sottocampo del campo di concentramento di Mauthausen, di cui oggi rimane solo il crematorio.\nMonumenti e luoghi d'interesse.\nLa citt\u00e0 \u00e8 sede di un antico monastero benedettino, l'abbazia di Melk; inoltre a poca distanza dal centro cittadino si trova un castello rinascimentale, il castello di Schallaburg.\nL'ufficio per le informazioni turistiche e gli archivi della citt\u00e0 sono ospitati nella \"Forsthaus\", al cui lato si incontrano le vie Zaglauergasse e Wiener Stra\u00dfe. La Zaglauergasse si restringe da un lato a causa della presenza delle mura cittadine; in questo punto si trovava la Porta di Vienna (\"Wiener Tor\"). Dall'altra parte della citt\u00e0 vi era la Porta di Linz (\"Linzer Tor\"): questi erano i due accessi principali di Melk.\nLa Wiener Stra\u00dfe si apre poi nella piazza del Municipio (\"Rathausplatz\"), ove si trova il Municipio costruito nel 1575. La facciata di questo edificio \u00e8 stata ridisegnata nella met\u00e0 del XIX secolo, con una porta d'ingresso in rame e legno. Alla sua sinistra si trova l'edificio chiamato \"Lebzelterhaus\", del 1657, che ora ospita una farmacia. Al centro della piazza del Municipio si trova una fontana chiamata \"Kolomanbrunnen\", dono dell'abbazia alla cittadinanza.\nLa pi\u00f9 antica strada di Melk \u00e8 la Sterngasse, un tempo la via principale, le cui case hanno dipinti sui muri che indicano quali artigiani vi lavoravano. Alcune di queste abitazioni possiedono giardini interni. Il pi\u00f9 antico edificio di Melk, chiamato \"Haus auf dem Stein\", venne costruito durante il XV secolo e ha una facciata ricoperta di piante rampicanti; venne in seguito usata come atelier dal pittore Walter Prinzl. Vicino alla riva del Danubio si trovano i resti delle antiche mura cittadine e della Torre di difesa. Un altro edificio, chiamato \"Schiffsmeisterhaus\", riporta sulla facciata l'indicazione dell'altezza raggiunta dalle piene del fiume nei secoli: il segno pi\u00f9 alto \u00e8 del 1501, 15,8 metri al di sopra del livello usuale. L'antico edificio postale, del 1792, ha una facciata decorata da un rilievo realizzato alla fine dell'epoca barocca. La chiesa, di epoca gotica, presenta sulla facciata nord il gruppo scultoreo \"Kalvarienberggruppe\""}
{"id": "687536", "revid": "327773", "url": "https://it.wikipedia.org/wiki?curid=687536", "title": "Pluteo", "text": "In architettura per pluteo si intende una balaustra a lastre rettangolari massicce, in metallo o pi\u00f9 spesso in legno o in pietra, che divide due parti di un edificio. Pu\u00f2 essere ornato molto semplicemente da cornici in rilievo oppure arricchito da motivi geometrici o figurati.\nUn esempio \u00e8 rappresentato dai cosiddetti \"Plutei di Traiano\", rinvenuti nel 1872 a Roma, all'interno del Foro romano, nell'area tra il Comizio e la colonna di Foca. Nell'architettura religiosa cristiana il pluteo divide i vari settori di una chiesa, in particolare il presbiterio e la cantoria. Il pluteo in una chiesa pu\u00f2 essere un sinonimo di transenna e svolge la stessa funzione dell'iconostasi, anche se si denotano caratteristiche artistiche differenti."}
{"id": "687537", "revid": "121595621", "url": "https://it.wikipedia.org/wiki?curid=687537", "title": "Qaanaaq", "text": "Qaanaaq (un tempo nota come Thule) \u00e8 una cittadina nel nord della Groenlandia (656 abitanti) situata nella municipalit\u00e0 di Avannaata. Si tratta di uno dei centri abitati pi\u00f9 settentrionali del mondo: si trova molto a nord del Circolo Polare Artico, nel fiordo di Inglefield, e dista appena 1300\u00a0km dal Polo Nord.\nStoria.\nL'area di Qaanaaq, nel nord della Groenlandia, fu colonizzata intorno al 2000 a.C. dalla migrazione paleo-eschimese proveniente dal Canada. La cittadina \u00e8 stata fondata nel 1953 per ospitare gli abitanti trasferiti dalla costruzione della base aerea di Thule (Thule Air Base), ai tempi della Guerra fredda.\nIl paese \u00e8 noto per essere stato il punto di partenza di numerose spedizioni per il Polo Nord e le regioni circostanti, da quella storica di Rasmussen all'ultima del 1993. Qui il fenomeno del Sole di mezzanotte \u00e8 particolarmente accentuato e dura quasi 5 mesi.\nLa principale attivit\u00e0 produttiva \u00e8 la caccia ai mammiferi marini (narvali, foche), orsi polari e uccelli.\n\"Thule\" \u00e8 stato il nome di molti posti prima di essere di quello attuale. Il primo ad usarlo \u00e8 stato l'esploratore greco Pitea nel 325 a.C., che lo us\u00f2 per designare l'isola che scopr\u00ec (l'Islanda o una delle F\u00e6r-\u00f8er) e che era per quei tempi la pi\u00f9 settentrionale conosciuta, trovandosi a sei giorni di navigazione dall'Inghilterra. Man mano che nei secoli si perfezionarono le conoscenze geografiche, Thule si spost\u00f2 sempre pi\u00f9 a nord, fino ad arrivare alla Thule storica (l'odierna Pituffik) a 110\u00a0km a sud della collocazione attuale di Qaanaaq; negli anni cinquanta gli Stati Uniti stabilirono presso Pituffik una grande base militare nell'ambito del contrasto della guerra fredda nei confronti della Russia; questo indusse il trasferimento degli \"Inuit\" locali in una nuova collocazione: l'odierna Qaanaaq. Il governo degli Stati Uniti paga 300 milioni di dollari annui per l'affitto del territorio della base.\nQaanaaq fu anche centro amministrativo dell'omonimo comune. Il comune, istituito il 1\u00ba gennaio 1963, cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione amministrativa della Groenlandia; il comune di Qaanaaq si fuse insieme ad altri 7, formando cos\u00ec il comune di Qaasuitsup, ora soppresso.\nGeografia fisica.\nClima.\nLa cittadina ha un clima polare, con temperature medie giornaliere che solamente nei tre mesi estivi superano, di poco, i 0 \u00b0C, anche se occasionalmente, in giugno o luglio, pu\u00f2 arrivare a 15 \u00b0C. Le temperature minime, mediamente attorno a -28 \u00b0C nei mesi di gennaio e febbraio, possono talvolta scendere a -40 \u00b0C.\nCultura.\nI modi per vivere cos\u00ec a nord, in tali condizioni climatiche sono stati tramandati di generazione in generazione, e questa capacit\u00e0 di adattamento ha contribuito alla sopravvivenza di questa piccola comunit\u00e0. Quando il mare si disgela durante il mese di agosto, i grandi gommoni spinti da potenti motori vengono utilizzati sia per la caccia che per i viaggi ordinari, anche grazie alla luce perenne di quel periodo. Il sole di mezzanotte dura dalla met\u00e0 di aprile alla fine di agosto quindi il tempo di visibilit\u00e0 disponibile in questo periodo dell'anno viene sfruttato il pi\u00f9 possibile. Le pelli vengono usate per l'abbigliamento e per coprire i kayak; la carne e le frattaglie vengono mangiate dagli uomini e degli animali domestici; mentre i denti dei narvali e le zanne dei trichechi sono finemente lavorate per produrre gioielli e attrezzi per la caccia."}
{"id": "687543", "revid": "77358", "url": "https://it.wikipedia.org/wiki?curid=687543", "title": "Diocesi di Santiago de Chile", "text": ""}
{"id": "687544", "revid": "14002", "url": "https://it.wikipedia.org/wiki?curid=687544", "title": "Arcidiocesi di La Plata o Charcas", "text": ""}
{"id": "687545", "revid": "14002", "url": "https://it.wikipedia.org/wiki?curid=687545", "title": "Diocesi di Arequipa", "text": ""}
{"id": "687547", "revid": "339392", "url": "https://it.wikipedia.org/wiki?curid=687547", "title": "Arcidiocesi di Santaf\u00e9 en Nueva Granada", "text": ""}
{"id": "687551", "revid": "90227", "url": "https://it.wikipedia.org/wiki?curid=687551", "title": "Inferno - Canto XXIV", "text": ""}
{"id": "687554", "revid": "80614", "url": "https://it.wikipedia.org/wiki?curid=687554", "title": "Fiat 127 berlina", "text": ""}
{"id": "687555", "revid": "253269", "url": "https://it.wikipedia.org/wiki?curid=687555", "title": "Shirley Jones", "text": "Vinse il premio Oscar alla miglior attrice non protagonista nel 1961 per la sua interpretazione ne \"Il figlio di Giuda\".\nBiografia e carriera.\nNella sua lunga carriera Shirley Jones ha interpretato oltre 50 pellicole, per la maggior parte di grande successo commerciale. Dopo la sua partecipazione a film di genere leggero o musicale, come \"Oklahoma!\" (1955) di Fred Zinnemann, \"Carousel\" (1956) di Henry King, \"Il sole nel cuore\" (1957) di Henry Levin e \"Pepe\" (1960) di George Sidney, raggiunse la maturit\u00e0 artistica e la notoriet\u00e0 con il ruolo della ambigua prostituta Lulu Bains nel film drammatico \"Il figlio di Giuda\" (1960) di Richard Brooks, ove recit\u00f2 accanto a Burt Lancaster e Jean Simmons e che le valse il premio Oscar alla miglior attrice non protagonista. \nNel 1961 venne scelta per il ruolo di Elizabeth \"Regina\" Martin nella commedia \"Angeli con la pistola\" di Frank Capra, poi assegnato ad Hope Lange. Tra gli altri film da lei interpretati negli anni sessanta sono da ricordare il western \"Cavalcarono insieme\" (1961) di John Ford, il musical \"Capobanda\" (1962) di Morton DaCosta, le commedie \"Una fidanzata per pap\u00e0\" (1963) di Vincente Minnelli, \"Le astuzie della vedova\" (1963) di George Sidney, \"I due seduttori\" (1964) di Ralph Levy, e \"The Secret of My Success\" (1965) di Andrew L. Stone, oltre al sentimentale \"Lieto fine\" (1969), diretta ancora da Richard Brooks, ove ritrov\u00f2 Jean Simmons. Nel 1964 si rec\u00f2 in Italia per recitare nel film \"L'intrigo\" di Vittorio Sala e George Marshall. Riprese il ruolo della prostituta, ma in un contesto brillante, nel western parodistico \"Non stuzzicate i cowboys che dormono\" (1970) di Gene Kelly, accanto a James Stewart e Henry Fonda. \nDopo il 1970 la Jones sospese le partecipazioni sul grande schermo per concentrare la propria attivit\u00e0 in campo televisivo, ove \u00e8 ricordata soprattutto per essere stata tra i protagonisti della serie di grande successo \"La famiglia Partridge\" (1970-1974), che le valse due candidature ai Golden Globe come miglior attrice. Torn\u00f2 sul grande schermo nel 1979 con il film di genere catastrofico, molto in voga in quegli anni, \"L'inferno sommerso\" di Irwin Allen, accanto a Michael Caine, Karl Malden e Sally Field. Recit\u00f2 poi come \"guest star\" in numerose altre serie televisive di successo, tra le quali \"Love Boat\" (1983), \"La signora in giallo\" (1988-1990) e \"Sabrina, vita da strega\" (1999), in cui interpretava la nonna paterna di Sabrina.\nNel 1983 una sua azione legale contro Iain Calder, direttore del National Enquirer, relativa ad un caso di diffamazione per la pubblicazione di un articolo che la riguardava, fu discussa dinanzi alla Corte Suprema degli Stati Uniti d'America. La sentenza, pubblicata il 20 marzo 1984, nota come Calder vs. Jones, \u00e8 tuttora considerata una pietra miliare del diritto statunitense sulla personal jurisdiction. Nel 2006 recit\u00f2 nel film televisivo \"La vera eredit\u00e0\" di Yelena Lanskaya, in un ruolo che le valse una candidatura all'Emmy Award. Pi\u00f9 di recente \u00e8 tornata anche alla commedia, partecipando al film \"Weekend in famiglia\" (2013) di Benjamin Epps. \nPer i suoi contributi al cinema nel 1986 la Jones ha ottenuto una stella sulla Hollywood Walk of Fame. Dal 1956 al 1974 \u00e8 stata sposata con l'attore Jack Cassidy, con il figlio del quale, David Cassidy, aveva recitato nella serie televisiva \"La famiglia Partridge.\"\nPremi.\nPremio Oscar.\nVinti:\nGolden Globe.\nNomination:\nEmmy Awards.\nNomination:\nScreen Actors Guild Awards.\nNomination:"}
{"id": "687559", "revid": "984922", "url": "https://it.wikipedia.org/wiki?curid=687559", "title": "Cantone di Agen-Centre", "text": "Il Cantone di Agen-Centre era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Agen."}
{"id": "687561", "revid": "984922", "url": "https://it.wikipedia.org/wiki?curid=687561", "title": "Cantone di Agen-Nord", "text": "Il Cantone di Agen-Nord era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Agen e i comuni di"}
{"id": "687562", "revid": "17351", "url": "https://it.wikipedia.org/wiki?curid=687562", "title": "PD808", "text": ""}
{"id": "687563", "revid": "984922", "url": "https://it.wikipedia.org/wiki?curid=687563", "title": "Cantone di Agen-Nord-Est", "text": "Il Cantone di Agen-Nord-Est era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Agen e i comuni di:"}
{"id": "687565", "revid": "984922", "url": "https://it.wikipedia.org/wiki?curid=687565", "title": "Cantone di Agen-Ovest", "text": "Il Cantone di Agen-Ovest era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Agen e il comune di Le Passage."}
{"id": "687566", "revid": "984922", "url": "https://it.wikipedia.org/wiki?curid=687566", "title": "Cantone di Agen-Sud-Est", "text": "Il Cantone di Agen-Sud-Est era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Agen e i comuni di"}
{"id": "687567", "revid": "110157", "url": "https://it.wikipedia.org/wiki?curid=687567", "title": "Cantone di Astaffort", "text": "Il Cantone di Astaffort era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687570", "revid": "110157", "url": "https://it.wikipedia.org/wiki?curid=687570", "title": "Cantone di Beauville", "text": "Il Cantone di Beauville era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687571", "revid": "110157", "url": "https://it.wikipedia.org/wiki?curid=687571", "title": "Cantone di Laplume", "text": "Il Cantone di Laplume era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687572", "revid": "110157", "url": "https://it.wikipedia.org/wiki?curid=687572", "title": "Cantone di Laroque-Timbaut", "text": "Il Cantone di Laroque-Timbaut era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687573", "revid": "339392", "url": "https://it.wikipedia.org/wiki?curid=687573", "title": "Ten (album)", "text": ""}
{"id": "687574", "revid": "125362612", "url": "https://it.wikipedia.org/wiki?curid=687574", "title": "Maximilian Schell", "text": "Biografia.\nMaximilian Schell nacque a Vienna, in Austria, figlio di Margarethe No\u00e9 von Nordberg, un'attrice, e di Hermann Ferdinand Schell, poeta svizzero e proprietario di una farmacia. I suoi genitori erano entrambi cattolici. La famiglia Schell lasci\u00f2 Vienna nel 1938 per \"fuggire da Hitler\" dopo l'Anschluss, quando l'Austria fu annessa alla Germania Nazista. Si stabilirono a Zurigo, in Svizzera. A Zurigo, Schell crebbe leggendo i classici e all'et\u00e0 di dieci anni scrisse la sua prima opera teatrale. In seguito frequent\u00f2 per un anno l'Universit\u00e0 di Zurigo, nella quale giocava a calcio e scriveva per il giornalino dell'ateneo.\nAlla fine della Seconda guerra mondiale fece ritorno in Germania, dove si iscrisse all'Universit\u00e0 di Monaco e studi\u00f2 filosofia e storia dell'arte. Schell torn\u00f2 poi a Zurigo, dove serv\u00ec per un anno nell'esercito svizzero. Si riscrisse all'Universit\u00e0 di Zurigo per poi passare all'Universit\u00e0 di Basilea, dove studi\u00f2 per sei mesi. Durante questo periodo, inizi\u00f2 a recitare in alcune opere teatrali al Theater Basel e decise di intraprendere la carriera di attore. La sorella maggiore, Maria Schell, era anch'essa un'attrice. Essi avevano altri due fratelli: Carl e Immy (Immaculata) Schell.\nSchell debutt\u00f2 come attore cinematografico nel 1955 nel film \"All'est si muore\". Successivamente recit\u00f2 in altri sette film prima di recarsi negli Stati Uniti. Nel 1958 venne invitato negli Stati Uniti per recitare a Broadway nell'opera teatrale \"Interlock\", di Ira Levin. Fece il suo debutto a Hollywood nel film bellico \"I giovani leoni\" (1958), nel quale recitavano anche Marlon Brando e Montgomery Clift.\nNel 1960 ritorn\u00f2 in Germania dove interpret\u00f2 il ruolo di Amleto nel film televisivo \"Il piccolo Amleto\". Insieme a Laurence Olivier, Schell \u00e8 considerato \"uno dei migliori Amleto della storia\". \u00c8 stato diretto da molti grandi registi fra cui Vittorio De Sica, Fred Zinnemann, Sam Peckinpah e, in uno spettacolo teatrale, da Robert Altman. Nel 1962 vinse il premio Oscar al miglior attore protagonista per la sua interpretazione nel film \"Vincitori e vinti\". Divenne cos\u00ec famoso in tutto il mondo, ottenendo ruoli sia per il cinema che per la televisione. Fu candidato altre due volte: nel 1976 di nuovo come protagonista per \"The Man in the Glass Booth\" (e nello stesso anno prese parte al film \"Candidato all'obitorio\"), nel 1978 come miglior attore non protagonista per \"Giulia\". Nel 1979 partecip\u00f2 al film \"Amo non amo\". Collabor\u00f2 anche col maestro Leonard Bernstein per il programma tv musicale \"Bernstein/Beethoven\", in cui Bernstein presentava tutte le maggiori composizioni del compositore tedesco e Schell lo interpretava di persona.\nSchell mor\u00ec a Innsbruck il 1\u00ba febbraio 2014 all'et\u00e0 di 83 anni per una polmonite. \u00c8 sepolto nel cimitero Zentralfriedhof di Vienna, accanto alla sorella Maria.\nDoppiatori italiani.\nNel film \"Quell'ultimo ponte\" \u00e8 lasciato in lingua originale."}
{"id": "687575", "revid": "110157", "url": "https://it.wikipedia.org/wiki?curid=687575", "title": "Cantone di Port-Sainte-Marie", "text": "Il Cantone di Port-Sainte-Marie era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687576", "revid": "14002", "url": "https://it.wikipedia.org/wiki?curid=687576", "title": "Arcidiocesi di S\u00e3o Sebasti\u00e3o do Rio de Janeiro", "text": ""}
{"id": "687577", "revid": "842", "url": "https://it.wikipedia.org/wiki?curid=687577", "title": "MegaDrive", "text": ""}
{"id": "687578", "revid": "110157", "url": "https://it.wikipedia.org/wiki?curid=687578", "title": "Cantone di Prayssas", "text": "Il Cantone di Prayssas era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687579", "revid": "110157", "url": "https://it.wikipedia.org/wiki?curid=687579", "title": "Cantone di Puymirol", "text": "Il Cantone di Puymirol era una divisione amministrativa dell'Arrondissement di Agen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687581", "revid": "7077", "url": "https://it.wikipedia.org/wiki?curid=687581", "title": "Dama polacca", "text": ""}
{"id": "687583", "revid": "14002", "url": "https://it.wikipedia.org/wiki?curid=687583", "title": "Diocesi di La Paz", "text": ""}
{"id": "687584", "revid": "14002", "url": "https://it.wikipedia.org/wiki?curid=687584", "title": "Diocesi di Michoac\u00e1n", "text": ""}
{"id": "687586", "revid": "984922", "url": "https://it.wikipedia.org/wiki?curid=687586", "title": "Cantone di Bouglon", "text": "Il Cantone di Bouglon era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687589", "revid": "767487", "url": "https://it.wikipedia.org/wiki?curid=687589", "title": "Cantone di Castelmoron-sur-Lot", "text": "Il Cantone di Castelmoron-sur-Lot era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687591", "revid": "1504413", "url": "https://it.wikipedia.org/wiki?curid=687591", "title": "Jean Tinguely", "text": "Biografia.\nInfanzia e adolescenza.\nIl padre di Jean Tinguely si chiamava Charles C\u00e9lestin, la madre Jeanne-Louise Tinguely Ruffieux. Pochi mesi dopo la nascita di Jean, la famiglia intera si trasferisce a Basilea, dove il padre lavora e dove Tinguely frequenter\u00e0 le scuole. Negli anni successivi Tinguely dichiarer\u00e0 verso la citt\u00e0 di Basilea un particolare amore. Come egli stesso racconta, fin dall'adolescenza ama rifugiarsi nei boschi per dare sfogo ai propri sogni: costruisce piccole macchine di legno che si mettono in movimento utilizzando l'energia dell'acqua dei torrenti e si diverte nell'immaginare lo stupore di un escursionista che le scopra.\nNel 1940, iniziata da poco la Seconda guerra mondiale, subisce l'esperienza di un violento bombardamento, causato dal fatto che Basilea si trova a cavallo del confine con la Germania. Poco dopo, avendo appreso che le truppe italiane si apprestano ad invadere il territorio greco, tenta di partire, come volontario, in aiuto degli aggrediti. Essendo appena sedicenne, viene fermato alla frontiera e riaffidato ai genitori.\nIn questo periodo inizia il suo apprendistato come decoratore di vetrine, ma due anni dopo viene licenziato per la sua irrequietezza. Alla fine del 1944 inizia a lavorare come artigiano autonomo. Anche in questa veste non rinuncia a suscitare scalpore con le sue iniziative anticonformiste.\nIntanto frequenta corsi professionali incentrati su pittura e disegno ed entra in contatto con le opere di Schwitters, Klee, e con gli artisti del Bauhaus. Legge testi socialisti e anarchici, incontra rifugiati politici, assume un atteggiamento di violenta ripulsa verso ogni forma di dittatura.\nL'inizio dell'attivit\u00e0 artistica.\nFra il 1945 e il 1950 si interessa in modo sempre pi\u00f9 approfondito all'arte d'avanguardia. Per alcuni periodi vive e lavora a Zurigo. Inizia a dipingere opere astratte e si dedica poi alla creazione di sculture con parti metalliche, legno e carta. Il 10 maggio 1951 sposa Eva Aeppli, conosciuta durante i corsi a Basilea. Il 27 gennaio 1950 era nata la loro prima figlia, Miriam. Nel 1952 la coppia va a vivere a Parigi, in un albergo dove Tinguely installa un'esposizione permanente di suoi lavori, utilizzando un locale in disuso.\nNel 1954 presso la galleria Arnaud di Parigi viene inaugurata la sua prima mostra. In questo periodo le sue opere sono sculture di piccole dimensioni realizzate con filo metallico. Sperimenta la possibilit\u00e0 di mettere in movimento gli elementi delle sue opere grazie a un motore elettrico. All'inizio del 1955 si trasferisce con la moglie in un atelier nell'Impasse Ronsin. Come vicini hanno Constantin Brancusi e altri artisti. In questo periodo Tinguely stringe amicizia con vari artisti d'avanguardia e inizia a realizzare sculture che producono effetti sonori. Nel 1956 incontra Niki de Saint Phalle, giovane artista figlia di un banchiere francese. Nel 1960 la donna si trasferir\u00e0 nell'Impasse Ronsin e nel 1971 diventer\u00e0 la sua seconda moglie.\nIl successo.\nNel 1958 nella galleria Iris Clert di Parigi Tinguely mette in mostra l'opera \"Mes \u00e9toiles, concert pour sept peintures\" e realizza con l'amico Yves Klein la mostra \"Vitesse pure et stabilit\u00e9 monochrome\". Subito dopo espone alla Biennale di Parigi e conquista una buona notoriet\u00e0 in Germania, Gran Bretagna e Stati Uniti. Nel giardino del Museo d'Arte Moderna di New York realizza il suo \"Homage to New York\", un'azione provocatoria basata su una macchina-scultura che si autodistrugge (marzo 1960). In questo periodo il critico Pierre Restany conia l'espressione \"Nouveau R\u00e9alisme\" per indicare l'utilizzo, nella creazione dell'opera d'arte, di oggetti di uso quotidiano ai quali si attribuisce una nuova funzione estetica. Precursore del Nouveau R\u00e9alisme \u00e8 Marcel Duchamp.\nIl Manifesto del nuovo realismo.\nIl 27 ottobre 1960 a Parigi, alcuni artisti si riuniscono nell'abitazione di Yves Klein e, riconoscendosi nell'espressione introdotta da Restany, sottoscrivono il \"Manifesto del nuovo realismo\". Tinguely fa parte di questo gruppo, e condivide l'intenzione di trovare \"nuovi approcci percettivi al reale\". Ormai \u00e8 chiaro il rifiuto, da parte sua, della funzione celebrativa della scultura, cos\u00ec come appare evidente il riferimento alle opere dello statunitense Alexander Calder e dell'italiano Bruno Munari. La fama di Tinguely si consolida e nel 1961 egli partecipa ad importanti mostre di arte cinetica ad Amsterdam, a Stoccolma e a Copenaghen. \nNello stesso anno, grazie a Marcel Duchamp, Tinguely e la moglie conoscono Salvador Dal\u00ed. Nel mese di agosto essi prendono parte alle celebrazioni in onore dell'artista spagnolo e realizzano un toro in grandezza naturale che esplode producendo fuochi d'artificio durante una festa nell'arena di Figueras. Nel mese di marzo 1962 l'emittente televisiva NBC realizza un documentario sulle opere di Tinguely. Durante l'anno egli espone per la prima volta una fontana-scultura. \nLe macchine gigantesche.\nNel 1963 costruisce \"Hannibal I\" , la prima delle sue macchine gigantesche, alcune delle quali sono oggi visibili nei musei a lui dedicati che si trovano a Basilea e Friburgo. Negli anni successivi Tinguely partecipa a manifestazioni artistiche che si realizzano a Tokyo, Losanna, Houston, San Paolo, Stoccolma.\nNel 1967 prepara due importanti lavori per l'Esposizione Universale di Montr\u00e9al: \"Requiem pour une feuille morte\", che viene esposto nel padiglione svizzero, e \"Le paradis fantastique\" (in collaborazione con Niki de Saint Phalle), per il padiglione francese. Nel 1968 si trasferisce a Neyruz, nel Cantone di Friburgo e, insieme all'amico Bernhard Luginb\u00fchl, elabora il progetto del \"Gigantoleum\", un'opera immensa che dovrebbe riunire ogni forma di espressione artistica e contenere inoltre, al suo interno, un teatro, un ristorante, un cinematografo. Nessun mecenate si dichiara disposto a finanziare il progetto e Tinguely ripiega allora sul \"Cyclop\" un progetto comunque ambizioso, che richieder\u00e0 quindici anni per essere realizzato e la collaborazione di artisti legati ai principali movimenti di avanguardia. Quest'opera sar\u00e0 inaugurata solo nel 1994 (tre anni dopo la morte di Tinguely), a Milly-la-For\u00eat, non lontano da Parigi, dal presidente della repubblica francese Fran\u00e7ois Mitterrand. \nNel 1970 organizza di fronte al Duomo di Milano una manifestazione, basata su una \"scultura pirotecnica\", per festeggiare il decimo anniversario della nascita del Nuovo Realismo. Nello stesso anno una grande esposizione di sue opere \u00e8 organizzata presso il Centre National d'Art Contemporaine di Parigi."}
{"id": "687592", "revid": "640277", "url": "https://it.wikipedia.org/wiki?curid=687592", "title": "58 Eridani", "text": "58 Eridani si trova a 43,3 anni luce di distanza dal Sistema solare ed \u00e8 una stella della sequenza principale di classe spettrale G3-V, considerata un analogo solare per le somiglianze con il Sole per classe spettrale, massa e metallicit\u00e0."}
{"id": "687596", "revid": "842", "url": "https://it.wikipedia.org/wiki?curid=687596", "title": "Sega Megadrive", "text": ""}
{"id": "687597", "revid": "122282391", "url": "https://it.wikipedia.org/wiki?curid=687597", "title": "Bambiraptor feinbergi", "text": "Il Bambiraptor feinbergi era un dinosauro del Cretaceo superiore (nel Campaniano approssimativamente 75 milioni di anni fa) vissuto in Nordamerica.\nDescrizione.\nLungo 1-2 metri possedeva un collo allungato e un cervello voluminoso. Era grande come una gallina e si ipotizza che fosse ricoperto di piume soffici per tenerle caldo. La struttura del corpo (zampe lunghe adatte alla corsa, braccia lunghe con mani articolate, occhi grandi e denti appuntiti) fa pensare che l'animale vivesse in gruppo cacciando animali di varie dimensioni.\n\"Bambiraptor\" aveva anche un'arma perfetta per la caccia: un grosso artiglio a falcetto adatto ad aprire profonde ferite nel corpo della vittima, possedeva anche una coda a frusta e denti molto aguzzi."}
{"id": "687599", "revid": "812251", "url": "https://it.wikipedia.org/wiki?curid=687599", "title": "Paloma Picasso", "text": "Di origini spagnole, \u00e8 conosciuta per i suoi gioielli disegnati per Tiffany &amp; Co. e per essere la figlia di Pablo Picasso e della pittrice-scrittrice Fran\u00e7oise Gilot. Paloma Picasso \u00e8 rappresentata in alcune delle opere del padre, come \"Paloma con un'arancia\" e \"Paloma in blu\". I suoi nonni paterni furono il pittore spagnolo Jos\u00e9 Ruiz y Blasco (1838-1913) e Maria Picasso y Lopez (1855-1939), spagnola di origine genovese. I nonni materni invece furono l'agronomo francese \u00c9mile Gilot (1889\u20101957) e l'acquarellista francese Madeleine Renoult (1898-1985). \nBiografia.\nLa carriera di designer di Paloma Picasso (nata Anne Paloma Ruiz-Picasso y Gilot in Vallauris) inizia nel 1968 quando \u00e8 a Parigi e muove i primi passi come costumista. Alcune collane di strass che aveva creato per le Folies Berg\u00e8res con pietre acquistate nei mercatini delle pulci attirano l'attenzione della critica. Incoraggiata da questo primo successo, approfondisce lo studio del design di gioielli presentando un anno dopo le sue prime realizzazioni ad un amico, il famoso couturier Yves Saint Laurent, che le affida subito l'incarico di disegnare accessori per accompagnare una delle sue collezioni. Nel 1971 lavora per la societ\u00e0 di gioielli greca Zolotas. \nNel 1974, un anno dopo la morte del padre, appare nel ruolo della contessa Erzs\u00e9bet B\u00e1thory nel film erotico \"Racconti immorali\" diretto dal registra polacco Walerian Borowczyk. Quindi aiuta ad allestire il Museo Picasso di Parigi.\nNel 1980, su invito del direttore artistico John Loring, inizia a disegnare gioielli per Tiffany &amp; Co. di New York. Nel 1984 crea il profumo \"Paloma\" per L'Or\u00e9al, definendolo nel \"New York Times\" intenso per \"donne forti come me\". Nello stesso anno realizza cosmetici e linee per il bagno, tra cui lozioni per il corpo, polvere, gel doccia e sapone. Crea anche una propria casa di moda, producendo non solo profumi ma anche abiti da sera e rossetti. \u00c8 si fa conoscere anche come cliente fissa della famosa discoteca Studio 54 dove \u00e8 fotografata con Jerry Hall, Truman Capote, Andy Warhol. \nNel 2010 Picasso festeggia il suo trentesimo anniversario con Tiffany and Co. introducendo una collezione basata sul suo amore per il Marocco, chiamato Marrakesh. Nel 2011 debutta con la sua collezione Venezia, che celebra la citt\u00e0 di Venezia, amata a prima vista. Una volta suscita scandalo presentandosi a Palazzo Grassi ad una festa per la Biennale dedicata a una mostra sul pop art: si presenta senza scarpe, due rami di perline sui capelli, un fiore di loto in mano e con un indosso un pianale, quello usato dai preti, ricamato in giallo oro, in grado di coprire solo davanti e dietro ma aperto ai lati. Con lei due amici artisti, uno \u00e8 il direttore creativo di Tiffany. In un'altra occasione si fa fotografare da Helmut Newton mentre tiene un bicchiere in mano davanti al capezzolo sinistro scoperto.\nVita privata.\nNel 1978 si sposa con il drammaturgo e regista Rafael Lopez-Cambil (noto anche come Rafael Lopez-Sanchez). In seguito la coppia divorzia e nel 1999 si sposa con Eric Th\u00e9venet, un dottore in medicina osteopatica. L'interesse di Th\u00e9venet per l'arte e il design ha fornito un prezioso contributo nella creazione delle collezioni di gioielli della moglie. Paloma Picasso e suo marito vivono a Losanna, in Svizzera, e a Marrakech, in Marocco. \nQuattro i fratelli e fratellastri di Paloma: Claude (nato nel 1947), Paulo (1921-1975), Maya (nata nel 1935), Aurelia (nata nel 1956)."}
{"id": "687601", "revid": "14002", "url": "https://it.wikipedia.org/wiki?curid=687601", "title": "Arcidiocesi di Kalocsa", "text": ""}
{"id": "687631", "revid": "78273", "url": "https://it.wikipedia.org/wiki?curid=687631", "title": "Lucca Comics", "text": ""}
{"id": "687633", "revid": "1305772", "url": "https://it.wikipedia.org/wiki?curid=687633", "title": "OMX", "text": ""}
{"id": "687638", "revid": "599013", "url": "https://it.wikipedia.org/wiki?curid=687638", "title": "Sistema solare esterno", "text": "Il sistema solare esterno \u00e8 la parte del sistema solare compresa tra la fascia principale degli asteroidi e la nube di Oort. Ne facevano parte convenzionalmente solo i quattro pianeti giganti gassosi (Giove, Saturno, Urano e Nettuno) con i loro satelliti e una serie di corpi minori presenti in questa zona, ma ora vi vengono inclusi anche oggetti al di l\u00e0 dell'orbita di Nettuno, come alcuni pianeti nani (su tutti Plutone, un tempo considerato anch'esso pianeta esterno) e gli oggetti per l'appunto transnettuniani, oltre anche ad alcune comete a corto periodo (come la cometa di Halley).\nStoria.\nIl termine \"pianeta esterno\", nell'astronomia moderna, non va confuso con il termine \"pianeta superiore\". Nella cosmografia di Tolomeo v'era distinzione fra i pianeti che orbitavano fra la Terra ed il Sole, detti interni o inferiori, e quelli che orbitavano oltre il Sole, detti esterni o superiori. Niccol\u00f2 Copernico secoli dopo modific\u00f2 questa definizione in base alla sua teoria eliocentrica, invertendo la posizione fra la Terra ed il Sole. La distinzione nasceva dal punto di vista dell'osservazione dalla Terra, per cui i pianeti \"interni\" (Mercurio, Venere) rispetto all'orbita terrestre avevano un moto apparente sulla volta celeste differente da quelli al di l\u00e0 della fascia occupata dal nostro pianeta (Marte, Giove, Saturno) proprio in natura delle diverse posizioni.\nIn seguito, con i progressi in campo astronomico, si comprese maggiormente la natura fisica del sistema solare e venne adottato come limite convenzionale fra i pianeti interni, fisicamente fra loro simili (piccoli, rocciosi, lenta rivoluzione, veloce rotazione), e i giganti gassosi esterni (ai quali si aggiunsero poi Urano e Nettuno), la fascia di asteroidi. Per l'antica definizione invece sopravvivono i termini \"pianeta inferiore\" e \"pianeta superiore\".\nOltre i giganti gassosi.\nAl di l\u00e0 delle orbite dei \"giganti gassosi\" lo spazio \u00e8 pieno di corpi che ancora rientrano sotto la giurisdizione del sistema solare. Tra di essi vengono inclusi i pianeti nani, come Plutone, Sedna, Eris, Quaoar, Makemake, Varu\u1e47a, Orcus e altri oggetti che insieme delineano il completamento del quadro dell'intero sistema.\nQui si estende la fascia di Kuiper: un anello toroidale poco al di l\u00e0 dell'orbita di Plutone, consistente per lo pi\u00f9 di detriti e popolato da nuclei cometari e asteroidi composti per lo pi\u00f9 di materiale ghiacciato; si estende per una distanza che va da 30 a 50\u00a0U.A., e sono presenti circa 35.000 nuclei ghiacciati con diametro anche superiore ai 100\u00a0km.\nIl disco diffuso si sovrappone alla fascia di Kuiper, ma si estende di molto verso l'esterno del sistema solare. Si pensa che questa regione sia la fonte delle comete di breve periodo. Si crede inoltre che gli oggetti del disco diffuso siano stati spinti verso orbite irregolari dall'influenza gravitazionale della iniziale migrazione verso l'esterno di Nettuno. La maggior parte degli oggetti del disco diffuso (SDOs) hanno il perielio all'interno della fascia di Kuiper, ma il loro afelio pu\u00f2 trovarsi anche a 150 UA dal Sole. Inoltre, le orbite degli SDOs sono molto inclinate rispetto al piano dell'eclittica, spesso addirittura quasi perpendicolari a esso. Alcuni astronomi ritengono il disco diffuso semplicemente un'altra regione della fascia di Kuiper, e descrivono questi corpi come \"oggetti sparsi della fascia di Kuiper\".\nAppena termina la suddetta fascia inizia la nube di Oort la cui sfera avvolge l'intero sistema solare; si ritiene che in essa siano situati miliardi di nuclei cometari, resti congelati della materia con la quale si formarono i pianeti. Questi corpi si estendono in uno spazio di 1,5 anni luce.\nDai dati inviati dalla sonda Voyager 2 il sistema solare non \u00e8 perfettamente sferico ma leggermente schiacciato ed ovale come ne danno notizia gli scienziati sulla rivista Nature.\nLa bolla magnetica creata nel punto in cui la velocit\u00e0 delle particelle del vento solare passa da supersonica a subsonica (Termination shock), che si stima compresa tra 75 e 90 UA, \u00e8 stata attraversata da Voyager 2 nell'agosto del 2007 a 12,5 miliardi di chilometri dal Sole, mentre per Voyager 1 questo \u00e8 avvenuto nel dicembre del 2004 ad una distanza superiore di 1,6 miliardi di chilometri; ci\u00f2 sembrerebbe confermare la non perfetta sfericit\u00e0 della bolla e quindi dei confini che delimitano tutto il nostro sistema."}
{"id": "687649", "revid": "767487", "url": "https://it.wikipedia.org/wiki?curid=687649", "title": "Cantone di Duras", "text": "Il Cantone di Duras era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687651", "revid": "984922", "url": "https://it.wikipedia.org/wiki?curid=687651", "title": "Cantone di Lauzun", "text": "Il Cantone di Lauzun era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687652", "revid": "106456", "url": "https://it.wikipedia.org/wiki?curid=687652", "title": "Telly Savalas", "text": "Biografia.\nPrimi anni.\nTelly Savalas nacque a Garden City, nello stato di New York, il 21 gennaio del 1922, secondogenito dei sette figli di Nikolaos \"Nick\" Savalas, un ristoratore statunitense, figlio a sua volta d'immigrati greci originari di Ierakas, un paesino - confluito oggi nel comune di Zarakas - della Laconia (nel Peloponneso), e di Christina Kapsalis, un'artista greca originaria di Sparta (nel Peloponneso). Per aiutare economicamente la famiglia, lui e suo fratello fecero lavori umili e saltuari fin da quand'erano bambini. La sua prima lingua fu il greco, siccome era la lingua che veniva adoperata in famiglia, ed impar\u00f2 a parlare in inglese soltanto quando incominci\u00f2 a frequentare le scuole elementari. Nel 1940 consegu\u00ec il diploma presso la \"Sewanhaka High School\" a Floral Park (New York), mantenendosi frattanto come bagnino di salvataggio.\nDal 1941, durante la Seconda guerra mondiale, prest\u00f2 servizio nello United States Army, fino al congedo a causa di un incidente d'auto capitatogli nel 1943, che gli cost\u00f2 oltre un anno di ospedale. Studi\u00f2 poi produzione radiofonica e televisiva allo United States Armed Forces Institute, la scuola dell'esercito. Dopo la guerra lavor\u00f2 per il Dipartimento di Stato degli Stati Uniti come conduttore della serie \"Your Voice of America\", e in seguito presso ABC News. Frequentava inoltre Psicologia presso la \"School of General Studies\" della Columbia University, ottenendo la laurea nel 1948. Era intenzionato a specializzarsi in Medicina, ma la sua avviata carriera radiofonica ebbe il sopravvento.\nLa televisione e il cinema.\nAll'ABC divenne produttore esecutivo di programmi sportivi. Contemporaneamente, a partire dal 1959, inizi\u00f2 una carriera di caratterista di serie televisive, collezionando fino al 1967 oltre cinquanta apparizioni. Venne notato da Burt Lancaster in un episodio della serie \"The Witness\", dove interpretava il ruolo di Lucky Luciano, e con Lancaster interpret\u00f2 tre film, il primo dei quali fu \"Il giardino della violenza\" (1961). Sempre al fianco di Lancaster, nel 1963 ottenne la parte del sadico Feto Gomez in \"L'uomo di Alcatraz\", che gli valse una candidatura all'Oscar al miglior attore non protagonista.\nSuccessivamente interpret\u00f2 Ponzio Pilato ne \"La pi\u00f9 grande storia mai raccontata\" (1965); poi fu nel cast di \"Quella sporca dozzina\" (1967), \"Joe Bass l'implacabile\" (1968) e \"I guerrieri\" (1970). In diversi film, Savalas rappresent\u00f2 la quintessenza del \"cattivo\": come esempio tipico pu\u00f2 essere citata la sua interpretazione nel western \"Una ragione per vivere e una per morire\" (1972), di Tonino Valerii, dove recit\u00f2 nel ruolo del cinico e vigliacco maggiore Ward, a fianco di James Coburn e Bud Spencer. Nello stesso anno partecip\u00f2 all'horror \"Lisa e il diavolo\" di Mario Bava, che verr\u00e0 distribuito nel 1975 in una nuova versione intitolata \"La casa dell'esorcismo\", con un differente montaggio.\nNel 1973 nacque l'icona del poliziotto calvo con il lecca-lecca sempre in bocca, Theo Kojak, protagonista della serie televisiva \"Kojak\", che esord\u00ec nel film che funge da episodio pilota \"Tenente Kojak il caso Nelson \u00e8 tuo\", prodotto dalla CBS nel 1973. La serie termin\u00f2 ufficialmente nel 1978, dopo aver regalato a Savalas un Emmy Award e due Golden Globe. In diversi episodi della serie partecip\u00f2 George, fratello di Savalas, nel ruolo dell'investigatore Stavros. Tra il 1985 e il 1990 furono registrati altri sette film televisivi con protagonista Savalas nel ruolo del celebre tenente.\nAltre attivit\u00e0.\nTelly Savalas fu anche regista, produttore, scrittore e giornalista. Come cantante ottenne diversi successi: fra tutti una \"cover\" recitata della canzone \"If\" dei Bread, arrivata al n. 1 nella Hit Parade inglese nel 1975 e una versione cantata di \"Some Broken Hearts Never Mend\", composta da Don Williams. Incise alcuni album con il compositore John Cacavas.\nOnorato con una stella nella Hollywood Walk of Fame, fu voce narrante in diversi documentari e negli anni ottanta e novanta fu testimonial per la Players' Club Gold Card. Era un ottimo giocatore di poker e fu inoltre un pilota motociclistico in gare minori.\nMorte.\nNel 1993 gli fu diagnosticato un tumore alla prostata, che lo condusse alla morte la mattina del 22 gennaio 1994, all'et\u00e0 di 72 anni, a Universal City (California). \u00c8 sepolto nel cimitero di Forest Lawn Memorial Park a Los Angeles.\nVita privata.\nSavalas si spos\u00f2 tre volte. Poco dopo la morte del padre, causata da un tumore maligno, si spos\u00f2 con Katherine Nicolaides, la sua fidanzata ai tempi del college. Nel 1950 nacque Christina, che portava il nome della madre di Savalas. Divorzi\u00f2 nel 1957 e nel 1960 spos\u00f2 a Garden City l'attrice teatrale Marilyn Gardner. Dalla loro unione nacquero Candace (1961) e Penelope (1963).\nNel 1969, durante le riprese di \"Agente 007 - Al servizio segreto di Sua Maest\u00e0\", Savalas conobbe Sally Adams, che era gi\u00e0 madre di una bambina, Nicollette Sheridan, nata nel 1963 e abbandon\u00f2 la famiglia. Nel 1973 Savalas e la Adams ebbero un figlio, Nick. Nello stesso anno Savalas ottenne il divorzio da Marilyn Gardner, ma non spos\u00f2 Sally Adams. Julie Hovland, agente di viaggi del Minnesota, fu la sua terza moglie, con cui ebbe altri due figli, Christian e Ariana.\nSavalas era amico intimo dell'attore greco-americano John Aniston, tant'\u00e8 vero che fu padrino della figlia Jennifer, futura protagonista del telefilm \"Friends\" e attrice di successo.\nDoppiatori italiani.\nNelle versioni in italiano dei suoi lavori, Telly Savalas \u00e8 stato doppiato da:"}
{"id": "687653", "revid": "1543377", "url": "https://it.wikipedia.org/wiki?curid=687653", "title": "Geografia del Camerun", "text": "Il Camerun \u00e8 uno stato situato nella parte settentrionale dell'Africa centrale.\nIl paese, che ha una superficie pari a 475.440 km\u00b2 (come paragone, l'Italia ha una superficie di circa 301.000 km\u00b2) si affaccia sul golfo di Biafra, un golfo minore del pi\u00f9 ampio golfo di Guinea (Oceano Atlantico). Confina a nord-est con il Ciad (1.094 km), a est con la Repubblica Centrafricana (797 km), a sud con la Repubblica del Congo (523 km), con il Gabon (298 km) e la Guinea Equatoriale (189 km), a nord-ovest confina con la Nigeria (1.690 km); a sud-ovest si affaccia sull'Oceano Atlantico con una linea di costa di 402 chilometri.\nIl Camerun si estende per la maggior parte su un vasto altopiano tabulare, che occupa pressoch\u00e9 tutta la sezione centrale e meridionale; un'importante catena montuosa (Adamaoua) si allunga in senso ovest-est nella sezione centrale del Paese, a nord della quale il territorio digrada lentamente verso il bacino endoreico del lago Ciad. La fascia costiera \u00e8 invece costituita da una uniforme pianura alluvionale, nella cui parte settentrionale spicca il grande massiccio vulcanico isolato del monte Camerun, che con pi\u00f9 di 4.000 metri di altezza costituisce una delle cime pi\u00f9 alte dell'intero continente africano.\nIl Camerun si trova in una zona di transizione fra le regioni saheliane e quelle equatoriali, come \u00e8 evidenziato dalle variazioni climatiche che si osservano nel territori: si passa infatti da climi tropicali semiaridi nel nord a climi equatoriali, sempre umidi durante tutto l'anno, nel sud. Come risultato, il manto vegetale naturale \u00e8 rappresentato prevalentemente dalla savana, pi\u00f9 o meno arborata in dipendenza della maggiore o minore umidit\u00e0; nelle zone pi\u00f9 umide (le regioni sudoccidentali) compare una rigogliosa foresta pluviale equatoriale.\nTerritorio.\nIl territorio del Camerun si estende per la maggior parte nell'Africa centrale, penetrando con la sua sezione settentrionale nella regione dell'Africa saheliana.\nGeologicamente, il territorio camerunese si estende per la quasi totalit\u00e0 sull'enorme scudo africano, caratterizzato dalla abbondante presenza di rocce intrusive molto antiche di et\u00e0 paleozoica dove si osservano estesi fenomeni di metamorfismo. Questo insieme and\u00f2 incontro, a partire dall'era mesozoica, ad importanti processi tettonici che ne ringiovanirono la superficie provocando, lungo un'importante linea di frattura, la formazione del golfo di Guinea da una lato e degli altopiani del Camerun centrale e meridionale dall'altro.\nLungo questa importante linea di frattura si sollevarono i rilievi che ancora al giorno d'oggi movimentano la regione centrale del Camerun, e dove non mancano importanti fenomeni di vulcanismo; i maggiori sono quelli del vasto massiccio dell'Adamaoua, che culmina a oltre 2.600 metri di quota e si allunga per parecchie centinaia di chilometri interessando anche la Nigeria e la Repubblica Centrafricana, e del massiccio del monte Camerun, edificio vulcanico che si innalza isolato ad oltre 4.000 metri di quota presso la costa del golfo di Guinea, un tempo circondato dalle acque del mare ed oggi saldato alla terraferma in seguito alla deposizione di sedimenti alluvionali.\nA sudest di questa linea di frattura si espande un vasto altopiano che occupa pressoch\u00e9 l'intera sezione centrale, meridionale ed orientale del Camerun; si tratta di un'area debolmente ondulata, molto stabile, con una quota media intorno ai 700-900 metri, che si prolunga indefinitamente verso sud nei territori del Gabon e della Repubblica del Congo.\nA settentrione del massiccio dell'Adamaoua il territorio digrada verso il lago Ciad, importante bacino endoreico nella regione saheliana. Si tratta di una regione prevalentemente pianeggiante, con vaste aree paludose causate dalle difficolt\u00e0 di drenaggio superficiale delle acque; gli unici rilievi che movimentano l'estremo nord del Camerun sono i monti Mandara, che sorgono a cavallo del confine nigeriano.\nPi\u00f9 peculiare \u00e8 la regione della pianura costiera camerunese che si affaccia sul golfo di Guinea; si tratta di una pianura alluvionale formata dagli apporti sedimentari dei fiumi, dove tuttavia si identificano segni di numerosi fasi di trasgressione marina, che hanno interessato tutta la zona fin dall'era cenozoica.\nIdrografia.\nDal punto di vista idrografico il territorio camerunese non \u00e8 unitario, dal momento che appartiene a diversi bacini idrografici.\nIl maggiore fiume interamente camerunese \u00e8 il Sanaga, il cui bacino si estende per pi\u00f9 di un quarto dell'intero territorio. Il fiume ha origine dal versante meridionale del massiccio dell'Adamaoua e drena con i suoi affluenti (fra i quali il maggiore \u00e8 lo Mbam) una vasta porzione dell'altopiano centrale camerunese, sfociando infine nel golfo di Guinea. Altri fiumi tributari diretti del golfo di Guinea sono il Nyong, che scorre anch'esso con direzione prevalentemente occidentale con un corso in alcuni punti parallelo a quello del Sanaga, e lo Ntem, che nasce in Gabon e segna per un lungo tratto il confine fra quest'ultimo stato e il Camerun.\nLa sezione sudorientale del Camerun invia le sue acque al fiume Congo, tramite i fiumi Dja e Kad\u00e9\u00ef, tributari del Sangha.\nA nord del massiccio dell'Adamaoua, il territorio camerunese appartiene a due diversi bacini imbriferi. L'estremo nord del Camerun \u00e8 endoreico, tributando al lago Ciad tramite il fiume Logone, che nasce in Ciad e del quale appartiene al Camerun solo la sponda sinistra del suo tratto terminale; un tributario di rilievo del Logone \u00e8 il Mb\u00e9r\u00e9, che tributa da sinistra dopo aver segnato una parte del confine fra Ciad e Camerun.\nPresso il confine con il Ciad ha origine un altro grande fiume della regione, il Benue, che scorre con direzione mediamente occidentale \"tagliando\" la regione del Nord entrando poi in territorio nigeriano fino a sfociare nel Niger nel suo basso corso. La linea spartiacque fra i bacini del Benue e del Logone, in alcuni casi, \u00e8 molto labile vista la topografia piatta della pianura; questo fa s\u00ec che, in alcuni casi, il bacino del Benue \"catturi\" alcune aree precedentemente tributarie del Logone.\nNon molto significativi nel panorama camerunese sono i laghi. Il maggiore \u00e8 il grande lago Ciad, del quale appartengono al Camerun circa 1.500 km\u00b2; il lago \u00e8 un vasto bacino endoreico, la cui alimentazione \u00e8 esclusivamente pluviale e che, pertanto, riflette nelle ampie variazioni di superficie la distribuzioni irregolare delle precipitazioni nel suo bacino.\nClima.\nEsteso per pi\u00f9 di 1.000 chilometri in latitudine, il territorio camerunese \u00e8 contraddistinto da una notevole variet\u00e0 climatica e vegetazionale. Il meccanismo climatico generale del Camerun \u00e8 quello tipico dell'africa saheliana e guineana, caratterizzato dall'alternanza nel corso dell'anno tra un periodo asciutto dominato da masse d'aria continentali e uno umido causato dall'ingresso di masse d'aria di origine equatoriale marittima, in risposta agli spostamenti annuali della linea di convergenza intertropicale.\nLa fascia costiera e i versanti pi\u00f9 esterni dell'altopiano si trovano nel dominio del clima equatoriale (Af o Am secondo K\u00f6ppen), dove il meccanismo precipitativo sopra descritto si aggiunge all'effetto della latitudine equatoriale, risultando in un clima sempre umido, con solo un certo abbassamento delle precipitazioni nel periodo invernale. Le temperature sono uniformi ed elevate tutto l'anno (26 \u00b0C di media annuale a Douala, con escursioni annue minori di 3 \u00b0C); le precipitazioni sono portate in abbondanza dalle masse d'aria provenienti dal golfo di Guinea, che interessano la regione nel periodo fra aprile e ottobre. A Douala cadono mediamente 4.000 millimetri all'anno di pioggia, con medie di pi\u00f9 di 700 millimetri nei mesi di luglio e agosto; sui versanti esterni del monte Camerun l'effetto orografico (sollevamento forzato delle masse d'aria umida) porta a precipitazioni fra le pi\u00f9 elevate della Terra (la localit\u00e0 di Debundscha registra medie annue superiori ai 10.000 millimetri).\nLa vasta regione degli altopiani a sud del massiccio dell'Adamaoua, ad una certa distanza dalla costa, mostra i lineamenti climatici caratteristici dell'Africa posta fra la regione guineana e sudanese (Am o Aw secondo K\u00f6ppen), caratterizzata da un clima pi\u00f9 o meno caldo a seconda dell'altitudine con precipitazioni distribuite in due stagioni piovose separate da una \"grande stagione secca\" da novembre a marzo e da una \"piccola stagione secca\" in luglio e agosto. I quantitativi sono nel complesso moderati: a Yaound\u00e9 cadono in un anno circa 1.600 mm, a Bertoua, pi\u00f9 ad est, circa 1.550.\nMan mano che si procede verso nord, avvicinandosi al massiccio dell'Adamaoua, tendono a scomparire le distinzioni fra piccole e grandi stagioni secche, e viene configurandosi il clima tipico dell'Africa sudanese a due stagioni, una umida e leggermente pi\u00f9 fresca nei mesi estivi e una secca e molto calda (soprattutto verso la fine del periodo) in quelli invernali. Nel contempo, si osserva una costante diminuzione della quantit\u00e0 annua di precipitazioni da sud a nord, tanto che le zone pi\u00f9 settentrionali del Camerun sono comprese nel dominio dei climi aridi di tipo steppico (BSh secondo K\u00f6ppen). Maroua, capoluogo della regione dell'Estremo Nord, situata intorno agli 11\u00b0N, \u00e8 interessata da questo tipo di clima; le temperature medie annue sono elevate (28 \u00b0C), e oscillano dai 24 \u00b0C di gennaio (mese di minore altezza del Sole sull'orizzonte), ai 32 \u00b0C di aprile (alla fine della stagione secca), ai 26 \u00b0C di luglio e agosto (culmine della stagione umida). Le precipitazioni sono intorno agli 800 millimetri annui, concentrate quasi per intero nel periodo maggio-ottobre.\nEcosistemi.\nLe forme vegetazionali nel territorio del Camerun si modificano in diretta dipendenza con la quantit\u00e0 e la distribuzione annua delle piogge.\nLa zona costiera, dal clima umido tutto l'anno, rientra nel dominio della foresta pluviale equatoriale, caratterizzata da un estremo rigoglio della vita vegetale e animale, caratterizzata dalla presenza di numerosi alberi ad alto fusto che si stagliano, con altezze di varie decine di metri, al di sopra degli intricati strati di vegetazione che si sviluppano alle altezze inferiori; questa zona ospita rilevanti popolazioni di babbuini, serpenti e uccelli. Lungo la costa e negli estuari dei fiumi questa formazione vegetale \u00e8 spesso sostituita dalle foreste di mangrovie, caratteristiche di ambienti salmastri e anfibi. La regione della foresta equatoriale, contraddistinta da un ambiente molto caldo e umido, si associa generalmente alla presenza di suoli ferrallitici molto spessi, con prevalenza della componente minerale e complessivamente poveri.\nAllontanandosi dalla costa, inoltrandosi sugli altopiani interni a sud del massiccio dell'Adamaoua, la diminuzione delle precipitazioni e la comparsa di stagioni secche provoca la sostituzione della foresta equatoriale con la savana arborata, caratterizzata da vegetazione prevalentemente erbacea ma con frequente presenza di alberi (con presenza di fasce della cosiddetta foresta a galleria lungo il corso dei fiumi, dove si ha maggiore disponibilit\u00e0 idrica). A nord dell'Adamaoua (che rappresenta un confine naturale molto importante) il clima diventa semiarido e il manto vegetale si degrada (anche se tale degradazione ha in alcune aree anche cause antropiche); gli alberi tendono a scomparire, lasciando il posto, nell'arida pianura settentrionale sulle rive del lago Ciad, a praterie secche con prevalenza di graminacee. Le zone di savana sono molto ricche di fauna selvatica, con numerose specie di animali di grossa taglia sia carnivori (leopardi, ghepardi, iene) che erbivori (giraffe, elefanti, ippopotami, facoceri). I suoli ferrallitici della foresta equatoriale vengono sostituiti da suoli ferruginosi, che spesso assumono una colorazione rosso acceso.\nGli ecosistemi del Camerun hanno subito in alcune zone alterazioni di origine antropica: le elevate densit\u00e0 di popolazione hanno provocato la degradazione degli originari manti vegetali, come \u00e8 il caso della zona dell'Adamaoua dove la secolare pratica pastorale ha impoverito la savana arborata tipica della zona, trasformandola in una vasta distesa erbosa. La foresta equatoriale occupa ancora pi\u00f9 del 50% del territorio, mentre i terreni acquisiti all'agricoltura (sia arativi che colture permanenti) costituiscono circa il 15% del territorio; la restante percentuale, circa il 35%, \u00e8 occupata da distese erbose pi\u00f9 o meno rigogliose spesso utilizzate per il pascolo.\nGli ambienti naturali originari sono protetti in alcuni parchi nazionali e riserve naturali:\nGeografia antropica.\nDistribuzione della popolazione.\nLa popolazione del Camerun ammonta, secondo una stima del luglio 2011, a poco meno di 20 milioni di abitanti, per una densit\u00e0 di popolazione di circa 41 ab./km\u00b2, che pone il Camerun poco al di sopra della densit\u00e0 media complessiva della popolazione africana.\nQuesto valore nasconde per\u00f2 variazioni anche sensibili fra una zona e l'altra del paese. Le regioni pi\u00f9 popolate sono quelle dell'ovest, dal clima pi\u00f9 favorevole, lungo il confine con la Nigeria, dove le densit\u00e0 salgono oltre i 100 ab./km\u00b2 (nonostante l'assenza di rilevanti citt\u00e0) e nella zona del litorale intorno a Douala, il maggior polo urbano del paese. Un'altra area di elevata densit\u00e0 di popolazione \u00e8 la regione dell'Estremo Nord, zona di attivit\u00e0 agricola discretamente redditizia (soprattutto cotone e arachidi).\nAl contrario, valori molto bassi di densit\u00e0 di popolazione si ritrovano nelle regioni meridionali e orientali, prevalentemente forestali o savaniche, nelle quali la densit\u00e0 scende al di sotto dei 10 ab./km\u00b2 (fa eccezione solo la zona centrale intorno alla capitale Yaound\u00e9) e non sorgono centri urbani di qualche rilievo. In queste zone vivono ancora alcuni gruppi di pigmei che praticano attivit\u00e0 di caccia e raccolta nella foresta e agricoltura di sussistenza.\nUrbanesimo.\nLa popolazione urbana del Camerun, rimasta sempre minoritaria, ha superato quella classificata come rurale raggiungendo il 58% nel 2010.\nI due maggiori poli urbani del paese sono Douala (2,1 milioni di abitanti) e Yaound\u00e9 (1,8 mil.), uniche due citt\u00e0 con popolazione superiore al milione di abitanti e la cui influenza si estende su scala nazionale; fondate entrambe per scopi coloniali durante il XIX secolo, si sono poi sviluppate come centri prevalentemente commerciali nei decenni successivi staccandosi nettamente dagli altri centri urbani nel panorama nazionale.\nGli altri centri urbani sono di minori dimensioni e di importanza economica e commerciale prevalentemente locale. Nelle regioni settentrionali del paese spiccano le citt\u00e0 di Garoua (574.000 ab.), e Maroua (437.000 ab.), capoluoghi rispettivamente della regione del Nord e della regione dell'Estremo Nord, mentre nella regione dell'Adamaoua assume particolare rilevanza il capoluogo Ngaound\u00e9r\u00e9 (314.000 ab.). Le maggiori citt\u00e0 della zona occidentale del paese sono Bafoussam (capoluogo della regione dell'Ovest - 383.000 ab.) e Bamenda, nella regione del Nordovest (546.000 ab.). Le regioni meridionali e orientali sono le meno popolate del paese e mancano quasi del tutto centri urbani di rilievo; i maggiori sono Bertoua, capoluogo della regione dell'Est (297.000 ab.), Ebolowa, capoluogo della regione del Sud (130.000 ab.), e \u00c9d\u00e9a (210.000 ab.), centro industriale non lontano da Douala."}
{"id": "687654", "revid": "984922", "url": "https://it.wikipedia.org/wiki?curid=687654", "title": "Cantone di Marmande-Est", "text": "Il Cantone di Marmande-Est era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Marmande e i comuni di"}
{"id": "687655", "revid": "1233442", "url": "https://it.wikipedia.org/wiki?curid=687655", "title": "Opa", "text": ""}
{"id": "687658", "revid": "834", "url": "https://it.wikipedia.org/wiki?curid=687658", "title": "A3e", "text": ""}
{"id": "687661", "revid": "1272592", "url": "https://it.wikipedia.org/wiki?curid=687661", "title": "Eddie Fenech Adami", "text": "Fenech Adami ha guidato il suo partito alla vittoria in cinque elezioni, nel 1981, 1987, 1992, 1998 e 2003. Fenech Adami \u00e8 stato il primo ministro maltese pi\u00f9 a lungo in carica dall'indipendenza di Malta ed \u00e8 stato fondamentale per l'adesione di Malta all'Unione europea.\nIn origine avvocato, Fenech Adami \u00e8 stato cooptato deputato al Parlamento maltese nel 1969. Ha ricoperto diverse posizioni di alto livello, incluso come presidente del Consiglio amministrativo e generale, ed \u00e8 stato scelto per succedere al Giorgio Bor\u0121 Olivier a capo del partito. Dall'aprile 1977 in poi, Fenech Adami guid\u00f2 l'opposizione nazionalista in una campagna di disobbedienza civile contro le amministrazioni Mintoff e Mifsud Bonnici della fine degli anni Settanta e Ottanta, concentrandosi su un messaggio di rispetto dei principi democratici e dei diritti umani.\nDopo essere salito al potere nel 1987, Fenech Adami inizi\u00f2 una politica di riconciliazione nazionale, avviando una serie di riforme per la liberalizzazione politica ed economica tese a far fronte alla disoccupazione elevata e ai problemi delle isole dopo sedici anni di politiche socialiste tramite la deregolamentazione, la flessibilit\u00e0 nel mercato del lavoro, la ricostruzione delle infrastrutture fisiche del paese e la privatizzazione delle societ\u00e0 pubbliche. I settori delle comunicazioni, dei servizi finanziari e bancari sono stati liberalizzati o privatizzati. Malta ha inizi\u00f2 inoltre il cammino verso l'adesione all'UE, presentando domanda formale di adesione nel 1990.\nFenech Adami vene stato rieletto con una modesta maggioranza nel 1992; la sua popolarit\u00e0, tuttavia, vacill\u00f2 durante il suo secondo mandato tra ulteriori riforme economiche, in particolare l'introduzione dell'IVA (una riforma impopolare richiesta per l'ingresso nell'UE) e il rebranding del principale partito di opposizione con un nuovo e pi\u00f9 dinamico leader, Alfred Sant. Dopo aver perso il potere nel 1996, Fenech Adami torn\u00f2 primo ministro entro ventidue mesi, con la sconfitta laburista alle elezioni anticipate. Invertendo le politiche economiche impopolari del Partito Laburista, Fenech Adami riattiv\u00f2 la domanda di adesione all'UE di Malta e avvi\u00f2 ulteriori riforme economiche.\nFenech Adami guid\u00f2 con successo la campagna referendaria per l'adesione all'UE del 2003 e vinse le elezioni successive. Ha firmato il trattato di adesione di Malta con l'Unione europea e ha rappresentato Malta in vari vertici e riunioni del Commonwealth dell'UE. Fenech Adami si \u00e8 dimesso da capo del Partito nazionalista nel febbraio 2004, lasciando anche il seggio parlamentare nel marzo 2004. \u00c8 diventato il settimo presidente della repubblica di Malta nell'aprile 2004.\nFormazione e carriera professionale.\nFenech Adami \u00e8 nato a Birchircara, figlio di Josephine Pace, e Luigi Fenech Adami, funzionario doganale. Il quarto di cinque figli, la sua prima infanzia \u00e8 stata caratterizzata dalle incursioni aeree e dalle deprivazioni durante la seconda guerra mondiale .\nHa iniziato la sua formazione al St Aloysius' College dei gesuiti di Birchircara, e alla Royal University of Malta, studiando economia, classici e legge. Fu chiamato al \"bar\" nel 1959 e inizi\u00f2 la sua carriera nei tribunali.\n\u00c8 stato sposato con Mary Sciberras, morta nel 2011. La coppia ebbe cinque figli: John, Beppe (deputato nazionalista), Michael (consigliere locale nazionalista a Birchircara), Maria e Luigi.\nCarriera politica.\nFenech Adami si un\u00ec al Partito nazionalista nei primi anni sessanta, prima come funzionario di collegio, poi come presidente dei consigli amministrativi e generali, vice segretario generale ed editore del suo giornale \"Il-Poplu\". Ha contestato due campagne infruttuose nel 1962 e nel 1966, venendo infine eletto deputato al Parlamento nel 1969 a seguito di una elezione suppletiva per il seggio vacante di \u0120or\u0121 Caruana. Il primo ministro George Bor\u0121 Olivier fu determinante nella scelta di cooptare Fenech Adami in Parlamento.\nCredendo che l'amministrazione Bor\u0121 Olivier avrebbe dovuto cogliere l'iniziativa, Fenech Adami supplic\u00f2 Bor\u0121 Olivier di fare un rimpasto di governo e indire elezioni anticipate nel 1970, quando gli inglesi stavano negoziando il rinnovo dell'accordo finanziario e di difesa delle isole.\nIl Partito nazionalista ritorn\u00f2 all'opposizione nel 1971, con i club locali del Partito vandalizzati o distrutti - una tendenza alla violenza politica che continu\u00f2 fino alla fine degli anni Ottanta. Fenech Adami \u00e8 stato portavoce dell'opposizione sui rapporti di lavoro e sui servizi sociali. La sua fragilit\u00e0 politica raggiunse l'apice con l'accordo con Mintoff per dichiarare una repubblica maltese nel 1974, senza consultare l'elettorato; all'epoca, Guido de Marco lo defin\u00ec \"un inaccettabile atto di tradimento\". La crescente debolezza di Bor\u0121 Olivier port\u00f2 a una successiva sconfitta elettorale nel 1976. Fenech Adami resistette fermamente alla proposta del Partito di abolire l'imposta sul reddito. Con la sconfitta in due successive elezioni, la fronda interna al partito guidata da de Marco costrinse nel 1977 Bor\u0121 Olivier a dimettersi e accettare un leader designato in sua vece.\nCapo del Partito nazionalista.\nFenice Adami, un nuovo arrivato relativamente al Partito, contest\u00f2 le elezioni interne del partito contro altri due parlamentari affermati, \u010aensu Tabone e Guido de Marco nell'aprile 1977. Fenech Adami ottenne una schiacciante maggioranza dei due terzi; alla sua elezione, Fenech Adami scelse di mantenere i suoi due rivali in ruoli di spicco nel partito. Fenech Adami inizi\u00f2 immediatamente a riformare il Partito nazionalista, adattandosi alle esigenze di un elettorato socialmente pi\u00f9 consapevole. Questo processo di modernizzazione attrasse un nuovo e pi\u00f9 giovane elettorato verso il partito.\nIl 15 ottobre 1979, dopo aver sentito voci su un attentato alla vita di Dom Mintoff, un folto gruppo attacc\u00f2 e incendi\u00f2 i locali e le macchine da stampa del quotidiano indipendente, \"The Times of Malta.\" La sommossa continu\u00f2 con il saccheggio di vari club del Partito nazionalista e della residenza privata di Fenech Adami a Birchircara. I vicini di Fenech Adami si chiusero a chiave nelle loro case non appena udirono il trambusto. Ritornando a casa da Messa, Mary Fenech Adami rimase scioccata dal caos: la porta d'ingresso era spalancata, con dieci uomini che saccheggiavano oggetti di valore e rubavano cimeli, rompendo porte e persiane in vetro, lanciando libri e mobili fuori sulla strada. I teppisti avevano mazze di legno, che sembravano gambe di tavoli segate. Le sei stanze che formano il piano terra della residenza Fenech Adami erano completamente demolite. Mary Fenech Adami \u00e8 stata attaccata e sbattuta contro un muro. I suoi orecchini le sono stati strappati via, e le \u00e8 stato dato un pugno sul petto e sul viso. Fu quindi presa a calci e spinta in strada. Mary Fenech Adami, i suoi quattro figli e sua suocera fuggirono solo salendo al terzo piano della loro casa e saltando da l\u00ec nella casa di un vicino. Questi incidenti segnarono un'escalation di violenza nelle isole e divennero noti come Black Monday. L'attacco consolid\u00f2 la leadership di Fenech Adami, con un \"mass meeting\" tenuto fuori dalla residenza di Fenech Adami che attir\u00f2 una delle pi\u00f9 grandi folle di sempre, segnalando il cambiamento dell'umore nel paese.\nIl Partito nazionalista ottenne la maggioranza dei voti nelle controverse elezioni del 1981, ma non la maggioranza dei seggi. Fenech Adami condusse una campagna di disobbedienza civile, boicottando ripetutamente il Parlamento dal 1981 al 1983, mentre si rinnovava la violenza politica contro il Partito nazionalista. I nazionalisti passarono al boicottaggio delle imprese amiche del governo, mettendo in ginocchio importanti sostenitori del Labour, e costringendo cos\u00ec i laburisti a riconoscere la situazione anomala. Nel marzo 1983, l'opposizione nazionalista torn\u00f2 ai loro seggi in Parlamento per negoziare emendamenti costituzionali per impedire ulteriori risultati perversi nelle future elezioni.\nIl 30 novembre 1986, i sostenitori del Partito nazionalista si radunarono sulla strada Tal-Barrani per dirigersi verso \u017bejtun, dove Fenech Adami doveva tenere un \"mass meeting\". Ci\u00f2 venne consentito solo dopo che il Partito ebbe fatto ricorso alla Corte costituzionale. La folla trov\u00f2 la strada per \u017bejtun bloccata da massi, pali e pneumatici bruciati. Un gruppo di sostenitori del Labour, alcuni con passamontagna, iniziarono ad assalire la folla. La situazione precipit\u00f2 con l'arrivo sul posto dell'Unit\u00e0 mobile speciale della polizia, che spar\u00f2 gas lacrimogeni e proiettili di gomma contro i sostenitori del Partito nazionalista. Ventitr\u00e9 persone rimasero ferite, molte delle quali trattate in una clinica d'emergenza improvvisata presso la sede del Partito a Piet\u00e0.\nTale incidente fu seguito un mese dopo dall'omicidio di Raymond Caruana, ucciso da un proiettile sparato contro la porta di un club del partito nazionalista a Gudja da attivisti laburisti. In Parlamento, Fenech Adami denunci\u00f2 il crimine e il successivo arresto di Pietru Pawl Busuttil, attivista del Partito nazionalista incastrato per l'omicidio da parte della polizia. La sessione parlamentare e il discorso di Fenech Adami, formalmente dedicati alla legge di bilancio, vennero interrotti dai parlamentari laburisti , guidati dai ministri Wistin Abela e Lorry Sant, che arrivarono quasi ad assalirlo.\nPrimo Ministro (1987-1996).\nLabour e Nazionalisti si accordarono per modifiche costituzionali in base a cui al partito che ottiene la maggioranza assoluta dei voti sarebbe stata garantita a maggioranza parlamentare. Nel 1987, a seguito di una campagna elettorale di due mesi, il Partito nazionalista vinse le elezioni generali con una maggioranza di 5.000 voti.\nTra il 1987 e il 1992, Fenech Adami inaugur\u00f2 un importante periodo di cambiamento a Malta. Le relazioni con l'estero furono ampliate, con Malta che inizi\u00f2 la sua transizione verso una moderna democrazia europea. Sotto Fenech Adami, le isole presero un corso pi\u00f9 filo-occidentale. Malta ha mantenuto i suoi legami economici e politici con la Libia di Gheddafi, intessuti sotto l'amministrazione socialista, ma il trattato di amicizia tra i due paesi venne rinegoziato, eliminando gli obblighi militari da entrambe le parti. Fenech Adami interruppe anche i collegamenti aerei di Malta con la Libia e onor\u00f2 l'embargo delle Nazioni Unite verso il paese.\nLe infrastrutture fisiche del paese vennero completamente rinnovate , con la ricostruzione di molte strade, la costruzione di un nuovo aeroporto, la realizzazione di impianti ad osmosi inversa e una nuova centrale elettrica, nonch\u00e9 la rimozione di licenze e quote di importazione. Le telecomunicazioni, i servizi finanziari e il settore bancario vennero liberalizzati o privatizzati. All'inizio degli anni novanta, Fenech Adami avvi\u00f2 il cammino per l'adesione di Malta alla Comunit\u00e0 economica europea. Ci\u00f2 includeva la graduale rimozione dei dazi doganali e di importazione locali. Come primo ministro Fenech Adami avvi\u00f2 un certo numero di grazie presidenziali, tra cui una per Joseph Fenech, un noto criminale, testimone chiave in un processo per il tentato omicidio di Richard Cachia Caruana, allora assistente personale del primo ministro Fenech Adami.\nFenech Adami fu riconfermato Primo Ministro alle elezioni del febbraio 1992, con una maggioranza risicata. La graduale riduzione delle imposte sul reddito e la riduzione dei prelievi sugli scambi con i paesi della CEE avevano portato a una preoccupante riduzione delle entrate pubbliche. Al fine di garantire finanze pubbliche sostenibili, il governo nazionalista aveva introdotto un'imposta sul valore aggiunto (IVA). L'IVA si \u00e8 rivelata molto impopolare, con il nuovo leader del Partito laburista, Alfred Sant, che cavalcava un'ondata di insoddisfazione popolare alle riforme per l'integrazione europea. Lo scontento imprenditoriale e di importanti gruppi d'interesse come i cacciatori, e il nuovo dinamismo del Partito Laburista portarono Fenech Adami alla sconfitta nelle elezioni del 1996, con il Partito nazionalista che ottenne solo il 47,8% dei voti espressi.\nCapo dell'opposizione (1996-1998).\nTra il 1996 e il 1998, Fenech Adami fu a capo dell'opposizione. Il governo laburista di Alfred Sant godeva della maggioranza di un solo voto in Parlamento, il che port\u00f2 a un periodo di grave instabilit\u00e0 politica. Il Labour introdusse diverse politiche economiche, mantenendo l'impegno a rimuovere l'IVA sostituendola con un complesso sistema di tasse doganali e di accisa (CET), oltre a ulteriori tasse per contrastare la carenza di entrate e un aumento delle bollette. La delicata situazione, che vide le dimissioni del ministro delle finanze e di altri importanti membri del partito e del governo, fu ulteriormente complicata dalle azioni di Dom Mintoff.\nQuest'ultimo, che era un sostenitore del governo di Sant, insorse contro il proprio governo. Incapace di contenere le proteste di Mintoff contro l'austero bilancio del 1997 e un progetto di riqualificazione del lungomare di Cottonera, il governo laburista indisse elezioni anticipate. Fenech Adami attrasse il voto degli indecisi, conquistando una maggioranza di 13.000 voti, e tornando in carica nel settembre 1998.\nPrimo Ministro (1998-2004).\nLa domanda di adesione di Malta dell'Unione Europea, che era stata sospesa dal precedente governo laburista, fu riattivata e i negoziati d'adesione si conclusero entro dicembre 2002. Fenech Adami guid\u00f2 con successo la campagna referendaria per l'adesione all'UE del 2003 e vinse le elezioni successive. Ha firmato il trattato di adesione di Malta con l'Unione europea il 16 aprile 2003 e ha rappresentato Malta in vari vertici dell'UE e riunioni del Commonwealth . Nel dicembre 2003, ha ricevuto il premio \"European of the Year\" \"2003\". Fenech Adami ha rassegnato le dimissioni da Capo del Partito nazionalista nel febbraio 2004, lasciando il seggio parlamentare il 23 marzo 2004, diventando cos\u00ec il primo ministro pi\u00f9 a lungo in carica dall'indipendenza di Malta.\nPresidente della Repubblica di Malta (2004-2009).\nDopo le sue dimissioni da Primo Ministro, Fenech Adami \u00e8 stato nominato Presidente della Repubblica di Malta il 4 aprile 2004. Ha condotto un mandato di cinque anni, lasciando l'incarico il 4 aprile 2009, quando \u00e8 stato sostituito da George Abela.\nOnorificenze.\nOnorificenze straniere.\nFenech Adami \u00e8 inoltre membro onorario della Fondazione internazionale Raoul Wallenberg."}
{"id": "687663", "revid": "1494169", "url": "https://it.wikipedia.org/wiki?curid=687663", "title": "Partito Popolare Italiano", "text": ""}
{"id": "687664", "revid": "984922", "url": "https://it.wikipedia.org/wiki?curid=687664", "title": "Cantone di Marmande-Ovest", "text": "Il Cantone di Marmande-Ovest era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Marmande e i comuni di"}
{"id": "687667", "revid": "26601", "url": "https://it.wikipedia.org/wiki?curid=687667", "title": "Geoffrey Hurst", "text": ""}
{"id": "687668", "revid": "3831", "url": "https://it.wikipedia.org/wiki?curid=687668", "title": "La Pineta", "text": ""}
{"id": "687671", "revid": "984922", "url": "https://it.wikipedia.org/wiki?curid=687671", "title": "Cantone di Le Mas-d'Agenais", "text": "Il Cantone di Le Mas-d'Agenais era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687682", "revid": "767487", "url": "https://it.wikipedia.org/wiki?curid=687682", "title": "Cantone di Meilhan-sur-Garonne", "text": "Il Cantone di Meilhan-sur-Garonne era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687685", "revid": "767487", "url": "https://it.wikipedia.org/wiki?curid=687685", "title": "Cantone di Seyches", "text": "Il Cantone di Seyches era una divisione amministrativa dell'Arrondissement di Marmande.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687686", "revid": "1437331", "url": "https://it.wikipedia.org/wiki?curid=687686", "title": "Nonio (strumento)", "text": "Il nonio \u00e8 un dispositivo dotato di una scala graduata che serve per valutare le frazioni dell'unit\u00e0 di misura.\nDeve il suo nome al matematico e geografo portoghese Pedro Nunes, latinizzato in Non\u012dus, che nel 1542 lo invent\u00f2. \u00c8 anche chiamato verniero dal nome del matematico francese Pierre Vernier che nel 1631 perfezion\u00f2 l'idea originale di Pedro Nunes. Secondo un'altra teoria il nome deriverebbe dal latino \"nonus\", poich\u00e9 i noni decimali avevano inizialmente una scala di nove linee di fede.\nIl nonio cos\u00ec come lo ide\u00f2 Pedro Nunes ebbe scarsa diffusione e fu presto rimpiazzato dal verniero di Pierre Vernier. I due termini sono oggi considerati sinonimi. Pu\u00f2 essere lineare o ad arco. \u00c8 molto diffuso sui calibri, sui micrometri, sui sestanti, sui telescopi e in generale su ogni strumento a scala graduata quando sia richiesta buona precisione di lettura. Di solito le unit\u00e0 di misura delle lunghezze sono il centimetro e il millimetro nel sistema metrico decimale e il pollice nel sistema imperiale britannico, per gli angoli il grado oppure l'ora.\nPrincipio di funzionamento.\nSi compone di un corsoio mobile che scorre a lato della scala graduata principale, sul quale \u00e8 incisa una seconda scala graduata di ampiezza complessiva pari ad una frazione di quella principale. Siano 1/n il minimo valore che si vuole discernere sul nonio rispetto alle suddivisioni principali (1/10 in figura 1) e p la base numerica della scala secondaria (10 in figura 1), la scala secondaria sar\u00e0 ampia quanto n-1 divisioni della principale (L in figura 1) e composta di n divisioni equispaziate e ampie (n-1)/n (a' in figura 1), essa sar\u00e0 graduata da 0 a p; il nonio si dir\u00e0 n-simale (quindi decimale in figura 1). Dunque se il valore pi\u00f9 piccolo che si vuole leggere sul nonio \u00e8 1/10 della separazione delle linee di fede della scala principale allora il nonio si dice \"decimale\", se \u00e8 1/20 si dice \"ventesimale\", se \u00e8 1/100 si dice \"centesimale\" e cos\u00ec via; questo valore indica la precisione raggiungibile dal dispositivo ed \u00e8 stampigliato in forma numerica sul corsoio (per esempio 0,02\u00a0mm per un nonio cinquantesimale che opera in millimetri). La graduazione incisa sulla scala secondaria, quale che sia il numero delle linee di fede di cui \u00e8 composta, \u00e8 quasi sempre numerata da 0 a 10, cio\u00e8 p vale quasi sempre 10, perch\u00e9 il sistema di misura internazionale \u00e8 decimale, quindi indipendentemente dalla precisione raggiungibile la misura viene sempre espressa secondo il sistema decimale poich\u00e9 il calcolo \u00e8 pi\u00f9 agevole: per esempio si usa dire 1,5 decimi anzich\u00e9 3 ventesimi. Nel sistema imperiale inglese, che non \u00e8 decimale, la scala secondaria \u00e8 di solito numerata da 0 a 8. Si veda la sezione \"Uso\" per un esempio di nonio con scala secondaria in ventesimi, numerata quindi da 0 a 20.\nLa lettura vale allora k + x/p, dove k \u00e8 il valore per difetto letto sulla scala principale, x quello letto sulla scala secondaria, p l'estremo superiore di numerazione della scala secondaria (di solito 10).\nCome conseguenze di ci\u00f2 nella scala secondaria di un nonio decimale in millimetri le linee di fede sono separate di nove decimi di millimetro; se la prima \u00e8 perfettamente allineata con una della scala principale allora il successivo perfetto allineamento si avr\u00e0 in corrispondenza dell'ultima, e tutte le intermedie saranno disallineate di una quantit\u00e0 multipla del decimo di millimetro.\nUn tipico esempio di strumento con nonio \u00e8 il calibro a corsoio ventesimale: ha nonio ventesimale e la scala principale \u00e8 graduata in millimetri, la secondaria \u00e8 graduata da 0 a 20; la migliore lettura eseguibile \u00e8 approssimata al ventesimo di millimetro. I calibri inglesi hanno invece la scala principale graduata in pollici e la secondaria graduata da 0 a 8.\nUso.\nLa lettura della parte principale avviene come di consueto sulla scala principale, usando come indice la prima linea di fede della scala secondaria, di solito indicata con 0 (A nella figura 2). La parte frazionaria si legge invece sulla scala secondaria usando come indice la linea di fede della scala principale che si trovi esattamente allineata con una della secondaria (B nella figura 2). Spesso l'unit\u00e0 di misura stampigliata sulla scala principale \u00e8 un multiplo di quella impiegata nelle suddivisioni, per esempio centimetri quando la scala \u00e8 in realt\u00e0 suddivisa in millimetri; in questi casi prima di sommare la parte principale alla secondaria bisogner\u00e0 passare in unit\u00e0 omogenee, per esempio entrambe in millimetri.\nOsserviamo l'esempio in figura 2 ricordando che la lettura vale k + x/p dove k \u00e8 il valore per difetto letto sulla scala principale, x quello letto sulla scala secondaria, p l'estremo superiore di numerazione della scala secondaria (di solito 10). La prima linea di fede, detta A, indica un valore compreso tra i 4,7 e i 4,8 stampigliati sulla scala principale, quindi la parte principale della misura vale 4,7; poi osserviamo che la linea di fede della scala secondaria meglio allineata con una qualsiasi della scala principale, detta B, \u00e8 quella che corrisponde al valore 4 della scala secondaria. Questo significa che la parte secondaria della misura \u00e8 4/10 (il nonio dell'esempio non reca numerazione della scala secondaria ma si pu\u00f2 ragionevolmente supporre che la sua base p sia 10) dell'ampiezza della gradazione principale, cio\u00e8 4/10 di 1/10 poich\u00e9 la scala principale appare suddivisa in decimi dell'unit\u00e0 di misura stampigliata; passando in unit\u00e0 omogenee alle stampigliate la parte secondaria vale dunque 0,04. Il valore esatto della misura \u00e8 allora 4,74 (ottenuto da 4,7 + 0,04).\nL'esempio in figura 3 \u00e8 pi\u00f9 complesso. In questo nonio la base numerica p della scala secondaria \u00e8 20, poich\u00e9 il suo estremo superiore vale 20. La misura riesce poco agevole perch\u00e9 non \u00e8 decimale. La parte principale della misura \u00e8 2,2 centimetri, la parte secondaria \u00e8 13/20 (base 20 della scala secondaria) di millimetro, quindi la misura vale circa 2,265 centimetri, ottenuti sommando 2,2 centimetri + 13/20 di millimetro (in unit\u00e0 omogenee 2,2\u00a0cm + 0,065\u00a0cm). Il termine \"circa\" \u00e8 d'obbligo poich\u00e9 questo nonio non \u00e8 centesimale quindi la misura non pu\u00f2 raggiungere la precisione del centesimo di millimetro."}
{"id": "687688", "revid": "767487", "url": "https://it.wikipedia.org/wiki?curid=687688", "title": "Cantone di Tonneins", "text": "Il Cantone di Tonneins \u00e8 una divisione amministrativa dell'Arrondissement di Marmande.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 13 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "687689", "revid": "110157", "url": "https://it.wikipedia.org/wiki?curid=687689", "title": "Cantone di Casteljaloux", "text": "Il Cantone di Casteljaloux era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687691", "revid": "767487", "url": "https://it.wikipedia.org/wiki?curid=687691", "title": "Cantone di Damazan", "text": "Il Cantone di Damazan era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687693", "revid": "767487", "url": "https://it.wikipedia.org/wiki?curid=687693", "title": "Cantone di Francescas", "text": "Il Cantone di Francescas era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687694", "revid": "33689", "url": "https://it.wikipedia.org/wiki?curid=687694", "title": "Smeraldi del Caos", "text": ""}
{"id": "687698", "revid": "599013", "url": "https://it.wikipedia.org/wiki?curid=687698", "title": "Ovo", "text": ""}
{"id": "687701", "revid": "767487", "url": "https://it.wikipedia.org/wiki?curid=687701", "title": "Cantone di Houeill\u00e8s", "text": "Il Cantone di Houeill\u00e8s era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687703", "revid": "767487", "url": "https://it.wikipedia.org/wiki?curid=687703", "title": "Cantone di Lavardac", "text": "Il Cantone di Lavardac \u00e8 una divisione amministrativa dell'Arrondissement di N\u00e9rac.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 20 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "687705", "revid": "767487", "url": "https://it.wikipedia.org/wiki?curid=687705", "title": "Cantone di M\u00e9zin", "text": "Il Cantone di M\u00e9zin era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687707", "revid": "2128988", "url": "https://it.wikipedia.org/wiki?curid=687707", "title": "Made in Italy (Gigi D'Alessio)", "text": "Made in Italy \u00e8 il dodicesimo album in studio del cantautore italiano Gigi D'Alessio, pubblicato il 27 ottobre 2006 dalla Sony BMG e dalla RCA Records.\nTracce.\nIn Brasile, \"Un cuore malato\" \u00e8 sostituita da \"Um cora\u00e7\u00e3o apaixonado\", caratterizzata da alcune strofe in portoghese. Come artista ospite \u00e8 presente Wanessa Camargo anzich\u00e9 Lara Fabian."}
{"id": "687708", "revid": "984922", "url": "https://it.wikipedia.org/wiki?curid=687708", "title": "Cantone di N\u00e9rac", "text": "Il Cantone di N\u00e9rac era una divisione amministrativa dell'Arrondissement di N\u00e9rac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687710", "revid": "767487", "url": "https://it.wikipedia.org/wiki?curid=687710", "title": "Cantone di Cancon", "text": "Il Cantone di Cancon era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687713", "revid": "125997928", "url": "https://it.wikipedia.org/wiki?curid=687713", "title": "George Chakiris", "text": "Biografia.\nNato da genitori greci, Steven Chakiris e Zoe Anastasiadou, George Chakiris fu allevato prima a Tucson e poi a Long Beach (California). Debutt\u00f2 nel cinema appena dodicenne con una breve apparizione come ragazzo del coro in \"Canto d'amore\" (1947) e successivamente intraprese gli studi di danza, lavorando come magazziniere di giorno e come ballerino la sera.\nDurante la prima met\u00e0 degli anni cinquanta apparve come ballerino in numerosi film musicali, fra i quali \"Gli uomini preferiscono le bionde\" (1953), nel quale fu uno dei ballerini che affiancano Marilyn Monroe nel numero \"Diamonds Are a Girl's Best Friend\". In \"Bianco Natale\" (1954), apparve accanto a Rosemary Clooney nel numero musicale \"Love, You Didn't Do Right by Me\".\nNel 1959 entr\u00f2 nel \"cast\" londinese del \"musical\" \"West Side Story\" e due anni dopo gli venne affidata la parte di Bernardo, capo della banda degli \"Sharks\" nella versione cinematografica diretta da Robert Wise e Jerome Robbins. \"West Side Story\", nel quale pot\u00e9 mostrare tutte le sue doti di ballerino, valse a Chakiris il premio Oscar al miglior attore non protagonista e il premio Golden Globe per il miglior attore non protagonista.\nLa carriera cinematografica dell'attore ebbe tuttavia poche occasioni per bissare il successo di \"West Side Story\". Tra i ruoli da lui interpretati successivamente, sono da ricordare quello drammatico del partigiano Bube nel film \"La ragazza di Bube\" (1964), accanto a Claudia Cardinale, e quello di \u00c9tienne nel \"musical\" \"Josephine\" (1967) di Jacques Demy.\nDagli anni settanta si dedic\u00f2 prevalentemente agli spettacoli e alla televisione, facendo numerose apparizioni sul piccolo schermo in popolari serie quali \"Medical Center\" (1970-1975), \"La famiglia Partridge\" (1974), \"Dallas\" (1986), dove apparve in 11 episodi nel ruolo di Nicholas, e \"Superboy\" (1989-1990), in cui recit\u00f2 nella parte del Prof. Peterson in 9 episodi.\nRitiratosi dalle scene dal 1996, Chakiris \u00e8 oggi un affermato \"designer\" di gioielli."}
{"id": "687714", "revid": "767487", "url": "https://it.wikipedia.org/wiki?curid=687714", "title": "Cantone di Castillonn\u00e8s", "text": "Il Cantone di Castillonn\u00e8s era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687716", "revid": "8596", "url": "https://it.wikipedia.org/wiki?curid=687716", "title": "Ferdinando d'Austria", "text": ""}
{"id": "687717", "revid": "984922", "url": "https://it.wikipedia.org/wiki?curid=687717", "title": "Cantone di Fumel", "text": "Il Cantone di Fumel era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687719", "revid": "110157", "url": "https://it.wikipedia.org/wiki?curid=687719", "title": "Cantone di Monclar", "text": "Il Cantone di Monclar era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687721", "revid": "132266", "url": "https://it.wikipedia.org/wiki?curid=687721", "title": "Mauro Moretti", "text": "Dal 15 maggio 2014 a maggio 2017 \u00e8 stato amministratore delegato e direttore generale di Leonardo S.p.A. (la nuova denominazione di Finmeccanica dal 1\u00ba gennaio 2017). Dal 2015 ricopre anche le cariche di presidente dell'ASD - Associazione europea delle industrie dell'Aerospazio e della Difesa presidente dell'Italy-Japan Business Group, mentre dal 2013 al 2019 \u00e8 stato presidente della Fondazione FS.\n\u00c8 stato amministratore delegato di Ferrovie dello Stato Italiane dal 2006 al 2014. Nel 2019 \u00e8 stato condannato in secondo grado a sette anni di detenzione per responsabilit\u00e0 nella strage di Viareggio. Nel 2020 Moretti ricorre in Cassazione contro la condanna.\nTra gli incarichi internazionali ricoperti in passato, Moretti \u00e8 stato vicepresidente della Union internationale des chemins de fer (dal 2009 al 2014) e presidente dello European Management Committee della UIC - Union Internationale des Chemins de Fer (dal 2013 al 2014) e presidente della Community of European Railway and Infrastructure Companies (da gennaio 2009 a dicembre 2013).\nBiografia.\nSi \u00e8 laureato con lode in ingegneria elettrotecnica presso l'Universit\u00e0 degli Studi di Bologna nel 1977.\nNel 1978, a seguito di concorso pubblico esterno, ha assunto la qualifica di ispettore e ha lavorato presso l'Officina Trazione Elettrica di Bologna, attuale ONAE. \u00c8 poi diventato dirigente e ricoperto numerosi incarichi: vice direttore Divisione Tecnologie e sviluppo di Sistema (dicembre 1991), Direttore Divisione Sviluppo Tecnologico e Materiale di Sistema (marzo 1993), amministratore delegato di Metropolis -la societ\u00e0 del gruppo Ferrovie dello Stato che controlla e gestisce i beni immobiliari- (febbraio 1994), direttore Area Strategica di Affari \"Materiale Rotabile e Trazione\" (luglio 1996), direttore area Strategica di Affari \"Rete\" (novembre 1997), consigliere di Amministrazione di Ferrovie dello Stato (febbraio 2001), amministratore delegato di Rete Ferroviaria Italiana (luglio 2001), presidente del consiglio di amministrazione di \"Grandi Stazioni\" (2008 - maggio 2014) e dal 2006 al 2014 \u00e8 stato amministratore delegato di Ferrovie dello Stato Italiane.\nNel maggio 2014 viene nominato dal consiglio di amministrazione di Finmeccanica amministratore delegato e direttore generale del gruppo, cariche che mantiene anche in seguito al rebranding in Leonardo-Finmeccanica, avvenuto il 29 aprile 2016 e successivamente Leonardo S.p.A. (dal gennaio 2017), fino a maggio 2017.\nL'esperienza di sindacalista.\nIscritto alla Cgil dai primi anni ottanta, Moretti scala i vertici sindacali fino a diventare membro della segreteria nazionale della Federazione Italiana Lavoratori Trasporti -Cgil (1986 \u20101990) con segretario generale nazionale Luciano Mancini.\nAmministratore delegato di Ferrovie dello Stato.\nNel 2006 l'allora Ministro dell'economia e delle finanze Tommaso Padoa-Schioppa nomin\u00f2 amministratore delegato Moretti, il quale rifiut\u00f2 di ricoprire anche la carica di presidente poich\u00e9 riteneva che il presidente e i consiglieri dovessero essere figure indipendenti e di garanzia.\nPochi mesi dopo il suo insediamento ai vertici della compagnia ferroviaria, in una relazione al Parlamento italiano ha descritto come catastrofica e sull'orlo del fallimento la situazione dell'azienda. Tre anni dopo, il 21 aprile 2009, ha dichiarato che Ferrovie dello Stato avrebbe chiuso il 2008 con un utile di 15-20 milioni di euro, primo risultato positivo nella storia di FS; anche l'esercizio 2009 si \u00e8 chiuso in leggero attivo.\nIl risanamento dei conti \u00e8 stato frutto di un taglio ai servizi senza profitto e sussidi e della rimodulazione dei contratti di trasporto con le regioni, differenziando il costo dei treni a seconda del numero dei posti a sedere o all'anzianit\u00e0 di servizio del mezzo.\nDurante il periodo della sua gestione, le FS, il 13 dicembre 2009, completano il grande progetto italiano della ferrovia ad alta velocit\u00e0.\nInoltre durante il secondo mandato di Moretti, il Gruppo Ferrovie dello Stato, sigla un accordo con Veolia Transport per l'effettuazione di servizi passeggeri a lunga percorrenza in Europa e acquisisce la societ\u00e0 ferroviaria Arriva Deutschland che gestisce alcuni servizi locali in Germania. Veolia Transport e Arriva Deutschland sono, rispettivamente, primo e terzo operatore ferroviario privato europeo.\nIl 20 novembre 2009 il giornalista Gigi Riva de L'Espresso, riferendosi ad un disagio avvenuto durante un viaggio in treno, gli dedica una lettera \"Egregio Mauro Moretti, amministratore delegato delle Ferrovie dello Stato, con la presente le chiedo di dimettersi.\"\nHanno destato polemiche le sue dichiarazioni fatte dopo le forti nevicate del dicembre 2009, durante le quali, in seguito a forti disagi che interessarono tutta la rete ferroviaria, consigli\u00f2 agli utenti FS di portarsi in treno \"panini e coperte\"..\nInoltre, Moretti \u00e8 stato criticato riguardo alla razionalizzazione e al taglio dei servizi, in particolare al servizio merci. A questo proposito Moretti afferma durante il meeting per l'amicizia fra i popoli 2010:\nLa strage di Viareggio.\nIl 16 dicembre 2010 la procura di Lucca ha iscritto nel registro degli indagati per la strage di Viareggio, 38 persone fra le quali Moretti.. Il 18 luglio 2013 Moretti assieme ad altri 32 indagati \u00e8 stato rinviato a giudizio. Il 31 gennaio 2017 il tribunale di Lucca lo condanna in primo grado a 7 anni di carcere per \"disastro ferroviario, incendio colposo, omicidio colposo plurimo, lesioni personali.\" La sentenza \u00e8 stata confermata in appello il 20 giugno 2019, sebbene la procura generale di Firenze avesse chiesto la condanna a 15 anni e 6 mesi di reclusione. Moretti aveva rinunciato alla prescrizione scattata nel 2018 per i delitti di incendio colposo e lesioni personali colpose. Nel 2020 Moretti ricorre in Cassazione contro la condanna. \nIn una audizione al Senato Moretti defin\u00ec la strage uno \"spiacevolissimo episodio\", mancando di sensibilit\u00e0 a detta del sindaco di Viareggio, Luca Lunardini, e dell'associazione dei parenti delle vittime. Tuttavia Moretti ha sempre ribadito che si trattava di una frase presa fuori dal contesto.\nAmministratore delegato di Leonardo S.p.A..\nNel 2014 Mauro Moretti viene nominato amministratore delegato di Finmeccanica (dal 2017 Leonardo S.p.A.). Durante il suo mandato avvia la riorganizzazione dell'azienda per rilanciarne la competitivit\u00e0 sui mercati globali. Il piano prevedeva un polo industriale pi\u00f9 integrato e articolato in divisioni operative. Le attivit\u00e0 sono state concentrate nel \"core business\" di Aerospazio, Difesa e Sicurezza, e gli \"asset\" non strategici, come il settore Trasporti, sono stati ceduti. Allo stesso tempo Moretti ha avviato una riduzione dell'indebitamento, la riduzione dei costi di gestione e il recupero di redditivit\u00e0. Nel corso del suo mandato viene inoltre proposto il cambio della denominazione sociale da Finmeccanica a Leonardo S.p.A., nome che trae ispirazione dal visionario e artista italiano Leonardo da Vinci.\nNel primo anno della sua gestione, il titolo Finmeccanica ha pi\u00f9 che raddoppiato la sua quotazione passando dai 5,73 \u20ac di maggio 2014 ai 12,11 \u20ac di settembre 2015. Le agenzie di \"rating\" Moody's, Standard &amp; Poor's e Fitch hanno rivisto l\u2019\"outlook\" da negativo a stabile. La capitalizzazione di mercato \u00e8 quasi raddoppiata, passando dai 3,3 miliardi \u20ac del maggio 2014 a 7 miliardi \u20ac Del 2017.\nIl Bilancio 2014 del Gruppo ha registrato un utile dopo tre anni di risultati negativi. A fine febbraio 2015 l'Economist definisce la politica delle cessioni nei trasporti e la ristrutturazione di Finmeccanica come assolutamente necessarie.\nMoretti rimane in carica come amministratore delegato fino a maggio 2017 e il nuovo consiglio di amministrazione di Leonardo, nella sua prima riunione del 16 maggio 2017, \"ha verificato - si legge nella nota ufficiale del gruppo - la sussistenza dei presupposti per l'attribuzione all'ex amministratore delegato e direttore generale di un'indennit\u00e0 compensativa e risarcitoria pari a 9.262.000 euro oltre alle competenze di fine rapporto e di quanto spettante in relazione ai diritti maturati nell'ambito della partecipazione ai piani di incentivazione a breve e medio-lungo termine, come riportati nella relazione sulla remunerazione della societ\u00e0\".\nSindaco di Mompeo.\nNel 2004, forse su suggerimento dell'amico Angelo Maria Cicolani, Moretti diventa sindaco di Mompeo, dove possiede una seconda casa. Viene eletto con la lista civica \"Torre Merlata tre colli e bandiera\" con il 56% dei voti; nel 2009 si ricandida ottenendo il 51,5% e rimane in carica fino a maggio 2014. A causa degli impegni lavorativi con le Ferrovie dello Stato, Moretti si occupa dell'amministrazione del piccolo comune via telefono, recandosi nel paese della provincia di Rieti (non essendovi residente) nel tempo libero. Alcuni cittadini si lamentano dell\u2019assenza del sindaco, altri invece sostengono che \u00e8 \"come se fosse presente\" sottolineandone l'impegno nell'amministrazione del paese. Durante il suo mandato, Moretti riesce ad ottenere il primo Piano Regolatore Generale per il suo paese.\nIl paese non \u00e8 servito da ferrovia e dista circa 24\u00a0km dalla pi\u00f9 vicina stazione; lo stesso Moretti espresse riserve sulla realizzazione del secolare progetto della ferrovia Rieti-Roma, che avrebbe avvicinato l'isolata Sabina a Roma."}
{"id": "687724", "revid": "1573940", "url": "https://it.wikipedia.org/wiki?curid=687724", "title": "Felice di Urgell", "text": "Biografia.\nFu coinvolto da Elipando, vescovo di Toledo, nella polemica adozionista. Il vescovo di Toledo aveva scritto una professione di fede nel 784 a Siviglia, dove affermava che Cristo era vero figlio di Dio solo nella sua natura divina, mentre nella sua natura umana era figlio di Dio solo per adozione: da qui il termine eresia adozionista.\nElipando chiede a Felice, stimato teologo del tempo, di prendere posizione su questo tema. Felice sottoscrisse l'eresia, trovando che vi erano in alcuni passi dei Padri della Chiesa e nella liturgia mozarabica termini come \"homo adoptivus\" o \"adoptatus\", in riferimento alla figura del Cristo.\nLa sua presa di posizione e la sua autorit\u00e0 fecero s\u00ec che questa eresia venne anche chiamata con il suo nome (eresia feliciana).\nSu questa tematica si convoc\u00f2 un Concilio a Ratisbona nel 792 dove Felice abiur\u00f2 alle sue idee. Tornato in Spagna, ritratt\u00f2 tutto.\nL'imperatore Carlo Magno, che non tollerava disordini nei suoi territori, convoc\u00f2 allora un altro sinodo a Francoforte nel 794. Anche in questa occasione, le idee di Felice ed Elipando furono condannate. L'imperatore scrisse di persona ai due vescovi, esortandoli a rinunciare alle loro teorie.\nIl vescovo di Urgell non solo non si sottomise ma rincar\u00f2 la dose, chiamando Ges\u00f9 Cristo \"Deus nuncipativus\" (Dio per denominazione). Carlo Magno, informato della posizione dei vescovi ribelli, fece intervenire il teologo di corte, Alcuino di York, allora abate di Tours.\nL'abate coinvolse i vescovi Paolino di Aquileia, Richibodo di Treviri e Teodulfo di Orl\u00e9ans, che chiesero al papa, appena eletto, Leone III di condannare le idee di Felice. Questo venne fatto in un sinodo tenuto a Cividale del Friuli nel 795. Paolino di Aquileia per l'occasione scrisse due opere: il \"Libellus sacrosyllabus contra Elipandum\" ed i \"Libri tres contra Felicem\".\nAnche questa nuova presa di posizione della chiesa ufficiale non sort\u00ec cambiamenti nei lontani vescovadi di occidente. Fu molto pi\u00f9 efficace la missione di San Benedetto d'Aniane che si rec\u00f2 in Spagna e riusc\u00ec a riportare molti chierici e credenti all'ortodossia.\nAlcuino di York (morto nell'804) fu il vero paladino dell'ortodossia: scrisse il \"Libellus adversus Felicis haeresim\" e lo indirizz\u00f2 a Benedetto di Aniane perch\u00e9 lo facesse pervenire ai monasteri della Linguadoca. Anche Benedetto scrisse tre trattati contro l'adozionismo e molte lettere di cui ce ne sono rimaste soltanto tre.\nUn nuovo concilio ad Aquisgrana venne indetto nel 799 e Felice ed Alcuino ebbero modo di disputare la questione. Il risultato fu una nuova abiura da parte del vescovo spagnolo, ma questa volta l'imperatore non si fid\u00f2 pi\u00f9 e confin\u00f2 il prelato presso la diocesi di Lione dove mor\u00ec nell'818."}
{"id": "687726", "revid": "767487", "url": "https://it.wikipedia.org/wiki?curid=687726", "title": "Cantone di Monflanquin", "text": "Il Cantone di Monflanquin era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687730", "revid": "984922", "url": "https://it.wikipedia.org/wiki?curid=687730", "title": "Cantone di Penne-d'Agenais", "text": "Il Cantone di Penne-d'Agenais era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687731", "revid": "984922", "url": "https://it.wikipedia.org/wiki?curid=687731", "title": "Cantone di Sainte-Livrade-sur-Lot", "text": "Il Cantone di Sainte-Livrade-sur-Lot era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687732", "revid": "984922", "url": "https://it.wikipedia.org/wiki?curid=687732", "title": "Cantone di Tournon-d'Agenais", "text": "Il Cantone di Tournon-d'Agenais era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687733", "revid": "984922", "url": "https://it.wikipedia.org/wiki?curid=687733", "title": "Cantone di Villeneuve-sur-Lot-Nord", "text": "Il Cantone di Villeneuve-sur-Lot-Nord era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Villeneuve-sur-Lot e il comune di L\u00e9dat."}
{"id": "687734", "revid": "984922", "url": "https://it.wikipedia.org/wiki?curid=687734", "title": "Cantone di Villeneuve-sur-Lot-Sud", "text": "Il Cantone di Villeneuve-sur-Lot-Sud era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Villeneuve-sur-Lot e i comuni di:"}
{"id": "687735", "revid": "2051121", "url": "https://it.wikipedia.org/wiki?curid=687735", "title": "Scapoli", "text": "Scapoli (\"Scapul\u00eb\" in molisano) \u00e8 un comune italiano di abitanti della provincia di Isernia in Molise. Fino al XV secolo fu parte integrante del Giustizierato d'Abruzzo e dell'Abruzzo Citeriore.\nOrigini del nome.\nIl nome del paese potrebbe essere relativo alla posizione morfologica del borgo: infatti potrebbe provenire dal latino \"scopulus\" che significa guglia o \"scopulae\" che significa versante del monte.\nStoria.\nLe origini del paese risalgono probabilmente al IX secolo, come risulterebbe da alcuni testi tra i quali il \"Chronicon Vulturnense\", antico testo redatto intorno al 1130 da un monaco dell'abbazia di San Vincenzo al Volturno di nome Giovanni. Proprio da questo testo risulterebbe che l'insediamento di Scapoli (cd. Castrum Scappili) nacque sulle terre di propriet\u00e0 dall'abbazia ad opera dei monaci che erano stati cacciati dai Saraceni da Castel San Vincenzo.\nDalla sua costituzione Scapoli sub\u00ec l'influenza di diverse famiglie di origine franco-romana, tra le quali nel 1043 prevalse la famiglia Borrello che aveva sottratto all'abbazia l'intera valle del Volturno.\nIl paese ritorn\u00f2 nelle mani dell'abbazia grazie all'intervento del Papa Niccol\u00f2 II per poi esservi di nuovo sottratto ad opera dei Conti dei Marsi.\nSuccessivamente dal 1200 pass\u00f2 in mano ai Caldora e nel 1382 il feudo fu venduto ai Pandone.\nNel XVI secolo e fino al 1621 fu dei Bucciarelli per poi essere ceduto a Innico di Grazia, barone di Cerro al Volturno, fino ad arrivare ai marchesi Battiloro.\nFu annesso al ducato di Terra di Lavoro fino al 1861 quando entr\u00f2 nel territorio di Campobasso.\nDurante la seconda guerra mondiale si trov\u00f2 sulla famosa \"Linea Gustav\" creata dai Tedeschi per impedire l'avanzamento degli alleati. Molto importante fu infatti la costituzione proprio a Scapoli del Corpo Italiano di Liberazione, protagonista di sanguinose battaglie sul vicino Monte Marrone.\nNel 1970 fu annesso alla neonata provincia di Isernia e da 20 anni fa parte del Parco nazionale d'Abruzzo, Lazio e Molise.\nMonumenti e luoghi d'interesse.\nIl borgo a pianta circolare fortificata, conserva abbastanza bene l'assetto originario, e si connota dalla presenza superiore del Palazzo fortificato dei Battiloro. La costruzione presenta le mura a strapiombo, sulla roccia affiorante della montagna, e costituiva le fondamenta del vecchio castello successivamente trasformato in residenza signorile. Di particolare interesse all'interno del palazzo, uno scalone conduceva ai sotterranei, e un grande camino in pietra nei locali delle cucine. L'ultimo esponente dei marchesi Battiloro, proprietario del palazzo, negli anni '60 don\u00f2 la fortezza al Supremo Militare Ordine di Malta, che a sua volta lo ha alienato a privati che lo restaurarono. Altro elemento di interesse del centro storico \u00e8 il Cammino di Ronda, dove si accede dall'androne antistante l'ingresso al Palazzo, dello \"Sporto\". Di qui si intraprende il percorso circolare che segue tutto il profilo orografico della roccia fortificata di Scapoli. Dallo Sporto si procede per la stradaina \"Scarupato\", con un passaggio coperto da travi e loggiato, sulla sinistra dei portoncini e fondaci si alternano ad anguste finestre, mentre a destra aperture a tutto sesto formano la loggetta. Il percorso dura sino a \"Portella\", la stradina pi\u00f9 ampia, e da un muretto si pu\u00f2 ammirare il Monte Azzone, da cui sorge il fiume Volturno, con le rovine di Rocchetta Vecchia, nel comune di Rocchetta a Volturno, e la piana di Rocchetta Nuova.\nA questo punto il Cammino di Ronda si ripiega su s\u00e9 stesso, conducendo alle \"Merghe\", il tratto pi\u00f9 interessante, in quanto all'orizzonte si stagliano le moli del Monte Marrone Montemare. Presso la scalinata moderna si costeggia il Palazzo Mancini, sede del Museo internazionale della Zampogna, con il vicolo Santa Maria, dove si trovava l'antica chiesa di Santa Maria delle Grazie in borgo. Ai piedi del castello si trova, in un piccolo rione a parte, la chiesa di San Giovanni, con l'antica fonte, nella piazzetta sottostante il Palazzo si trova il Museo dello Zampognaro del 1980, voluto dallo scultore Vittore Piotti, adagiato su basamento della roccia locale. Sul muretto di recinzione sono di interesse delle lapidi e decorazioni a rilievo tratte dai resti del monastero di San Pietro d'Itria.\nChiesa parrocchiale di San Giorgio.\nSorge accanto al Museo della Zampogna, all'ingresso del paese vecchio. La chiesa fu ampiamente rifatta, negli interni, dopo la seconda guerra mondiale, in stile pseudo neoclassico. All'interno a tre navate con volte a botte lunettate, \u00e8 collocata la tela del Santo che uccide il drago, sull'architrave del portale vi sono tre medaglioni di Marcello d'Aquila, a sinistra ritratto San Giovanni Battista, nel centro l'Agnello crucifero, e a destra un leone con aureola, rappresentante San Giorgio che uccide il drago, e l'iscrizione originale della lunetta del 1326. Infatti la chiesa conserva l'esterno abbastanza fedele all'originale, eccettuati rimaneggiamenti barocchi, come la costruzione del campanile e del finestrone centrale la facciata: la chiesa del XIV secolo venne ampliata dunque nel XVII, per volere del parroco Francesco Caccia che concluse i lavori nel 1685. Frammenti pi\u00f9 antichi sono un arco trilobato gotico appartenente a un pulpito, il bue alato con la testa coronata d'aureola, simbolo dell'evangelista San Luca, e il libro che mantiene tra le zampe anteriori, non presentano naturalmente difficolt\u00e0 di interpretazione. Fino al 1977 la chiesa dipendeva dalla diocesi di Cassino, poi di quella d'Isernia.\nIl campanile della chiesa \u00e8 in pietra concia, a pianta quadrata, con la sommit\u00e0 ornata da un tamburo ottagonale che custodisce l'orologio civico, e da una piccola cupola settecentesca alla napoletana.\nLa statua di San Giorgio \u00e8 di recente realizzazione, mentre quella pi\u00f9 antica \u00e8 del Settecento, in legno policromo, opera di Paolo Saverio di Zinno, custodita nella chiesa di San Giovanni. Altra particolarit\u00e0 \u00e8 la statua di San Gerardo Confessore, a cui gli scapolesi dedicavano un pellegrinaggio fino al paese di Gallinaro.\nChiesa di San Giovanni.\nSi trovai ai piedi del Cammino di Ronda, nel piccolo sobborgo omonimo. All'interno sono conservati preziosi affreschi ritraente il Cristo in maest\u00e0 dentro una mandorla, del XVII secolo, dunque \u00e8 una ripresa del classico modello raffigurativo in voga nel XIII-XIV secolo; altri elementi di pregio sono la statua di Sant'Antonio di Padova, la statua vecchia di San Giorgio, e frammenti lapidei presso la facciata, provenienti dal distrutto monastero di San Pietro d'Itria. La chiesa \u00e8 in pietra, molto semplice,l a pianta rettangolare, con portale a tutto sesto lunettato, e piccolo campanile a vela. Nei pressi di questa chiesa sorgeva anche la chiesa di Santa Maria in Borgo, realizzata nei pressi del castello nel X secolo, e fu distrutta nel 1943-44, abbattuta poi nel 1949 per pericoli statici.\nSantuario rupestre di Santa Maria delle Grotte.\nIl santuario sorge a poca distanza da Scapoli, trovando nel territorio comunale di Rocchetta a Volturno. La chiesa rupestre \u00e8 incastonata nella roccia, dipendente dall'abbazia di Montecassino, e poi di San Vincenzo al Volturno. La leggenda vuole che i viandanti e i pastori transumanti venerino l'immagine di San Cristoforo, protettore dei pellegrini, e che egli apparve ai monaci di San Vincenzo, che vi vollero edificare il cenobio. Con i successivi rifacimenti, il muro originario con l'immagine sacra incastonata \u00e8 stato inglobato, situandosi oggi all'interno della chiesa. L'intitolazione della chiesa alla Madonna risale al XIII secolo, quando sulla facciata nuova venne collocata la nuova icona. Il modello di costruzione \u00e8 quello benedettino, risalente al XIII secolo, il tempio \u00e8 affiancato da un monastero in stile romanico con colonnine poligonali, e due monofore strombate collocate sulla destra, che danno luce all'interno, cos\u00ec come il portale a tutto sesto a lunetta. L'interno \u00e8 a due navate, e si addossa alla parete rocciosa sul fianco destro, di interesse la grotta votiva e delle statue sette-ottocentesche potate in processione. Lo spazio delle navate \u00e8 scandito da un grande arco ogivale gotico, le volte sono a crociera, il pavimento \u00e8 stato rifatto in cristallo per mettere alla luce una fornace medievale sottostante, composta dalla parte inferiore dove avveniva la combustione e da quella superiore dove venivano sistemati i manufatti in argilla.\nDi interesse gli affreschi quattrocenteschi, della navata minore (XIII-XIV sec) ritraenti scene di vita di Cristo, quelli della navata centrale del XIV sec, che ritraggono Santi, quelli del presbiterio e della cappella laterale, pi\u00f9 tardi, che ritraggono scene di vita della Madonna.\nPalazzo marchesale Battiloro.\nRicostruito presso l'antico castello medievale, si trova in cima al paese. Il castello originario venne eretto nel 982 dai Franchi, quando i monaci di San Vincenzo concessero la possibilit\u00e0 di erigere la rocca a guardia del monastero. Il castello successivamente pass\u00f2 a vari feudatari, sino alla ristrutturazione in palazzo nel XVII-XVIII secolo. Nel 1984 il terremoto del Lazio danneggi\u00f2 la struttura, che per\u00f2 venne restaurata. Ha tre facciate che danno la vista sulle piazzette principali, i corpi aggiunti alla struttura originaria testimoniano l'attivit\u00e0 edilizia dei Battiloro, che dovettero adattarsi nella resa delle strutture palaziate all'orografia del terreno roccioso. Le mura esterne sono la parte pi\u00f9 antica, intervallate da torrette rompitratta, che danno a strapiombo sulla valle, l'ingresso principale \u00e8 dato dalla via Sporto, mentre il corridoio Scarputao d\u00e0 al cammino di ronda delle guardia, con annesso loggiato ad archi. Sul lato sinistro vi \u00e8 la struttura settecentesca con le botteghe.\nCultura.\nMusei.\nMuseo Internazionale della Zampogna \"P. Vecchione\" e Mostra Permanente della Zampogna.\nAllestito negli anni '70 nel cuore del centro, presso i ruderi della chiesa di Santa Maria, fu ingrandito nel 1990 e nel 2010. Nacque come esposizione annuale dello strumento con la prima edizione allestita nel 1975, ma il museo vero e proprio vide la luce da un progetto nel 1981 per volere del sindaco Pasquale Vecchione, a cui \u00e8 dedicato. Morto prematuramente, il museo ha visto la nascita vera e propria con sede permanente nel 2002, bench\u00e9 le mostre annuali continuassero a susseguirsi, portando a Scapoli sempre pi\u00f9 fama. La mostra dell'Associazione per\u00f2 usufruiva degli spazi gi\u00e0 dal 1991, con l'istituzione di una festa ricreativa a tema, che prevedeva anche degustazione di prodotti tipici, in vista del Natale. Il museo offre il percorso storico dello strumento musicale, le leggende e le tradizioni locali del Natale, e modelli storici di grande pregio, e modelli pi\u00f9 moderni.\nEsiste un secondo museo scapolese della Zampogna, in Corso Kennedy, all'ingresso del paese storico, che consiste in due piccole stanze che conservano modelli originari di zampogne, alcune di provenienza estera (Scozia, Romania, Turchia), donazioni di associazioni con cui Scapoli ha contatti. Attualmente c'\u00e8 una controversia tra questa Mostra della Zampogna e il Museo \"P. Vecchione\" in quanto quest'ultimo contiene solo modelli riprodotti, e l'altro \u00e8 gestito interamente dagli storici mastri bottegai.\nCucina.\nA Scapoli si producono tradizionali ravioli alla scapolese che su proposta della Regione Molise, hanno avuto il riconoscimento ministeriale di tipicit\u00e0.\nOgni anno l'ultima domenica di Carnevale si svolge qui La Raviolata, manifestazione gastronomica in cui \u00e8 possibile degustare questo prodotto. Il raviolo alla Scapolese non \u00e8 altro che un raviolo di grosse dimensioni con un particolare ripieno dal gusto deciso e dal sapore intenso.\nEventi.\nAttualmente il paese \u00e8 conosciuto per essere la capitale mondiale della zampogna, antico strumento a fiato prodotto ancora oggi a mano dagli artigiani scapolesi.\nOgni anno dal 1975 nell'ultimo week-end di luglio si svolge in paese la tradizionale Festa della Zampogna, manifestazione che richiama migliaia di persone.\nNon meno importante poi \u00e8 la tradizione del Fal\u00f2 di San Giorgio il 22 aprile, in cui in diverse frazioni si accendono dei fal\u00f2 in onore del Santo protettore intorno ai quali ci si riunisce."}
{"id": "687736", "revid": "984922", "url": "https://it.wikipedia.org/wiki?curid=687736", "title": "Cantone di Viller\u00e9al", "text": "Il Cantone di Viller\u00e9al era una divisione amministrativa dell'Arrondissement di Villeneuve-sur-Lot.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "687737", "revid": "827882", "url": "https://it.wikipedia.org/wiki?curid=687737", "title": "Tevatron", "text": "Il Tevatron \u00e8 stato un acceleratore di particelle (o sincrotrone) del Fermi National Accelerator Laboratory a Batavia (IL), negli Stati Uniti d'America. Il Tevatron accelerava protoni e antiprotoni in un anello di 6,3 km sviluppando un'energia che arrivava fino a 1 TeV. Completato nel 1983 con un costo di 120 milioni di dollari \u00e8 stato regolarmente aggiornato a partire da quel momento. La costruzione dell'iniettore principale (\"Main Injector\") \u00e8 stata la modifica pi\u00f9 importante, \u00e8 durata 5 anni a partire dal 1994 con un costo finale di 290 milioni di dollari.\nFunzionamento.\nL'accelerazione delle particelle era ottenuta mediante una serie passaggi. Il primo stadio \u00e8 un generatore di Cockroft-Walton, che funge da pre-acceleratore. In esso una \"sorgente di ioni\" riceve da una bombola dell'idrogeno gassoso, lo ionizza e utilizzando un potenziale elettrico lo accelera sotto forma di ioni negativi (formati da un protone e due elettroni) ad un'energia di 750 KeV. L'uso di ioni negativi ha dei vantaggi in termini di intensit\u00e0 del fascio di particelle generabile dalla macchina. Tali ioni attraversano in seguito un acceleratore lineare (\"linac\") di 150 m di lunghezza, e vedono aumentare la propria energia fino a 400 MeV, spinti da campi elettromagnetici ad una frequenza di 201.25MHz. Gli ioni passano infine attraverso una sottile lamina di carbonio, la quale rimuove gli elettroni e permette ai protoni rimasti di accedere al \"Booster\".\nIl Booster \u00e8 un piccolo acceleratore circolare, che ciascun protone percorre fino a 20.000 volte per raggiungere un'energia di circa 8 GeV. Dal Booster le particelle passano nel \"Main Injector\", terminato nel 1999, che pu\u00f2 accelerarle fino a 150 GeV. Esso pu\u00f2 inoltre produrre protoni ad un'energia di 120 GeV, utilizzati per la creazione di antiprotoni e per esperimenti di fisica dei neutrini.\nGli antiprotoni si ottengono facendo collidere i protoni provenienti dal Main Injector con un bersaglio di nichel e selezionando i pochi antiprotoni prodotti in mezzo alla pioggia di particelle risultante da tali collisioni. La produzione di un antiprotone \u00e8 difatti un evento raro, ed avviene solo una volta ogni centomila collisioni di protoni sul bersaglio.\nGli antiprotoni vengono quindi convogliati verso due anelli di accumulazione connessi in successione che costituiscono la \"Sorgente di Antiprotoni\". In essa viene ridotto il moto caotico che caratterizza gli antiprotoni appena creati (raffreddamento, in inglese \"antiproton cooling\") in un moto pi\u00f9 ordinato, che rende pi\u00f9 facile focalizzare in seguito il fascio di particelle per ottenere una grande frequenza di collosioni, d'interesse per gli esperimenti. Il cooling fu inventato da Simon van der Meer.\nUn ulteriore anello di accumulazione (il \"Recycler\"), che corre nello stesso tunnel del Main Injector, accetta gli antiprotoni dalla Sorgente e applica un ulteriore raffreddamento agli antiprotoni per mezzo di campi elettormagnetici (\"stochastic cooling\") e per mezzo di un fascio di elettroni (\"electron cooling\") accelerato da un Generatore di Van de Graaff molto avanzato, il \"Pelletron\". Protoni e antiprotoni sono in seguito inviati al Tevatron vero e proprio.\nNel Tevatron, le particelle provenienti dal Main Injector sono accelerate fino a 980 GeV. I protoni e gli antiprotoni sono accelerati in direzioni opposte e si scontrano, in corrispondenza dei rilevatori CDF e D\u00d8, all'energia nel centro di massa di 1.96 TeV. Per mantenere le particelle in orbita lungo il percorso stabilito, il Tevatron utilizza magneti superconduttori raffreddati da elio liquido, che producono un campo magnetico di intensit\u00e0 pari a 4,2 tesla.\nIl sistema di raffreddamento del Tevatron \u00e8 stato dichiarato \"International Historic Landmark\" dall'American Society of Mechanical Engineers, il 27 settembre 1993. Dal momento del suo completamento (avvenuto nel 1978) esso \u00e8 divenuto l'impianto criogenico di grandi dimensioni operante alla temperatura pi\u00f9 bassa a livello mondiale, permettendo di mantenere le spire dei magneti allo stato superconduttivo. Ci\u00f2 permette al laboratorio di consumare solo 1/3 della potenza richiesta da magneti operanti a temperature ordinarie. Tale record di temperatura \u00e8 stato in seguito superato dal Large Hadron Collider del CERN al momento del suo avvio nel 2008.\nIl 30 settembre 2011, dopo 28 anni di attivit\u00e0 viene annunciata la chiusura dell'acceleratore.\nScoperte.\nNel 1995 gli esperimenti CDF e D\u00d8 hanno permesso di determinare l'esistenza del quark top, e nel 2007 ne hanno misurato la massa con una percentuale di errore vicina all'uno per cento. Nel 2006, inoltre, \u00e8 stata osservata per la prima volta l'oscillazione Bs."}
{"id": "687738", "revid": "2176460", "url": "https://it.wikipedia.org/wiki?curid=687738", "title": "Taner Ak\u00e7am", "text": "\u00c8 stato uno dei primi accademici turchi a riconoscere e a discutere apertamente il genocidio armeno compiuto dal governo turco nel 1915.\nBiografia.\nAk\u00e7am ha studiato all'Universit\u00e0 Tecnica del Medio Oriente di Ankara presso la facolt\u00e0 di Scienze amministrative, dove nel 1976 si specializz\u00f2 e intraprese immediatamente la carriera accademica. \nDurante gli anni settanta, Ak\u00e7am divenne un dirigente del gruppo militante Dev Yol e del suo periodico \"Devrimci Genclik Dergisi\". Nel 1976 fu arrestato e condannato a dieci anni di prigionia per aver discusso pubblicamente del genocidio armeno, ma l'anno successivo fugg\u00ec di prigione e ripar\u00f2 nella Repubblica federale di Germania, dove gli venne riconosciuto asilo politico. In Germania Ak\u00e7am prosegu\u00ec le sue attivit\u00e0 politiche e nel 1988 inizi\u00f2 a lavorare per l'Istituto di ricerche sociali di Amburgo sulla storia delle violenze e delle torture in Turchia. Consegu\u00ec il suo dottorato presso l'Universit\u00e0 di Hannover nel 1995 con una tesi su \"Nazionalismo turco e genocidio armeno sulla base dei tribunali militari di Istanbul tra il 1919 e il 1922\".\nNel febbraio 2007 viene detenuto in Canada all'aeroporto di Montreal per quasi quattro ore dopo l'atterraggio con un volo partito dagli USA. Egli avrebbe dovuto tenere una conferenza su invito della facolt\u00e0 di giurisprudenza dell'Universit\u00e0 McGill e dell'Universit\u00e0 Concordia. Quando poi spiegher\u00e0 i motivi della sua detenzione, Taner Ak\u00e7am dichiarer\u00e0 che le autorit\u00e0 canadesi facevano riferimento a una versione inesatta della sua biografia su Wikipedia del 24 dicembre 2006 che lo definiva un terrorista; questa informazione sulla sua biografia era frutto di ripetuti vandalismi sulla sua pagina. Due giorni dopo, al suo ritorno negli Stati Uniti, le autorit\u00e0 lo bloccheranno per lo stesso motivo, rilasciandolo solo dopo qualche ora.\nAttualmente Ak\u00e7am \u00e8 Visiting Associate Professor di Storia presso la University of Minnesota, USA."}
{"id": "687739", "revid": "124371731", "url": "https://it.wikipedia.org/wiki?curid=687739", "title": "Ed Begley", "text": "Biografia.\nVinse il premio Oscar al miglior attore non protagonista nel 1963 per l'interpretazione del corrotto boss politico \"Tom Finley\" in \"La dolce ala della giovinezza\".\nNato da genitori di origini irlandesi, Hannah Clifford e Michael Joseph Begley, si dimostr\u00f2 un giovane molto ribelle, allontanandosi diverse volte da casa per sfuggire all'educazione severa della sua famiglia, fino a separarsene definitivamente all'et\u00e0 di soli 13 anni. Per i successivi 20 anni Begley si dedic\u00f2 a diversi lavori, tra i quali il servizio nella marina degli Stati Uniti, fino a quando non rispose ad un annuncio come speaker radiofonico alla stazione di Hartford, nel 1931.\nDieci anni dopo Begley si trasfer\u00ec a New York dove divenne ben presto un acclamato attore radiofonico, interpretando dal 1944 al 1948 il ruolo del celebre personaggio di Charlie Chan alla radio. Nel 1947, all'et\u00e0 di 43 anni, fece il suo debutto teatrale in un breve spettacolo dal titolo \"Land of Fame\" e, in quello stesso anno, ottenne un importante ruolo nel suo primo film, \"Boomerang - L'arma che uccide\", diretto da Elia Kazan.\nNel 1957 fu uno dei dodici componenti della giuria nel film \"La parola ai giurati\" di Sidney Lumet, mentre nel 1964 recit\u00f2 accanto a Debbie Reynolds nella commedia \"Voglio essere amata in un letto d'ottone\", e infine nel 1970 recit\u00f2 in \"Quando il sole scotta\".\nIl figlio Ed Begley Jr. \u00e8 divenuto anch'egli attore.\nMor\u00ec a 69 anni per un attacco di cuore."}
{"id": "687740", "revid": "729019", "url": "https://it.wikipedia.org/wiki?curid=687740", "title": "Assedio di Costantinopoli (674)", "text": "L'assedio di Costantinopoli del 674 fu il primo assedio da parte delle forze arabe contro la capitale dell'Impero Romano d'Oriente e fu anche la prima battuta d'arresto dell'Islam nella sua trionfale avanzata verso l'Occidente. Dopo la morte di Costante II, gli succedette sul trono di Costantinopoli il suo giovane figlio Costantino IV (668-685). Il suo regno inaugur\u00f2 un periodo di importanza fondamentale sia per la storia universale sia per quella bizantina: il regno durante il quale nella lotta arabo-bizantina si ebbe una svolta decisiva. Mu\u02bf\u0101wiya I, diventato califfo nel 661 in seguito a una guerra civile, riprese le armi contro l'Impero bizantino ambendo alla presa della stessa capitale Costantinopoli.\nSecondo il cronista bizantino Teofane Confessore, l'attacco arabo fu metodico: nel 672\u2013673 flotte arabe si assicurarono il possesso di basi lungo le coste dell'Asia Minore, e successivamente procedettero a instaurare un blocco allentato alla capitale Costantinopoli. Usarono la penisola di Cizico nei pressi della citt\u00e0 come base invernale, e ritornavano ogni primavera per assaltare ripetutamente le Mura di Costantinopoli. Infine, i Bizantini, condotti dall'imperatore Costantino IV, riuscirono a distruggere la flotta araba facendo uso di una nuova invenzione, la sostanza liquida incendiaria nota come fuoco greco. I Bizantini sconfissero l'esercito arabo in Asia Minore, costringendoli a levare l'assedio. La vittoria bizantina fu di fondamentale importanza per la sopravvivenza dello stato bizantino, in quanto le incursioni arabe cessarono per qualche tempo. Un trattato di pace fu stipulato subito dopo, e, in seguito allo scoppio di una nuova guerra civile islamica, i Bizantini attraversarono perfino un breve periodo di limitate vittorie militari sul Califfato.\nL'assedio lasci\u00f2 delle tracce nelle leggende del nascente mondo islamico, venendo per\u00f2 confuso con un'altra spedizione contro la capitale bizantina avvenuta alcuni anni prima sotto il comando del futuro Califfo Yazid I. Di conseguenza, l'attendibilit\u00e0 del racconto di Teofane \u00e8 stata messa in dubbio nel 2010 dallo studioso James Howard-Johnston, e pi\u00f9 recentemente da Marek Jankowiak. Le loro analisi hanno dato importanza maggiore alle fonti arabe e siriache, traendone tuttavia conclusioni differenti sulla datazione e storicit\u00e0 dell'assedio. D'altra parte, le voci di un imponente assalto alle mura di Costantinopoli e del conseguente trattato di pace raggiunsero la Cina, dato che vennero registrate nelle opere storiche redatte all'epoca della dinastia Tang.\nPreludio.\nIn seguito alla disastrosa Battaglia del Yarmuk del 636, l'Impero bizantino fece evacuare la Siria dalle truppe rimaste a sua disposizione, spostandole in Asia Minore, protetta dai Monti Tauro dall'espansione islamica. Ci\u00f2 lasci\u00f2 campo libero ai guerrieri del nascente Califfato dei Rashidun che cos\u00ec poterono completare agevolmente la loro conquista della Siria, e, successivamente, dell'Egitto. Le incursioni musulmane in Cilicia e in Asia Minore cominciarono intorno al 640, e continuarono sotto la conduzione del governatore califfale della Siria, Mu\u02bf\u0101wiya. Mu\u02bf\u0101wiya promosse anche lo sviluppo di una potente marina militare musulmana, che nel giro di pochi anni divenne sufficientemente potente da occupare Cipro e condurre saccheggi fino a Kos, Rodi e Creta nel Mar Egeo. Infine, la giovane flotta musulmana ottenne una netta vittoria sulla sua controparte bizantina nella Battaglia di Phoenix nel 655. In seguito all'assassinio del Califfo \u02bfUthm\u0101n e allo scoppio della prima guerra civile musulmana, tuttavia, le incursioni arabe in territorio bizantino si interruppero. Nel 659, Mu\u02bf\u0101wiya concluse persino una tregua con Bisanzio, che prevedeva il pagamento di un tributo all'Impero.\nLa pace dur\u00f2 fino alla fine della guerra civile musulmana nel 661, da cui Mu\u02bf\u0101wiya e i suoi sostenitori uscirono vittoriosi, portando all'istituzione del Califfato omayyade. Dall'anno successivo, le incursioni musulmane ripresero con cadenza regolare: le armate musulmane cominciarono a svernare in suolo bizantino a occidente dei Monti Tauro, massimizzando i gravi danni inflitti all'economia bizantina. Queste spedizioni via terra furono talvolta coadiuvate da incursioni navali contro le coste meridionali dell'Asia Minore. Nel 668, gli Arabi inviarono aiuti a Saborios, lo \"strategos\" degli Armeniaci, che si era rivoltato e autoproclamato imperatore. Le truppe arabe, condotte da Fa\u1e0d\u0101la b. \u02bfUbayd, giunsero troppo in ritardo per assistere il ribelle, deceduto dopo una caduta da cavallo, ma svernarono nella esapoli presso Melitene in attesa di rinforzi. Nella primavera del 669, dopo aver ricevuto i rinforzi attesi, Fa\u1e0d\u0101la invase l'Asia Minore spingendosi fino a Calcedonia, a pochi passi dalla capitale bizantina, Costantinopoli. Gli assalti arabi alla citt\u00e0 vennero respinti, e l'esercito islamico fin\u00ec per essere decimato dalla carestia e dal diffondersi di malattie. Mu\u02bf\u0101wiya invi\u00f2 in aiuto a Fa\u1e0d\u0101la un altro esercito, che la storiografia filo-omayyade vuole fosse condotto da suo figlio (e futuro Califfo) Yaz\u012bd.\nCi\u00f2 che accadde in seguito differisce a seconda delle fonti. Secondo il cronista bizantino Teofane Confessore gli Arabi rimasero nei pressi di Calcedonia per qualche tempo prima di ritornare in Siria, e lungo il tragitto espugnarono Amorio e vi posero una guarnigione. Questo evento probabilmente significava che gli Arabi intendevano ritornare l'anno successivo ed utilizzare la citt\u00e0 espugnata come loro base per successivi attacchi, ma Amorio fu ripresa dai Bizantini durante l'inverno successivo. Le fonti arabe, invece, sostengono che gli Arabi attraversarono lo stretto sbarcando in Europa e sferrarono un vano assalto alle mura della stessa Costantinopoli, prima di ritornare in Siria una volta rinunciata alla vana impresa. Data la mancanza di ogni pur minima menzione di tale assalto nelle fonti bizantine, \u00e8 molto probabile che i cronisti arabi abbiano interpretato l'attacco degli Arabi a Calcedonia (documentato da fonti bizantine) come un attacco alla capitale bizantina stessa, essendo Calcedonia un sobborgo di Costantinopoli.\nLe campagne del 672 e del 673.\nComunque siano andate le cose, la campagna del 669 aveva chiaramente dimostrato agli Arabi la possibilit\u00e0 di un assalto diretto a Costantinopoli, come anche la necessit\u00e0 di una base di rifornimenti nella regione. Questa fu trovata nella penisola di Cizico nella costa meridionale del Mar di Marmara, dove una spedizione marittima condotta da Fa\u1e0d\u0101la b. \u02bfUbayd vi svern\u00f2 nel 670 o nel 671. Mu\u02bf\u0101wiya ora cominci\u00f2 a preparare l'assalto finale alla capitale bizantina. A differenza della spedizione di Yaz\u012bd, tuttavia, Mu\u02bf\u0101wiya intendeva assaltare Costantinopoli via mare. L'assalto fu preparato con cura: per prima cosa i musulmani dovevano assicurarsi basi strategiche sulla costa, e solo successivamente, utilizzando Cizico come base, bloccare Costantinopoli per terra e per mare e tagliarla fuori dal suo entroterra agricolo, da cui dipendeva per i rifornimenti di cibo.\nNel 672 tre grandi flotte musulmane vennero inviate per stabilire basi tra la Siria e l'Egeo. La prima, condotta da Muhammad ibn \u02bfAbd Allah, raggiunse Smirne, dove svern\u00f2, la seconda guidata da un certo Qays (forse da identificare con Abd Allah ibn Qays) svern\u00f2 in Licia e Cilicia, mentre una terza flotta, sotto Khalid, li raggiunse in seguito. Secondo Teofane, quando l'Imperatore Costantino IV (661\u2013685) apprese dell'appropinquarsi della flotta araba, cominci\u00f2 a preparare e ad equipaggiare la sua flotta per la guerra. L'armamento di Costantino comprendeva navi equipaggiate con sifoni installati per utilizzare la nuova sostanza incendiaria da poco a disposizione dei Bizantini, il fuoco greco..\nSi trattava di un'invenzione dell'architetto Callinico, che dalla Siria era emigrato a Bisanzio: un esplosivo estremamente infiammabile il cui segreto di produzione era noto solo ai bizantini. Per mezzo del cosiddetto sifone veniva scagliato da grande distanza sulla nave nemica, dove provocava un rapido e distruttivo incendio. Nel 673, un'altra flotta araba, condotta da Junada ibn Abi Umayya, espugn\u00f2 Tarsus in Cilicia, oltre a Rodi. Quest'ultima, a met\u00e0 strada tra la Siria e Costantinopoli, fu convertita in una base di rifornimenti e centro per ulteriori raid navali arabi. I Bizantini tentarono di ostacolare i piani arabi con un attacco navale contro l'Egitto, ma invano. In questo periodo, le incursioni via terra in Asia Minore continuarono, durante le quali le truppe arabe svernavano in suolo bizantino.\nGli assalti arabi a Costantinopoli nel 674\u2013678.\nNel 674, la flotta araba salp\u00f2 dalle sue basi nell'Egeo orientale ed entr\u00f2 nel Mar di Marmara. Secondo Teofane, essi sbarcarono in Tracia nei pressi di Hebdomon ad aprile, e fino a settembre furono impegnati in scontri costanti con le truppe bizantine. Come narra Teofane, \"ogni giorno vi era uno scontro militare che durava da mattina e sera, tra la Porta d'Oro e il Kyklobion, con attacchi e contrattacchi\". Quando gli Arabi, fallito l'assalto, partirono, si diressero verso Cizico, che espugnarono e convertirono in un accampamento fortificato dove svernarvi. Il seguente fu lo schema che continu\u00f2 ogni anno per tutto l'assedio: in primavera, gli Arabi attraversavano il Marmara ed assaltavano Costantinopoli, per poi ritirarsi a Cizico per svernarvi. Nella realt\u00e0 dei fatti, l'\"assedio\" di Costantinopoli non fu un assedio vero e proprio, ma una serie di scontri nei dintorni della citt\u00e0, cominciati con l'attacco di Yaz\u012bd del 669. Si noti anche che i cronisti bizantini e arabi sostengono che l'assedio non dur\u00f2 cinque anni, bens\u00ec sette. Ci\u00f2 si potrebbe spiegare includendo nell'\"assedio\" le campagne di apertura del 672\u2013673, oppure contando gli anni fino alla ritirata finale degli Arabi dalle loro basi, nel 680.\nI dettagli degli scontri nei dintorni di Costantinopoli negli anni successivi non sono chiari, in quanto Teofane riassume il resoconto dell'intero assedio nel resoconto del primo anno, mentre i cronisti arabi non menzionano alcun assedio ma si limitano a fornire i nomi dei comandanti di non specificate spedizioni in territorio bizantino. L'unica cosa nota \u00e8 che \u02bfAbd All\u0101h ibn Qays e Fa\u1e0d\u0101la b. \u02bfUbayd saccheggiarono Creta e vi svernarono l\u00ec nel 675, mentre nello stesso anno Malik ibn \u02bfAbd All\u0101h sferr\u00f2 un'incursione in Asia Minore. Gli storici arabi d'et\u00e0 abbaside, al-Ya'qubi e al-Tabari, narrano che Yaz\u012bd fu inviato dal padre Mu\u02bf\u0101wiya con rinforzi a Costantinopoli nel 676, e che \u02bfAbd All\u0101h b. Qays condusse una spedizione nel 677, il cui obiettivo \u00e8 ignoto..\nNel frattempo, i Bizantini dovettero affrontare un assalto degli Slavi alla citt\u00e0 di Tessalonica nei Balcani, e attacchi longobardi in Italia. Infine, nell'autunno 677 o all'inizio del 678 Costantino IV si risolse a confrontarsi con gli assedianti arabi in uno scontro testa a testa. La sua flotta, equipaggiata con fuoco greco, mise in rotta quella araba. \u00c8 possibile che l'uccisione in battaglia dell'ammiraglio Yazid ibn Shajara, riportata dai cronisti arabi per il 677/678, sia correlata a questa sconfitta. Nel frattempo, l'armata islamica in Asia Minore, sotto il comando di Sufyan ibn 'Awf, fu sconfitta da un esercito bizantino condotto dai generali Floro, Petrona e Cipriano, perdendo soldati secondo Teofane. Queste sconfitte costrinsero gli Arabi a levare l'assedio nel 678. Durante il ritorno in Siria, la flotta araba and\u00f2 distrutta in una tempesta nei pressi di Syllaion.\nConseguenze.\nIl fallimento dell'assedio coincise con un incremento delle incursioni dei Mardaiti, un gruppo cristiano residente nelle montagne della Siria che resisteva all'occupazione musulmana e che saccheggiava i territori soggetti agli Arabi. Di fronte alla minaccia dei Mardaiti, e in seguito alle pesanti perdite subite contro i Bizantini, Mu\u02bf\u0101wiya inizi\u00f2 a intavolare trattative per una tregua con Bisanzio, con ambasciatori che facevano continuamente la spola tra una corte e l'altra. Le trattative continuarono fino al 679, dando il tempo agli Arabi di sferrare un'ultima incursione in Asia Minore sotto il comando di 'Amr ibn Murra, forse con l'intenzione di mettere sotto pressione i Bizantini. Il trattato di pace, di durata trentennale, stabil\u00ec che il Califfo avrebbe dovuto versare all'Impero un tributo annuale di \"nomismata\", 50 cavalli e 50 schiavi. Nel 679\u2013680 le guarnigioni arabe evacuarono le basi bizantine sulle coste da esse occupate, tra cui Rodi.\nCostantino IV approfitt\u00f2 della pace con gli Arabi per procedere contro la nascente minaccia dei Bulgari nei Balcani, ma il suo immenso esercito, comprendente tutte le forze a disposizione dell'Impero, sub\u00ec una decisiva sconfitta, preparando la strada per la nascita di uno stato bulgaro nei Balcani nordorientali. Nel frattempo, deceduto Mu\u02bf\u0101wiya nel 680, il califfato islamico attravers\u00f2 un nuovo periodo di guerre civili. La divisione del Califfato durante questa seconda guerra civile musulmana permise a Bisanzio non solo di ottenere la pace, ma anche una posizione di predominanza sulla frontiera orientale. L'Armenia e l'Iberia caucasica ritornarono per un breve periodo sotto il controllo bizantino, mentre Cipro fu spartita tra Bisanzio e il Califfato. La pace dur\u00f2 fino al 693, quando fu rotta da Giustiniano II (685\u2013695 e 705\u2013711) con devastanti conseguenze: i Bizantini furono sconfitti, Giustiniano fu deposto e segu\u00ec un periodo di anarchia nello stato bizantino durato una ventina di anni. Durante questo periodo le incursioni arabe si intensificarono, portando a un secondo e ultimo tentativo arabo di conquistare Costantinopoli nel 717\u2013718.\nImportanza ed impatto.\nCostantinopoli era il centro dello Stato bizantino, per cui, se fosse caduta, le rimanenti province dell'Impero sarebbero state incapaci di tenersi insieme, e sarebbero diventate preda facile per gli Arabi. Al contempo, il fallimento dell'assalto arabo a Costantinopoli segn\u00f2 il culmine della campagna di attrito condotta da Mu\u02bf\u0101wiya fin dal 661. Mu\u02bf\u0101wiya invest\u00ec nell'assalto immense risorse per far s\u00ec che l'assalto riuscisse, compresa la creazione di una potente flotta. Il suo fallimento ebbe in modo similare importanti ripercussioni, e rappresent\u00f2 un grosso colpo al prestigio del Califfo. Al contrario, il prestigio bizantino raggiunse il suo apice, particolarmente in Occidente: Costantino IV ricevette inviati dagli Avari e dagli Slavi dei Balcani, portanti con s\u00e9 presenti e congratulazioni per l'impresa e che riconobbero la supremazia bizantina. La pace con gli Arabi diede inoltre all'Impero un po' di respiro dopo i continui saccheggi in Asia Minore condotti dagli Arabi negli anni precedenti, permettendogli di riprendersi parzialmente dopo i cambiamenti e i rovesci drammatici subiti nei decenni precedenti.\nImpatto culturale.\nTarde fonti arabe si soffermano dettagliatamente sugli avvenimenti dell'assedio, narrando diversi aneddoti leggendari, ma tali resoconti si confondono con la narrazione della spedizione del 669 di Yaz\u012bd. Alcune personalit\u00e0 importanti dei primordi dell'Islam, tra cui Abd Allah ibn 'Abbas, Abd Allah ibn 'Umar e Abd Allah ibn al-Zubayr, sono menzionate come partecipanti alla spedizione. Il pi\u00f9 importante tra questi nella tradizione successiva \u00e8 Abu Ayyub al-Ansari, uno dei primi \"Ansar\", e portatore dell'insegna di Maometto, che cadde in battaglia durante l'assedio di Costantinopoli e fu sepolto ivi. Secondo la tradizione musulmana, Costantino IV minacci\u00f2 di distruggerne la tomba, ma il califfo lo avvert\u00ec che se l'avesse fatto, i cristiani sotto il dominio musulmano sarebbero stati perseguitati. Per cui la tomba fu lasciata in pace e divenne un sito di venerazione dei Bizantini, che vi pregavano addirittura in tempi di disperazione. La tomba fu \"riscoperta\" dopo la caduta di Costantinopoli in mano ottomana nel 1453 dal darw\u012bsh \"shaykh\" Ak Shams al-Din, e il Sultano Mehmed II (1444\u20131446, 1451\u20131481) ordin\u00f2 la costruzione di una tomba e di una moschea adiacente ad essa, dedicata a Ey\u00fcp (la variante turca del nome Ayy\u016bb). Tuttora oggi rimane uno dei luoghi di culto pi\u00f9 santi dell'Islam a Istanbul.\nL'assedio trova menzione finanche in fonti cinesi quali il \"Vecchio libro dei Tang\" e il \"Nuovo libro dei Tang\". Esse raccontano che la capitale di \"Fu lin\" (\u62c2\u83fb, cio\u00e8 Bisanzio) fu assediata dai \"Da shi\" (\u5927\u98df, cio\u00e8 gli Arabi) e dal loro comandante \"Mo-yi\" (in cinese: \u6469\u62fd\u4f10\u4e4b, Pinyin: \"M\u00f3 zhu\u0101i f\u00e1 zh\u012b\"), che Friedrich Hirth ha identificato con Mu'awiya. Le fonti cinesi riferiscono che gli Arabi costrinsero i Bizantini a pagare loro un tributo come condizione di pace. In queste fonti cinesi, \"Fu lin\" viene direttamente collegato all'anteriore \"Da Qin\", considerato dagli odierni sinologi l'Impero romano. Henry Yule ha messo in rilievo, non senza sorpresa, l'accuratezza del racconto nelle fonti cinesi, che hanno finanche dato un nome al negoziatore della pace, chiamandolo \"Yenyo\", o Giovanni Pitzigaude, l'innominato inviato spedito a Damasco nel racconto di Edward Gibbon in cui menziona un aumento del tributo alcuni anni pi\u00f9 tardi a causa delle difficolt\u00e0 finanziarie degli Umayyadi.\nInterpretazione moderna degli avvenimenti.\nCome notato pi\u00f9 sopra, la narrazione degli avvenimenti dell'assedio accettata dagli storici moderni si basa largamente sul resoconto di Teofane, mentre le fonti arabe e siriache non menzionano alcun assedio, ma solo campagne individuali, alcune delle quali giunsero fino a Costantinopoli (la conquista di un'isola chiamata Arwad \u00e8 registrata nell'anno 673/674, mentre nell'anno 676 viene riportato che la pretesa spedizione di Yaz\u012bd raggiunse Costantinopoli). I cronisti siriaci, inoltre, collocano la battaglia decisiva e la distruzione della flotta araba grazie al fuoco greco nel 674, durante una spedizione araba sulle coste della Licia e della Cilicia, non nei pressi di Costantinopoli. Questa fu seguita da uno sbarco di truppe bizantine in Siria nel 677/678, quando cominci\u00f2 l'insurrezione dei Mardaiti che minacci\u00f2 sufficientemente il Califfato in Siria da spingerlo a firmare un trattato di pace con Bisanzio nel 678/679..\nBasandosi su una rivalutazione delle fonti primarie utilizzate dagli storici medievali, lo studioso di Oxford James Howard-Johnston, nel suo libro del 2010 \"Witnesses to a World Crisis: Historians and Histories of the Middle East in the Seventh Century\", respinge la tradizionale ricostruzione degli eventi, basati su Teofane, in favore della versione narrata dai cronisti siriaci. Howard-Johnston sostiene che in realt\u00e0 non avvenne alcun assedio, portando a supporto della sua tesi non solo la mancanza di ogni menzione di questo presunto \"assedio\" nelle fonti orientali, ma anche l'impossibilit\u00e0 logistica di intraprenderlo. Al contrario, ritiene che il riferimento ad un \"assedio\" sia dovuto alla tarda interpolazione di una fonte anonima utilizzata da Teofane, che sarebbe stata influenzata dagli avvenimenti del secondo assedio arabo di Costantinopoli del 717\u2013718. Secondo Howard-Johnston, \"Il blocco di Costantinopoli negli anni 670 \u00e8 un mito che ha permesso di mascherare il reale successo conseguito dai Bizantini nell'ultimo decennio del califfato di Mu\u02bf\u0101wiya, dapprima per mare in Licia e poi per terra, tramite una rivolta che, in breve tempo, infuse profonde preoccupazioni presso gli Arabi...\".\nD'altra parte, lo studioso Marek Jankowiak sostiene la tesi che si fosse verificato un importante assedio arabo, ma nel triennio 667-669, con l'attacco principale che avrebbe avuto luogo nella primavera 668; Teofane, che scriveva all'incirca 140 anni dopo gli eventi, basandosi su una fonte anonima scritta circa 50 anni dopo il presunto assedio, avrebbe ingarbugliato e datato erroneamente gli eventi."}
{"id": "687746", "revid": "2519", "url": "https://it.wikipedia.org/wiki?curid=687746", "title": "Comune di Cattaro", "text": ""}
{"id": "687749", "revid": "22475", "url": "https://it.wikipedia.org/wiki?curid=687749", "title": "Aki Kuroda (musicista)", "text": "Biografia.\nSi \u00e8 laureata alla Tokyo National University of Fine Arts and Music e in seguito si \u00e8 perfezionata con Bruno Mezzena. Nel 1982 ha iniziato la sua carriera di pianista. Tra i suoi riconoscimenti pi\u00f9 importanti figurano \nSi \u00e8 dedicata in particolare alle opere di compositori del Novecento quali T\u014dru Takemitsu, Regis Campo (di cui ha eseguito la prima del \"Concerto per pianoforte\") e soprattutto Astor Piazzolla. Si \u00e8 esibita anche con importanti orchestre quali la Tokyo Symphony Orchestra e la Kanagawa Philharmonic Orchestra. \nHa anche eseguito adattamenti per pianoforte solo di brani degli Emerson, Lake &amp; Palmer, apprezzati dallo stesso Keith Emerson (in particolare la \"suite\" di Tarkus).\nNel 2002 ha lavorato con Nobuo Uematsu alla colonna sonora del videogioco Final Fantasy X, di cui ha registrato la \"Piano Collection\". \nAttualmente risiede a Milano."}
{"id": "687751", "revid": "125749056", "url": "https://it.wikipedia.org/wiki?curid=687751", "title": "Patty Duke", "text": " \nVinse il premio Oscar alla miglior attrice non protagonista nel 1963 per la sua interpretazione in \"Anna dei miracoli\".\nBiografia.\nInfanzia e adolescenza.\nAnna Marie Duke nacque a Manhattan, New York, da John P. Duke, e Frances McMahon. La sua infanzia fu molto difficile: il padre era alcolizzato, la madre soffriva di disturbo bipolare non diagnosticato ed era incline a comportamenti violenti. Quando Anna Marie ebbe sei anni, sua madre cacci\u00f2 di casa il marito. L'interesse per il cinema dimostrato da Raymond, fratello maggiore di Anna Marie, attir\u00f2 l'attenzione dei coniugi Ethel e John Ross, manager cinematografici, i quali presero a frequentare casa Duke. Essi riconobbero il talento della piccola Anna e le fecero intraprendere la carriera artistica. Per iniziativa di John Ross, Anna cambi\u00f2 nome. Rimane celebre la frase da lui pronunciata: \u00ab\"Anna Marie \u00e8 morta. D'ora in poi tu sei Patty\"\u00bb. Ross scelse questo nome con l'intenzione di fare della piccola Anna un'attrice del calibro di Patty McCormack. Uno dei primi ruoli di Patty fu nella soap opera \"The Brighter Day\", alla fine degli anni cinquanta.\nAll'et\u00e0 di 12 anni, Patty Duke partecip\u00f2 a un quiz televisivo, \"The $64,000 Question\", e vinse dollari. Tre anni dopo scoppi\u00f2 uno scandalo, quando si scopr\u00ec che il quiz era truccato: Patty venne chiamata a testimoniare, e i coniugi Ross le consigliarono di dichiarare di non aver barato al gioco. In un primo momento segu\u00ec il consiglio dei Ross e ment\u00ec alla giuria, ma successivamente scoppi\u00f2 in lacrime e ammise che le erano state preventivamente consegnate le soluzioni del quiz.\nTra il 1956 e il 1959, come attrice bambina, Duke interpret\u00f2 ruoli sempre pi\u00f9 impegnativi, divenendo un volto noto alla televisione e al cinema. Il successo, clamoroso, giunse per\u00f2 in teatro a Broadway in \"The Miracle Worker\". Tra l'ottobre 1959 e il luglio 1961, il dramma basato sull'infanzia di Helen Keller fu rappresentato per oltre 700 repliche: Duke interpret\u00f2 la Keller e Anne Bancroft la sua istitutrice Anne Sullivan. Il dramma divent\u00f2 nel 1962 un film, \"Anna dei miracoli\", per il quale la sedicenne Patty Duke vinse il premio Oscar alla miglior attrice non protagonista, prima statuetta della storia a essere conferita a un minorenne. Salita sul palco per ricevere il premio, la giovane, commossa, si avvicin\u00f2 al microfono solo per dire \"Thank you\". \nSuccessivamente vincer\u00e0 un Golden Globe per \"Me, Natalie\" (1969), che fu il debutto sul grande schermo per Al Pacino. Dal 1963 recit\u00f2 in una serie tv tutta sua, \"The Patty Duke Show\", nella quale interpret\u00f2 due ruoli contemporaneamente, quello di una normale teenager americana, Patty Lane, e quello della identica cuginetta in versione britannica, Cathy Lane. La serie prosegu\u00ec per tre stagioni e le valse una candidatura all'Emmy Award.\nNonostante i successi, la Duke trascorse una giovinezza infelice: i coniugi Ross controllavano la sua vita e i suoi guadagni, concedendole solo il denaro appena sufficiente a sopravvivere. Inoltre John Ross la inizi\u00f2 all'alcol e alla droga, da cui rimarr\u00e0 dipendente. Da adulta, rivel\u00f2 \ninoltre che i due coniugi l'avevano molestata sessualmente. A 18 anni si liber\u00f2 dai suoi aguzzini: scopr\u00ec che avevano sperperato buona parte dei suoi guadagni, ma afferm\u00f2 che il furto del denaro non era nulla in confronto al male che le era stato inferto.\nEt\u00e0 adulta.\nA 18 anni la Duke spos\u00f2 Harry Falk, un assistente alla direzione della serie \"The Patty Duke Show\", di 15 anni pi\u00f9 anziano di lei. In questo periodo la serie tv perse audience e il contratto non le venne rinnovato: risalgono a questo periodo i primi sintomi del disturbo bipolare, che le verr\u00e0 definitivamente diagnosticato nel 1982. La Duke inizi\u00f2 a soffrire di forti crisi depressive e anoressia nervosa, abusando di droga e alcool. Alla depressione seguirono due tentativi di suicidio. Nel 1967 recit\u00f2 nel film \"La valle delle bambole\" al fianco di Barbara Parkins, Susan Hayward e Sharon Tate. La pellicola venne stroncata dalla critica, ma il pubblico apprezz\u00f2 il personaggio di Neely O'Hara da lei interpretato.\nInizi\u00f2 con successo la carriera di cantante, guadagnando diverse Top 40 hits come \"Don't Just Stand There\" nel 1965, e \"Dona Dona\" nel 1968. Interpret\u00f2 entrambe le canzoni all'\"Ed Sullivan Show\". Nel 1969, dopo quattro anni di matrimonio, divorzi\u00f2 da Harry Falk. Nel 1970 ritorn\u00f2 alla carriera di attrice, interpretando \"My Sweet Charlie\", che le fece guadagnare il primo Emmy. In questo periodo inizi\u00f2 una relazione con l'attore John Astin, molto seguita dai media. Ebbe anche una breve relazione con Desi Arnaz Jr., che si concluse quando la madre di Arnaz, la diva della tv Lucille Ball, ordin\u00f2 al figlio di lasciare Patty. Durante una fase maniacale Patty spos\u00f2 un semi-sconosciuto promoter di musica rock, Michael Tell. Il matrimonio venne annullato due settimane pi\u00f9 tardi. Dopo il matrimonio scopr\u00ec di essere incinta: in molti pensarono che il figlio fosse di Arnaz, ma lei era convinta che il padre fosse Astin. Si scoprir\u00e0 poi che il padre biologico era Michael Tell. Il 25 febbraio 1971 nacque Sean, che diventer\u00e0 famoso per i ruoli di Mikey Walsh ne \"I Goonies\" (1985) e di Sam nella trilogia \"Il Signore degli Anelli\" (2001-2003).\nNel 1972 John Astin spos\u00f2 la Duke, adottando il bimbo e dandogli il suo cognome. Insieme ebbero un altro figlio, Mackenzie Astin, nato nel 1973. Con loro andarono a vivere gli altri tre figli di Astin: la Duke e il marito lavorarono intensamente per mantenere i cinque figli, spostandosi di stato in stato per le tourn\u00e9e. Successivamente la Duke affermer\u00e0 di aver accettato il tutto per amore e per dipendenza nei confronti di Astin, che rappresentava per lei la figura paterna mancante. Nel 1985 i due divorziarono, e nel 1986 lei spos\u00f2 il sergente istruttore Michael Pearce, conosciuto nel set di \"A Time to Triumph\" (1986). La coppia si trasfer\u00ec nell'Idaho e adott\u00f2 un figlio. Nel 1992 recit\u00f2 nel film per la televisione \"Chi ha ucciso mia figlia?\", basato su un fatto reale, al fianco dell'allora giovanissima Tiffani Thiessen.\nNel 2002 interpret\u00f2 Sally nella produzione di Los Angeles del musical \"Follies\". Il 2 novembre 2004 sub\u00ec un intervento chirurgico di bypass, perfettamente riuscito. Nel 2005 torn\u00f2 a New York per assistere a un evento in memoria dell'attrice Anne Bancroft, morta di cancro all'utero poco tempo prima.\nLa malattia.\nDurante la vita, la Duke soffr\u00ec di disturbi dell'umore e del comportamento. Nel 1982 le venne diagnosticato definitivamente il disturbo bipolare per cui fu in cura, tra le altre cose, con il litio. Molti attribuiscono il merito delle sue straordinarie performance recitative alla malattia, che durante le fasi maniacali, porta alla massima espressione del talento. Nel 1992 pubblic\u00f2 insieme a Gloria Holchman \"A Brilliant Madness: Living with Manic-Depressive Illness\"', tradotto in italiano con il titolo \"Un'estroversa pazzia\", libro che tratta del disturbo bipolare. Fu inoltre attivista per numerose patologie psichiatriche.\nPatty Duke mor\u00ec a Coeur d'Alene, Idaho, il 29 marzo 2016, all'et\u00e0 di 69 anni, a causa di una setticemia derivata da perforazione intestinale.\nCuriosit\u00e0.\nNel diciannovesimo episodio della serie animata giapponese \"Il grande sogno di Maya\" \u00e8 citata come interprete di \"Anna dei miracoli\" raccontando che durante la sua audizione fu l'unica tra le candidate a non reagire ad un suono improvviso, come avrebbe fatto appunto la protagonista, ottenendo per questo la parte."}
{"id": "687757", "revid": "729019", "url": "https://it.wikipedia.org/wiki?curid=687757", "title": "Prima Torre", "text": "La Rocca, conosciuta anche come Guaita o Prima Torre, \u00e8 la maggiore nonch\u00e9 la pi\u00f9 antica delle tre rocche che dominano la Citt\u00e0 di San Marino.\nLa parola Guaita, tuttora presente nel dialetto locale significa \"\"fare la guardia\" e deriva probabilmente dal tedesco \"Weite\"\" (spazio o largo).\nDopo l'ultimo restauro del 1930, la Rocca \u00e8 stata resa accessibile ai visitatori.\nStruttura.\nNumerosi interventi di restauro e rinforzo modificarono la struttura della Torre (1475, 1481, 1502, 1549, 1615, 1623) tuttavia senza togliere la primitiva rozzezza della stessa.\nIl nucleo centrale della torre fu un posto di guardia e rifugio dei primi abitatori del Monte Titano e risale all'undicesimo secolo. Due cinte murarie difensive proteggono la torre:\nLa torre ha pianta pentagonale e non ha fondazioni in quanto poggia direttamente sulla roccia del monte.\nUno stemma barocco della Repubblica, trasportato dal vecchio Palazzo Pubblico, orna la porta d'ingresso mentre nel cortile ospita alcuni pezzi di artiglieria, due mortai donati dal re Vittorio Emanuele II e due cannoni con i quali la Guardia di Rocca spara a salve durante i giorni di festa, dono di Vittorio Emanuele III.\nCappella di Santa Barbara.\nUn piccolo altare del torrione sud era dedicato a Santa Barbara, protettrice degli artiglieri, mentre l'attuale chiesa, costruita a ridosso delle mura esterne, \u00e8 opera del 1960.\nSi tratta di un piccolo edificio, caratterizzato da forme semplici, con una lunetta duecentesca a ornamento della porta, proveniente da una chiesa del Castello di Domagnano.\nUn altare di pietra porta l'effigie in bronzo della Santa, con sei candelabri a forma di torri, realizzati nel 1979 dallo scultore fiorentino Bino Bini.\nTorre campanaria.\nLa torre, che, con il suo \"Campanone\", durante i secoli passati richiamava i cittadini alla difesa del paese nei momenti di pericolo, \u00e8 stata costruita probabilmente nel XVI secolo.\nOggi il \"Campanone\" ricorda solamente le principali ricorrenze civili e religiose della Repubblica di San Marino.\nDall'alto del campanile \u00e8 possibile ammirare l'intera citt\u00e0, le montagne dell'Appennino romagnolo ed i castelli vicini, come quello di Verucchio.\nTorre della Penna.\nSi tratta di una ricostruzione della met\u00e0 del XV secolo dell'antica torre di guardia.\nDall'alto della torre si possono ammirare le mura della Seconda Torre, la pianura che si protende fino all'Adriatico, i rilievi appenninici e il Monte Carpegna.\nLe prigioni.\nI locali che costituivano gli alloggiamenti delle guarnigioni furono usati dalla met\u00e0 del XVIII secolo fino al 1970 come carceri.\nNelle celle della prigione venivano ospitati coloro che dovevano scontare pene non superiori ai sei mesi mentre per pene superiori era previsto il trasferimento nelle carceri italiane.\nDal 1970 il carcere \u00e8 stato spostato nel Carcere dei Capuccini a Citt\u00e0.\nCuriosit\u00e0.\nLa Prima Torre \u00e8 raffigurata sulle monete sammarinesi da cinque centesimi."}
{"id": "687758", "revid": "1632387", "url": "https://it.wikipedia.org/wiki?curid=687758", "title": "Incidente di Roswell", "text": "Con incidente di Roswell si fa riferimento all'episodio avvenuto nell'omonima localit\u00e0 degli Stati Uniti d'America il 2 luglio 1947, quando un oggetto non identificato precipit\u00f2 al suolo.\nLa vicenda divenne presto famosa in quanto le prime notizie divulgate dai giornali ipotizzarono che si fosse verificato lo schianto di uno o pi\u00f9 UFO al quale, secondo alcune teorie, sarebbe seguito il presunto recupero di cadaveri di extraterrestri da parte dei militari americani. Dopo la prima smentita ufficiale da parte dell'aeronautica il caso venne sostanzialmente dimenticato, salvo poi tornare a raccogliere interesse da parte dei media alla fine degli anni '70, in seguito alle illazioni dell'ufologo Stanton T. Friedman e alle varie teorie del complotto che ne conseguirono.\nDopo due inchieste interne aperte negli anni '90 al fine di fugare ogni dubbio sull'accaduto, \u00e8 stato reso noto che il reale oggetto schiantatosi a Roswell era un modulo del Progetto Mogul, operazione segretissima intrapresa dal governo statunitense per indagare sull'esistenza di eventuali test atomici e lanci di missili balistici da parte delle forze sovietiche. Le indagini confermarono che i fenomeni di carattere ufologico segnalati tra Roswell e la vicina Corona coincidevano con la rotta delle sonde Mogul e che la riservatezza del governo sull'accaduto venne adottata per scongiurare l'ipotesi che informazioni sensibili, come quelle riguardanti le strategie di spionaggio nei confronti dell'URSS, finissero sotto i riflettori mediatici. Inoltre, il secondo rapporto (\"The Roswell Report: Case Closed\", datato 1997) dimostrava come certe testate giornalistiche ed esponenti della comunit\u00e0 ufologica avessero manipolato la narrazione dei fatti, generando una forte disinformazione mirata ad alimentare la leggenda dell'ipotesi extraterrestre.\nNonostante la massiccia operazione di demistificazione e l'accuratezza della ricostruzione e delle prove fornite, il caso Roswell rimane un esempio celebre del folclore nordamericano moderno e continua ad essere una delle vicende maggiormente citate nel campo dell'ufologia.\nA tale storia si collegano le leggende sull'Area 51, che secondo la maggior parte dei sostenitori della teoria del complotto avrebbe ospitato i resti dell'astronave precipitata e i cadaveri dell'equipaggio extraterrestre.\nL'inizio degli avvenimenti e la nascita del Caso Roswell.\nLa vicenda ebbe inizio la notte del 3 luglio 1947, quando si verific\u00f2 uno schianto nella contea di Chaves, situata 90\u2013100\u00a0km a nord-ovest di Roswell, un'isolata cittadella del Nuovo Messico di 27.000 abitanti, per la maggior parte allevatori e soldati della vicina base aerea. La mattina successiva, l'allevatore William Ware Mac Brazel trov\u00f2 nel suo ranch alcuni rottami, costituiti da una grande quantit\u00e0 di lamine, asticelle e lattice. Il 6 luglio, Mac Brazel si rec\u00f2 a Corona per informare lo sceriffo, George Wilcox, e mostrare i resti rinvenuti nella sua propriet\u00e0: il contadino decise di informare le autorit\u00e0 locali quando gi\u00e0 in citt\u00e0 circolavano voci riguardanti \"dischi volanti\", come l'avvistamento di strani oggetti volanti non identificati da parte di due coniugi del luogo, i coniugi Wilmot, nella sera del 2 luglio. Braze condusse lo sceriffo, accompagnato probabilmente da un militare (\"un uomo in abiti borghesi\", nei rapporti) sul luogo del ritrovamento per raccogliere ulteriore materiale da visionare e analizzare. Il primo rapporto parla di \"pezzi di gomma, stagnola, carta piuttosto robusta, asticelle di legno e un filo di nylon\" appartenenti ai resti di un oggetto di provenienza ignota.\nL'8 luglio 1947, l'ufficio di informazioni al pubblico della Roswell Army Air Field (RAAF), nel Nuovo Messico, emise un comunicato stampa, pubblicato dal quotidiano \"Roswell Daily Record\", in cui veniva descritto il recupero di un oggetto volante non identificato da parte del personale militare del campo, da un ranch vicino Roswell, scatenando l'intenso interesse dei media. Il giorno dopo arriv\u00f2 la prima smentita dell'aeronautica, la quale dichiar\u00f2 che dal personale RAAF era stato recuperato un pallone sonda, e non un \"disco volante\".\nL'avvenimento trov\u00f2 spazio in altri giornali locali, per filtrare successivamente in quelli nazionali, dando inizio ad un vero e proprio fenomeno mediatico. Cos\u00ec scriveva il \"San Francisco Chronicle\" del 9 luglio 1947:\nPrime smentite della notizia dello schianto di un velivolo extraterrestre.\nLa versione del ritrovamento di un disco volante fu subito negata dal governo e dall'esercito statunitense, non appena alcuni resti ritrovati nella Foster Ranch di Corona vennero inviati dalle autorit\u00e0 locali a Dallas per una certificazione. Il 9 luglio 1947 venne infatti smentita la prima sensazionale notizia riportata dal Roswell Daily Record, secondo cui la RAAF (Roswell Army Air Field) avrebbe recuperato un disco volante, e sul Fort Worth Morning Star-Telegram venne pubblicato l'esito degli accertamenti da parte di Irving Newton, esperto ufficiale della stazione meteorologica di Fort Worth, che aveva identificato l'oggetto rinvenuto come una tipologia di pallone sonda \"ray wind\" non conosciuto dal personale della base aerea di Roswell, usato per determinare la direzione e la velocit\u00e0 dei venti in alta quota. L'articolo venne accompagnato dalla foto dei resti inviati alla stazione meteorologica sorretti dall'ufficiale.\nAnche il Generale Roger M. Ramey conferm\u00f2 che si trattava di una sonda ray wind e, come ulteriore dimostrazione, furono scattate altre foto ritraenti un soldato, il maggiore Jesse Marcel, mentre mostrava tutti i resti dell'oggetto precipitato.\nLa dimostrazione dell'aeronautica e delle stazioni meteorologiche risolsero i dubbi generati dalla prima notizia dell'ufficio stampa di Roswell, e il caso venne risolto e presto dimenticato.\nRipresa del Caso Roswell e nuovo interesse dei media.\nNel 1978 Stanton T. Friedman, ufologo ed ex ricercatore di fisica nucleare, intervist\u00f2 Jesse Marcel, il maggiore che nel 1947 fu fotografato con i resti del pallone sonda e che insieme al generale Roger Ramey sostenne che era ci\u00f2 che si schiant\u00f2 a Roswell. Nell'intervista, il maggiore dichiar\u00f2 che la versione dell'aeronautica militare era un falso intento ad insabbiare la verit\u00e0 e nascondere ci\u00f2 che realmente precipit\u00f2 nel Nuovo Messico nel luglio del '47.\nNel 1980, con la consulenza di Friedman, William Moore e Charles Berlitz pubblicarono il libro \"The Roswell Incident\", riportando l'incidente di Roswell sotto l'attenzione dei media a livello mondiale. Il nuovo scenario che si stava ipotizzando prevedeva l'esplosione di un'astronave e la conseguente caduta di frammenti in territorio di Corona sul ranch di Brazel (avvenuta la notte tra il 2 e il 3 luglio), mentre il corpo centrale del velivolo sarebbe poi precipitato nella Piana di San Augustin a circa duecento chilometri a nord-ovest di Roswell, dove sarebbero stati recuperati anche i cadaveri di alcuni umanoidi, l'equipaggio alieno del disco.\nAll'inizio degli anni novanta l'ufologo Kevin Randle, ufficiale in congedo dell'USAF, condusse una propria indagine e insieme a Donald R. Schmitt pubblic\u00f2 nel 1991 il libro \"UFO Crash at Roswell\", arricchendo la storia di nuovi particolari. A sua volta Friedman riprese le indagini e nel 1992 pubblic\u00f2 insieme a Don Berliner il libro \"Crash at Corona\".\nTra la ricostruzione di Randle e quella di Friedman vi sono delle discordanze sul luogo di impatto finale dell'UFO, che per Friedman sarebbe avvenuto nella Piana di San Augustin e per Randle a 40 miglia (circa 65\u00a0km) a nord di Roswell; inoltre per Randle l'UFO sarebbe caduto due giorni pi\u00f9 tardi, nella notte del 4 luglio.\nLe inchieste interne e la scoperta del Progetto Mogul.\nIl 15 febbraio 1994, in risposta a un'inchiesta parlamentare sul caso Roswell, l'Aeronautica militare apr\u00ec un'indagine interna atta a chiarire, una volta per tutte, la faccenda. Fu cos\u00ec scritto e pubblicato un primo rapporto ufficiale, \"The Roswell Report: Fact versus Fiction in the New Mexico Desert\", nel 1995, e un secondo e finale rapporto nel 1997.\nCome riportato dal primo rapporto sul caso Roswell pubblicato negli anni novanta, a schiantarsi non fu una sonda meteorologica, bens\u00ec un modulo appartenente al Progetto Mogul, un'operazione Top Secret della United States Air Force dedita a monitorare le attivit\u00e0 dell'Unione Sovietica e il suo possibile avanzamento nello sviluppo di bombe atomiche. I Mogul erano costituiti da una fila di palloni sonda variabile dai 20 ai 30, seguiti da una coda di grandi dimensioni formata da una dozzina di riflettori radar. Probabilmente, un Mogul misurava circa 100 metri, e lo schianto di uno di essi avrebbe creato dei campi di detriti in una zona pi\u00f9 o meno estesa.\nLe testimonianze di tale progetto risalgono precedentemente al 1947: fu ideato inizialmente dal geofisico Maurice Ewing, come dimostrato in un promemoria spedito al generale Carl A. Spaatz, comandante delle Army Air Forces, dove suggeriva un modo per poter rilevare eventuali test atomici sovietici. Aveva infatti scoperto che a una quota di 14\u00a0000 metri vi era un \"canale acustico\" in cui si sarebbero potute \"ascoltare\" le esplosioni dovute a test atomici sovietici. All'epoca per\u00f2 nessun aereo era in grado di arrivare a tali quote e quindi si decise di impiegare delle sonde specifiche. Per la realizzazione dei palloni l'aeronautica stipul\u00f2 un contratto con la New York University che organizz\u00f2 il cosiddetto \"balloon group\", diretto da Athelstan Spilhaus. Dopo i primi lanci di prova effettuati tra aprile e maggio 1947 dal campo di football della Leigh University a Bethlehem, in Pennsylvania, si decise di spostare il sito di lancio nella base aerea di Alamogordo, nel Nuovo Messico. Il modulo precipitato tra il 2 e il 3 luglio 1947 fu il Mogul appartenente al volo n.4: alcuni avvistamenti (l'avvistamento dei coniugi Wilmot) e alcune ipotetiche registrazioni radar dimostrerebbero inoltre che un oggetto volante proveniente da Alamogordo proprio in quella notte si sarebbe diretto verso Corona. Il rapporto ufficiale ha anche chiarito che gli strani simboli simili a geroglifici osservati da Brazel ed altri testimoni su alcuni frammenti precipitati al suolo erano in realt\u00e0 i disegni di un motivo floreale presenti sul nastro adesivo del pallone.\nGli ufologi e i sostenitori della versione dello schianto dell'UFO cercarono di contrastare la versione ufficiale del governo, prendendo in considerazione un test a cui vennero sottoposti il veterano Earl Fullford (sergente della base aerea di Roswell negli anni quaranta e presunto impiegato del prelevamento dei detriti nel luogo dell'impatto) e Jesse Marcel Jr. (figlio di Jesse Marcel, maggiore dell'esercito direttamente coinvolto nelle vicende dell'incidente del 1947). I due uomini, che raccontarono di aver visionato e toccato i resti del velivolo precipitato, furono chiamati per analizzare vari materiali, tra cui il mylar, principale composto dei palloni sonda. I due indicarono per\u00f2 un foglio di acetato come ci\u00f2 che pi\u00f9 si avvicinava al materiale dei resti dell'incidente di Roswell, quando nella composizione di un pallone sonda appartenente al progetto Mogul non compare l'acetato in strisce o in fogli, ma solo del nastro in acetato.\n\u00c8 impossibile accertare la validit\u00e0 del presunto test, effettuato per un documentario. Inoltre, i detriti ritrovati da Mac Brazel nella sua propriet\u00e0, portati allo sceriffo di Corona ed elencati nel primo rapporto ufficiale delle autorit\u00e0 locali, fanno tutti parte della composizione di un normale pallone aerostatico, come riportato da un articolo del CICAP a cura di Massimiliano Teso:\nComunicati radiofonici riservati.\nL'8 luglio del 1947, i fatti vennero descritti grazie al testo del comunicato, redatto dal tenente Walter Haut, funzionario del Public Information Office del Campo d'Aviazione di Roswell, su ordine diretto dell'allora comandante della base, Colonnello William Blanchard, che recita quanto segue: \nTeorie ufologiche nel dettaglio e altre teorie del complotto.\nSecondo i sostenitori della teoria della caduta di un'astronave, i militari ritrovarono il corpo centrale del disco volante e ad alcuni chilometri di distanza rinvennero i corpi degli extraterrestri che sarebbero stati alla guida dell'UFO. Il tutto fu portato alla base militare di Wright Patterson e, in seguito, i rottami e i cadaveri sarebbero stati trasferiti all'interno della cosiddetta Area 51, una base sperimentale e militare statunitense che per questo motivo da allora gode a livello popolare di una certa notoriet\u00e0.\nSecondo la teoria sviluppata a partire dalla fine degli anni settanta, lo schianto vero e proprio si verific\u00f2 nella pianura di San Augustin, situata a duecento chilometri di distanza da Roswell. Barney Barnett, un ingegnere addetto alla salvaguardia del territorio, fu il primo a parlare di tale ipotesi, sostenendo di aver assistito allo schianto di un velivolo mentre si trovava in quella zona per lavoro, dovendo aiutare la popolazione locale a sviluppare dei progetti per la protezione del luogo. Barnett raccont\u00f2 che poco dopo i militari giunsero presso il punto d'impatto, rendendolo inaccessibile. Non \u00e8 comunque noto se si sia mai veramente schiantato un velivolo - di matrice terrestre o non - nella pianura di San Augustin: uno dei principali sostenitori di questa ipotesi nell'ufologia moderna \u00e8 Art Campbell, che ha pi\u00f9 volte effettuato dei sopralluoghi sul presunto luogo dello schianto, tracciando una possibile pista dell'impatto e rinvenendo alcuni oggetti. In un documentario, il reperto pi\u00f9 strano raccolto da Campbell venne analizzato da un gruppo di ispettori, identificandolo come un composto organico con parecchio materiale di riempimento, dovuto al contatto con la sabbia ed il terreno, ed in seguito come polietilene ad alta densit\u00e0.\nUna versione vuole quindi che il velivolo sia precipitato nella pianura di San Augustin, generando pi\u00f9 di un campo di detriti, compreso quello del ranch di Brazel. Altre versioni invece parlano di due punti d'impatto differenti, che sarebbero avvenuti nello stesso momento o in un lasso di tempo separato, a distanza di un paio di giorni (il 2 e il 4 luglio).\nDopo il caso Roswell, gli Stati Uniti cominciarono a smentire duramente i casi UFO. Questo fatto \u00e8 stato interpretato dai sostenitori dell'ufologia e delle teorie del complotto come l'inizio di una \"congiura del silenzio\", che sarebbe il tentativo dei governi di voler secretare la verit\u00e0 sui contatti con gli alieni.\nNell'ambito delle teorie del complotto vi sono altre teorie\nalternative a quella dell'astronave extraterrestre.\nNel 1995 l'ufologo Johannes von Buttlar ha dichiarato ad un congresso di ufologia di avere visionato dei documenti segreti da cui risulterebbe che l'UFO di Roswell era in realt\u00e0 una macchina del tempo e i suoi piloti erano uomini provenienti dal futuro. Per nascondere questa notizia sconvolgente, sarebbero state messe in circolazione la versione ufficiale del pallone sonda e la versione ufficiosa del disco volante extraterrestre. Von Buttlar ha successivamente raccontato la sua versione dei fatti in un libro.\nNel 2005 l'ufologo britannico Nick Redfern ha sostenuto in un suo libro di avere ricevuto confidenze da un agente dei servizi segreti britannici secondo cui a Roswell \u00e8 caduto un pallone sonda, ma all'interno della navicella non vi erano manichini ma prigionieri di guerra giapponesi, usati come cavie umane per studiare gli effetti dell'alta quota sull'organismo umano.\nEsiste inoltre un'altra versione, sostenuta da una giornalista del \"Daily Beast\", Annie Jacobsen. La giornalista dichiara nel suo libro \"Area 51\" di aver ricevuto delle informazioni sensazionali da un ex ingegnere del contractor della difesa statunitense, la EG&amp;G, secondo cui l'incidente di Roswell fu architettato da Stalin per seminare il panico negli USA. Secondo questa versione il dittatore sovietico, ispirandosi al celebre racconto di Orson Welles intitolato \"La guerra dei mondi\", avrebbe spedito verso l'America un cacciabombardiere Horten Ho 229 con all'interno alcuni esseri umani deformi e mutati da esperimenti eugenetici da Joseph Mengele. Questa operazione nacque quindi con l'intento di terrorizzare gli Stati Uniti, ma fall\u00ec quando il velivolo precipit\u00f2 a Roswell a causa di una tempesta. Annie Jacobsen ha riportato questa versione in un suo libro intitolato \"Area 51\", pubblicato nel 2011.\nPrincipali testimoni che sostengono la versione dello schianto di un UFO.\nMac Brazel.\nIl primo testimone dell'ipotetico schianto fu un contadino di Corona, William Ware Mac Brazel. L'uomo afferm\u00f2 di avere sentito una forte esplosione proveniente dal suo ranch e che il giorno dopo, uscito di casa, not\u00f2 dei frammenti a lui estranei in tutto il suo ranch e nell'area circostante, l'uomo ne port\u00f2 la maggior parte allo sceriffo di Roswell, George Wilcox. Lo sceriffo a sua volta li giudic\u00f2 molto strani e li port\u00f2 a far analizzare alla base militare di Roswell. Qui, il maggiore Jesse Marcel e la \u00e9quipe li giudicarono non appartenenti ad un missile o ad un aerostato, ma forse appartenenti ad un'astronave. La notizia della caduta di un UFO fu subito smentita dalla stampa, alla quale gli alti gradi militari comunicarono che ricerche pi\u00f9 approfondite diedero alla luce i resti di un pallone sonda.\nWalter Haut.\nL'allora tenente Walter Haut, che aveva l'incarico di curare le pubbliche relazioni della base militare di Roswell e fu responsabile del famoso comunicato stampa dell'8 luglio del 1947, ha lasciato una sua dichiarazione firmata e sigillata da aprirsi solo dopo la sua morte (avvenuta il 15 dicembre 2005). In essa egli dichiara in sostanza che la prima versione pubblicata nel comunicato stampa in questione era esattamente veritiera circa i fatti: \"Sono convinto che quello che io personalmente osservai era un tipo di astronave e il suo equipaggio provenienti dallo spazio\".\nIl testo integrale della dichiarazione giurata \u00e8 stato pubblicato nel giugno 2007 nel libro \"Witness to Roswell: Unmasking the 60 Year Cover-Up\". Secondo gli autori, Haut aveva giurato al suo amico colonnello Blanchard di non rivelare in vita nessuna informazione sull'accaduto. Pertanto, aveva sempre negato di essere stato testimone degli eventi, dicendo di aver rilasciato informazioni che gli erano state riferite.\nNella sua dichiarazione, Haut raccont\u00f2 che l'8 luglio 1947, a seguito del comunicato stampa dato nel pomeriggio, era stato portato in un hangar della base dal colonnello Blanchard. Qui vide un'astronave a forma di uovo lunga circa 4 metri e mezzo e diversi piccoli corpi di circa un metro di altezza con le teste di grandi dimensioni. Era sicuro che i corpi erano alieni e si trovavano sul veicolo spaziale schiantatosi a Roswell. Haut ha inoltre dichiarato che c'erano due zone con i detriti, il primo era un campo di detriti di grandi dimensioni a circa 75 miglia a nord-ovest di Roswell (il sito indagato dal maggiore Marcel), mentre il secondo era a circa 40 miglia a nord della citt\u00e0, dove erano stati trovati l'astronave principale ed i corpi. Il sito a nord era stato trovato da civili il 7 luglio. Nel corso della riunione della mattina dell'8 luglio, in cui Haut partecip\u00f2, gli ufficiali della base vennero informati degli strani detriti trovati in giro, che nessuno seppe identificare. Haut disse che ci fu una discussione su ci\u00f2 che doveva essere raccontato al pubblico. Il Generale Ramey era arrivato per partecipare alla riunione. Ramey sugger\u00ec di comunicare all'opinione pubblica solo del campo di detriti pi\u00f9 distante, come diversivo, per distrarre dalla zona pi\u00f9 importante con i corpi e il veicolo spaziale. Egli seppe che Ramey stava eseguendo gli ordini del Pentagono. Haut aggiunse che non era a conoscenza esattamente di quali informazioni divulgare. Il comunicato stampa che venne emesso dopo poche ore descrisse solo la prima zona con i detriti in termini generali, dicendo che l'United States Army Air Forces era venuto in possesso di un \"disco volante\" con la collaborazione di un allevatore locale, ed era stato trasferito ai \"piani pi\u00f9 alti\" dopo essere stato esaminato alla base. Il Generale Ramey disse in seguito che un pallone meteorologico fosse stato erroneamente identificato come un disco volante.\nAlcuni per\u00f2 dubitano che la dichiarazione sia stata scritta proprio da Haut e rilevano comunque che a partire dal 2000 lo stato mentale dell'ex militare non gli permetteva di ricordare con certezza dettagli del suo passato. Per questi motivi, l'attendibilit\u00e0 della dichiarazione \u00e8 molto dubbia.\nElias Benjamin.\nIn un documentario video della serie \"Sci Fi Investigates\" del canale Syfy, nel corso dell'episodio dell'8 novembre 2006 intitolato \"The Roswell Incident\" vi \u00e8 l'intervista a Elias Benjamin, poliziotto militare del 390\u00ba Air Service Squadron che la notte tra il 7 e l'8 luglio scort\u00f2 tre corpi sotto un lenzuolo dall'Hangar 84 all'ospedale della base militare di Roswell. Egli racconta che durante il trasporto uno dei corpi sembrava muoversi, e che durante il trasferimento, il lenzuolo scivol\u00f2 \"rivelando un volto grigio e turgido, e una testa priva di capelli di una specie che cap\u00ec non essere umana\". Pi\u00f9 tardi nell'ospedale della base, con il lenzuolo rimosso, egli vide \"un essere molto piccolo, con una testa a forma di uovo pi\u00f9 grande rispetto al corpo... gli unici elementi del viso che ricordo ora \u00e8 che aveva gli occhi obliqui, due fori che avrebbero potuto essere il naso, e una piccola fessura che avrebbe potuto essere la bocca. Credo che fosse viva. C'era un odore terribile in ospedale.\" Aveva anche visto i detriti metallici dello schianto nel capannone che non appartenevano a un incidente aereo, perch\u00e9 non erano bruciati. Pi\u00f9 tardi, \"Sono stato interrogato e mi fecero firmare una dichiarazione di riservatezza. Mi \u00e8 stato detto che se avessi parlato, sarebbe successo qualcosa di brutto, non solo a me, ma anche alla mia famiglia\".\nFrederick Benthal.\nIl sergente Frederick Benthal, esperto fotografo, raccont\u00f2 che lui e il caporale Al Kirkpatrick partirono in aereo da Washington DC, per fotografare il relitto e i corpi degli alieni. Essi furono condotti a nord di Roswell nella zona dello schianto, dove Benthal vide i camion che trasportavano rottami di un oggetto di qualche tipo. Poi Kirkpatrick venne condotto in un'altra zona dove venivano raccolti altri pezzi, mentre Benthal venne portato in una tenda vicina. Nella tenda fotograf\u00f2 alcuni piccoli corpi sdraiati su un telo: \"Erano quasi tutti identici, dalla pelle scura, sottile e con teste di grandi dimensioni. C'era un odore strano dentro la tenda che puzzava come fosse formaldeide\". Kirkpatrick in seguito and\u00f2 in un altro sito dove c'erano camion carichi di rottami. Tutte le loro attrezzature e materiale fotografico venne confiscato. Essi tornarono alla base e poi tornarono a Washington, dove vennero interrogati e dissero di non aver visto nulla.\nVeterani che negano le teorie ufologiche.\nJames Noce.\nJames Noce lavor\u00f2 nell'Area 51 negli anni sessanta e settanta per conto della CIA. A 72 anni, non pi\u00f9 vincolato dal patto di segretezza, decise di parlare di ci\u00f2 che avveniva nella base segreta, intervistato dal \"Seattle Times\".\nNoce raccont\u00f2 la sua esperienza e la sua partecipazione a progetti ed operazioni \"black\": negli anni sessanta, l'Area 51 testava aerei sperimentali come l'A-12, l'SR-71 Blackbird e l'U-2, modelli ora conosciuti che non dovevano essere resi noti durante le progettazioni e i test per ragioni logistiche. Il 24 maggio 1963, fu uno degli addetti alla copertura dello schianto di un A-12 denominato \"Article 123\", nello Utah. Conferm\u00f2 anche che per gli agenti della CIA era pratica comune intimidire i testimoni a non rivelare nulla sugli avvenimenti che non dovevano essere resi noti, e che non vi furono mai incontri ravvicinati con velivoli o creature non umane, sostenendo che le storie sugli UFO fanno comodo alla CIA e all'Air Force per nascondere i test dei prototipi segreti.\nVeterani della Roadrunners Internationale.\nI veterani della Roadrunners Internationale sono militari che lavorarono all'interno di basi dell'aeronautica militare che, secondo il mondo dell'ufologia, furono teatro di operazioni dedite al contatto con velivoli e civilt\u00e0 extraterrestri. Non pi\u00f9 vincolati dal patto di segretezza, hanno fatto luce su cosa avveniva nelle basi segrete statunitensi, raccontando per esempio del progetto OXCART, un aereo spia addetto alle missioni nei territori dell'Unione Sovietica e sperimentato all'interno dell'Area 51. Hanno reso nota anche la costruzione di falsi prototipi, ideati dagli ingegneri della base per sviare le forze sovietiche, che grazie ai satelliti ad infrarossi cercavano di monitorare ci\u00f2 che accadeva.\n\"Inside Area 51\": il documentario di National Geographic.\nUn documentario diretto per National Geographic Channel nell'estate del 2011 si \u00e8 occupato delle attivit\u00e0 del governo statunitense nel deserto del Nuovo Messico e, indirettamente, del caso Roswell. I veterani intervistati e i documenti dell'intelligence dimostravano come in basi come l'Area 51 venivano progettati e collaudati velivoli militari top secret, tra cui i pi\u00f9 avanzati modelli di aerei spia o un velivolo invisibile assolutamente segreto, sviluppato all'interno dell'Area 51 e precipitato nel 1963 con conseguente copertura da parte della CIA.\nAnalisi delle testimonianze e ipotesi.\nKarl Pflock in un libro del 2001 ha effettuato un'analisi delle testimonianze prodotte da altri autori sul caso Roswell e ha riscontrato che su circa 300 testimoni solo 41 avevano avuto informazioni dirette o al massimo di seconda mano e solo 23 avevano riscontrato evidenze fisiche; di questi ultimi, solo 7 avevano pensato che si trattasse di qualcosa proveniente da un altro mondo. Pflock ha rilevato anche che solo 4 testimoni hanno detto di avere visto corpi di alieni: 3 testimoni non sono da ritenersi attendibili perch\u00e9 hanno cambiato versione, mentre sul quarto testimone ci sono poche informazioni. Pflock ha ipotizzato che a distanza di decenni i testimoni possano avere fatto confusione nei loro ricordi. In particolare \u00e8 stato evidenziato che nel 1956 un aereo cisterna \u00e8 caduto a pochi Km da Roswell, incendiandosi e uccidendo gli 11 membri dell'equipaggio, alcuni dei quali sono stati trasportati in ospedale e sottoposti ad autopsia; secondo Pflock, alcuni testimoni potrebbero avere confuso i fatti del 1947 e quelli del 1956 riunendoli in un unico evento.\nMistificazioni accertate.\nFilmati di Santilli.\nNel 1994 il produttore discografico londinese Ray Santilli afferm\u00f2 di essere entrato in possesso di alcune bobine di pellicola cinematografica che ritraevano alcuni alieni caduti a Roswell insieme ad un disco volante e i resti di quel velivolo. Il produttore dichiar\u00f2 che, mentre cercava dei video musicali del famoso cantante Elvis Presley, un ex cineoperatore statunitense, Jack Barnett (pseudonimo), gli aveva venduto delle pellicole tra le quali compariva anche una autopsia eseguita da due medici su un ipotetico extraterrestre, quello che secondo gli ufologi corrisponde alla descrizione di un Grigio medio.\nNel 1995, Santilli vende le riprese alle televisioni e ai giornali di tutto il mondo. Si tratta di quattro video in totale:\nLe riprese di tutti i video sono in bianco e nero e senza sonoro. Nel 1995 il Video dei Detriti e l'Autopsia Aliena vengono trasmessi in Italia, prima con una anteprima mandata in onda dal programma televisivo \"Mixer\", e poi con una serie di speciali del programma televisivo Rai \"Misteri\", condotto da Lorenza Foschini.\nLe sequenze fecero molto scalpore ma, a seguito di numerosi studi condotti sui fotogrammi e sulla \"location\" del presunto laboratorio, gli esperti hanno classificato il filmato come falso. Lo stile delle riprese, troppo moderno per una ripresa ufficiale dell'esercito nel 1947, e la presunta incapacit\u00e0 dei medici che eseguono l'autopsia ha gettato fin da subito dubbi sulla veridicit\u00e0 della ripresa.\nNel 2006 venne realizzato un film commedia dal titolo \"Alien Autopsy\", che tratta la storia di Santilli, dal presunto ritrovamento di un filmato originale, fino all'idea di realizzarne uno in casa, da far trasmettere in tutto il mondo. In occasione del lancio del film, Santilli rilasci\u00f2 una intervista per lo speciale televisivo Eamonn's Investigates, rivelando che il Video dei Detriti e l'Autopsia Aliena sono ricostruzioni effettuate a partire dalle pellicole originali acquistate da Jack Barnett. Secondo Santilli solo alcuni fotogrammi in buono stato del nastro originale sarebbero stati inseriti nella pellicola della sua ricostruzione.\nIn una intervista rilasciata nel documentario Alien Autopsy: The Search for Answers, Santilli continua a sostenere che esistano i nastri originali di Jack Barnett.\nLa foto di Penthouse.\nIndirettamente collegata a Roswell \u00e8 la vicenda della foto dell'alieno di Penthouse. Nel settembre 1996, dopo un'ampia campagna pubblicitaria, la rivista Penthouse diffuse la fotografia del corpo di un alieno; l'editore Bob Guccione rifer\u00ec di averla avuta da una donna di cui non ha rivelato l'identit\u00e0.\nPoco tempo dopo la pubblicazione, si \u00e8 scoperto che si trattava della fotografia del manichino di un alieno esposto al Museo Internazionale degli UFO di Roswell e realizzato da Steve Johnson (esperto di effetti speciali)."}
{"id": "687761", "revid": "29244", "url": "https://it.wikipedia.org/wiki?curid=687761", "title": "SCUBA diving", "text": ""}
{"id": "687763", "revid": "29244", "url": "https://it.wikipedia.org/wiki?curid=687763", "title": "SCUBA set", "text": ""}
{"id": "687764", "revid": "29244", "url": "https://it.wikipedia.org/wiki?curid=687764", "title": "Attrezzatura per SCUBA", "text": ""}
{"id": "687765", "revid": "53508", "url": "https://it.wikipedia.org/wiki?curid=687765", "title": "I Legnanesi", "text": "I Legnanesi sono una compagnia teatrale italiana che recita commedie in dialetto legnanese. \u00c8 l'esempio pi\u00f9 celebre di teatro \"en travesti\" in Italia. Nei loro spettacoli comici gli attori propongono al pubblico figure satiriche della tipica corte lombarda. Fondata a Legnano nel 1949 da Felice Musazzi e Tony Barlocco, \u00e8 tra le compagnie pi\u00f9 note del panorama teatrale dialettale europeo.\nL'ambientazione e i personaggi.\nL'ambientazione tipica delle loro commedie \u00e8 la corte lombarda, all'interno della quale ruotano le vicende della famiglia \"Colombo\". Questo nucleo familiare \u00e8 formato da:\nTra i tre spicca, per importanza e comicit\u00e0, Teresa. Attorno alla famiglia Colombo ruotano altri personaggi tipici delle corti lombarde, tra cui:\nPer quanto riguarda le stagioni teatrali pi\u00f9 recenti, coprono un ruolo fisso nella compagnia alcuni personaggi tra cui:\nInfine i giovani che assistono Mabilia nei suoi balletti, i cosiddetti \"Boys della Mabilia\", non sono dei ballerini professionisti, ma semplici appassionati di teatro, anche se negli ultimi anni sono entrati nella compagnia performer di importanti accademie per il corpo di ballo.\n\"I Legnanesi\" portano quindi in scena le tradizioni, le storie ed i costumi lombardi. Le commedie realizzate dalla compagnia sono comunque legate ai testi originali di Musazzi nonostante siano presenti temi di attualit\u00e0 e di politica nazionale.\nI testi degli spettacoli erano firmati originariamente da Felice Musazzi che ne curava anche la regia, dal 2018 i testi e la regia sono firmati da Antonio Provasio.\nIl dialetto utilizzato negli spettacoli.\nIl dialetto utilizzato nelle commedie non \u00e8 per\u00f2 autentico legnanese. Gi\u00e0 Felice Musazzi, nei suoi spettacoli, utilizzava termini mutuati anche dal dialetto milanese e dall'italiano per rendere la trama pi\u00f9 comprensibile anche al di fuori del territorio legnanese. Ad esempio, nel titolo di una delle sue commedie, \"Famm f\u00fcmm e frecc\", viene utilizzato il milanese \"frecc\" in luogo del legnanese \"fregiu\" (in italiano, \"freddo\"). Ci\u00f2 non \u00e8 una novit\u00e0 per il vernacolo di Legnano: la parlata legnanese, infatti, \u00e8 stata oggetto di una lenta e costante \"contaminazione\" ultrasecolare da parte del dialetto meneghino.\nStoria.\nLe origini de \"I Legnanesi\" affondano nel secondo dopoguerra, quando tre metalmeccanici della Franco Tosi, Felice Musazzi, Tony Barlocco e Luigi Cavalleri, iniziano a recitare in spettacoli teatrali in dialetto legnanese in un circolo della parrocchia di Legnarello, contrada di Legnano. In questi anni negli oratori dell'arcidiocesi di Milano era vietata la partecipazione di attrici donne e quindi i tre decisero di recitare i loro spettacoli \"en travesti\". Infatti, essendoci solo interpreti uomini, e dovendo recitare anche ruoli femminili, i tre attori, per poter recitare le loro commedie, dovettero necessariamente travestirsi. Nei loro spettacoli i tre proponevano figure satiriche dei cortili lombardi dell'epoca. Questo, assieme ad alcuni elementi di autoironia sul proprio lavoro diurno, aument\u00f2 la dose di comicit\u00e0 dei loro spettacoli. Nei primi anni di attivit\u00e0 teatrale i tre continuarono infatti a lavorare di giorno alla Franco Tosi e ad esibirsi nei teatri la sera. Gli attori de \"I Legnanesi\", in origine, non erano quindi attori professionisti, n\u00e9 avevano frequentato scuole di teatro.\nLa svolta ci fu per\u00f2 nel 1949. Con lo spettacolo \"E un d\u00ec nacque Legnarello\", rappresentato l'8 dicembre nel teatro dell'oratorio del quartiere legnanese, la piccola compagnia teatrale dilettante si trasform\u00f2 in un gruppo stabile. che inizi\u00f2 ben presto a rappresentare le proprie commedie, grazie al successo ottenuto, in altre sale teatrali lombarde. Musazzi, oltre recitare, scriveva anche i testi delle commedie.\nIl primo spettacolo importante per la storia della compagnia fu quello recitato al teatro Villoresi di Monza nel 1955, mentre il vero primo grande successo fu quello conquistato al teatro Odeon di Milano nel 1958. Dopo questi spettacoli per \"I Legnanesi\" fu un successo crescente, sia di pubblico che di critica. La compagnia inizi\u00f2 anche ad esibirsi fuori dalla Lombardia ricevendo plausi da vari personaggi dello spettacolo come Luchino Visconti, Federico Fellini, Wanda Osiris e Giorgio Strehler. Fuori dalla Lombardia recitarono, ad esempio, anche al teatro Ariston di Sanremo, a \"La Bussola\" di Viareggio e, senza fortuna, al teatro Sistina di Roma. La compagnia organizz\u00f2 una tourn\u00e9e in Argentina. In questo contesto Musazzi e Barlocco debuttarono sul grande schermo grazie ad una partecipazione nel film \"Splendori e miserie di Madame Royale\" (1970) di Vittorio Caprioli, dove interpretavano il ruolo di due travestiti. \"I Legnanesi\" sbarcarono anche in televisione grazie all'emittente legnanese Antennatre.\nNel 1986 la morte di Tony Barlocco decret\u00f2 la temporanea interruzione delle attivit\u00e0 teatrali della compagnia. Musazzi era infatti tentato dal ritiro dalle scene, ma decise di riproporre gli spettacoli senza Mabilia per l'insistenza del pubblico, che chiedeva il ritorno sul palco della famiglia Colombo. L'ultima commedia de \"I Legnanesi\" di Musazzi e Barlocco, \"Va l\u00e0 tramvai\" (1988), non and\u00f2 per\u00f2 in scena a causa dei problemi di salute di Musazzi. Nel 1989 la sua morte mise fine alla compagnia storica.\nDopo la scomparsa dei due fondatori, le strade degli attori de \"I Legnanesi\" si divisero per alcuni anni. Parte degli attori rimase infatti ne I Legnanesi ad interpretare commedie completamente differenti da quelle di Felice Musazzi e Tony Barlocco, compagnia diretta dagli eredi di Barlocco. Altri componenti, invece, fondarono, nel 1998, la \"Compagnia teatrale Felice Musazzi\", che continu\u00f2 a presentare al pubblico le vicende della famiglia Colombo diretta da Sandra Musazzi, figlia di Felice. Nel 2004 le due compagnie si sono fuse in un'unica compagine teatrale che ha ripreso lo storico nome.\nPer ricordare Felice Musazzi la citt\u00e0 di Legnano ha edificato di fronte al Tribunale cittadino una grande maschera bronzea con il volto della \"Teresa\" realizzata da Antonio Luraghi, oltre a due vie intitolate rispettivamente a Felice Musazzi e Antonio (Tony) Barlocco.\nNel 2008 \"I Legnanesi\" sono stati protagonisti di 10 puntate della sit-com televisiva \"Casa Colombo\", che \u00e8 stata trasmessa da Antenna 3, mentre nel 2011 la famiglia Colombo \u00e8 stata impegnata sui circuiti nazionali di 7 Gold in un telegiornale comico dal titolo \"C\u00fcnta su Teresa\", dove venivano raccontati piccoli episodi della vita quotidiana lombarda. Nella stagione teatrale 2012/2013 la compagnia ha realizzato una serie di spettacoli in crociera nel Mediterraneo sulla Costa Luminosa. Altri teatri in cui la nuova compagnia ha recitato sono il teatro Colosseo di Torino, il teatro Verdi di Firenze, il teatro Romolo Valli di Reggio nell'Emilia ed il teatro Sistina di Roma.\nI loro spettacoli sono stati trasmessi nel novembre 2008 da Rai 2. I Legnanesi sono stati impegnati anche su Rai 5 nel 2011 e, tra giugno 2019 e gennaio 2020, per sei serate in prima serata su Rete 4. Inoltre il trio partecipa come comparsa alla pellicola \"La Palmira - Ul film\".\nDal 2018 i testi e la regia degli spettacoli sono unicamente firmati da Antonio Provasio. Il 29 maggio 2019 muore Alberto Destrieri, l'attore che interpretava una figura storica della compagnia, la \"Pin\u00e8tta\".\nNello stesso anno Luigi Campisi, storico interprete del \"Giovanni\", lascia la compagnia, venendo sostituito da Lorenzo Cordara. Nello stesso anno i Legnanesi sono protagonisti del loro primo film TV, \"Non \u00e8 Natale senza panettone\", in onda per la prima volta il 26 dicembre 2019 su Rete 4.\nPremi.\nI premi pi\u00f9 importanti che la compagnia teatrale ha ricevuto nel tempo sono:\nRepertorio.\nI Legnanesi con Felice Musazzi.\nIl repertorio della compagnia originaria comprendeva gli spettacoli:\nI Legnanesi con Antonio Provasio.\nIl repertorio della nuova compagnia comprende:"}
{"id": "687773", "revid": "834", "url": "https://it.wikipedia.org/wiki?curid=687773", "title": "Carmentis", "text": ""}
{"id": "687775", "revid": "6923", "url": "https://it.wikipedia.org/wiki?curid=687775", "title": "Tony Richardson (regista)", "text": "Biografia.\nAttivo sia al cinema che in teatro, vinse il premio Oscar al miglior regista nel 1964 per la sua regia del film \"Tom Jones\". \nQuando nel 1958, dopo otto anni da quando gli era stato ritirato, il Governo degli Stati Uniti restitu\u00ec il passaporto al grande attore e cantante nero Paul Robeson e questi torn\u00f2 in Inghilterra per una serie di concerti, Richardson lo ingaggi\u00f2 per affidargli, a 61 anni, il ruolo di Otello, a Stratford upon Avon, accanto a Mary Ure nel ruolo di Desdemona (per Robeson si tratt\u00f2 del terzo Otello, dal 1930). \nRichardson fu sposato tra il 1963 e il 1967 con l'attrice Vanessa Redgrave (lasciata per l'attrice Jeanne Moreau) ed \u00e8 il padre delle attrici Natasha (1963-2009, morta a 46 anni per un'emorragia cerebrale in seguito ad una caduta da sci) e Joely Richardson (1965). Ebbe anche un'altra figlia, Katherine (1973), nata dalla relazione con Grizelda Jane Grimond. \nRichardson fu bisessuale (mantenendo a lungo il segreto) e mor\u00ec all'et\u00e0 di 63 anni nel 1991 per complicanze dovute all'AIDS."}
{"id": "687778", "revid": "729019", "url": "https://it.wikipedia.org/wiki?curid=687778", "title": "Seconda Torre", "text": "La Cesta, conosciuta anche come Fratta o Seconda Torre, \u00e8 una delle tre torri che dominano sulla Citt\u00e0 di San Marino.\nLa torre.\nLa Cesta sorge sulla vetta pi\u00f9 alta del Monte Titano (755 m s.l.m.) ed il suo nucleo primitivo, come si evince dall'etimologia della parola, era utilizzata come torre d'avvistamento gi\u00e0 in epoca romana mentre la sua presenza \u00e8 citata in un documento del 1253.\nNel 1320 fu dotata di un altro muro e da una serie di fortificazioni che costituiscono la seconda cinta difensiva della citt\u00e0.\nLa porta attraverso la quale \u00e8 possibile accedere all'interno, fu aperta nel XVI secolo e rifatta nel 1596 come suggerisce un'incisione presente ai lati dello Stemma della Repubblica.\nSebbene la torre sia stata pi\u00f9 volte oggetto di restauri e modifiche, presenta ancora l'aspetto che contraddistingue le torri medievali con tanto di caditoie e balestriere.\nIl fortilizio \u00e8 stato restaurato nel 1924 con un intervento che l'ha salvato dal degrado restituendo l'aspetto originario.\nMuseo delle armi antiche.\nLa Cesta \u00e8 sede del Museo delle armi antiche di San Marino dal 1956, dove sono esposti circa 700 esemplari di armi appartenenti a diverse tipologie ed epoche di realizzazione.\nL'esposizione si articola su quattro differenti sale e ospita alcuni importanti esemplari di armatura, armi in asta, armi da fuoco a miccia, a ruota, a pietra focaia o armi sperimentali dell'Ottocento."}
{"id": "687781", "revid": "122467798", "url": "https://it.wikipedia.org/wiki?curid=687781", "title": "Bucchero", "text": "Il b\u00f9cchero \u00e8 un tipo di ceramica nera e lucida, di frequente sottile e leggerissima, prodotta dagli etruschi per realizzare vasi.\nLa caratteristica pi\u00f9 evidente di questa tipologia di ceramica \u00e8 la colorazione completamente nera che veniva ottenuta mediante una cottura particolare. Il bucchero fu utilizzato in Etruria dal secondo quarto del VII secolo a.C. alla prima met\u00e0 del V secolo a.C.; un materiale simile fu popolare per lungo tempo anche in Eolide. \nIl termine \"bucchero\" deriva dal castigliano \"b\u00f9caro\", con il quale si definirono alcuni vasi giunti dall'America meridionale pi\u00f9 o meno nello stesso periodo dei primi ritrovamenti nei siti archeologici etruschi.\nManifattura.\nGli oggetti foggiati ed essiccati all'aria venivano cotti in forni adatti a produrre un'atmosfera interna fortemente riducente (cio\u00e8 priva di ossigeno) e, grazie alle reazioni chimiche che in quelle condizioni di cottura si sviluppavano, gli oggetti assumevano la colorazione nera (trasformazione dell'ossido ferrico dell'argilla in ossido ferroso) che li distingue da qualsiasi altro tipo di terracotta.\nIl bucchero etrusco.\nIl precedente locale del bucchero etrusco \u00e8 la ceramica nero-lucida d'impasto, documentata a partire dall'et\u00e0 del bronzo, dalla quale il bucchero si sviluppa attraverso un processo di perfezionamento nella tecnica di depurazione e ossidazione. All'inizio, nel VII secolo a.C., si hanno ancora esempi di riduzione parziale, con terrecotte di colore bruno e pi\u00f9 chiare in frattura. Gli esemplari migliori per questo tipo di cottura vanno dal grigio scuro al nero (forse procurato aggiungendo carbone all'argilla). I primi esempi di bucchero sono apparsi a Caere nel sud dell'Etruria; lo stadio pi\u00f9 antico, del secondo quarto del VII secolo a.C., \u00e8 il pi\u00f9 curato e forse il prodotto di una singola bottega. Le pareti raggiungono la sottigliezza del protocorinzio e la superficie \u00e8 di un nero profondo con un alto grado di brillantezza. Dopo il 650 a.C. la novit\u00e0 ceretana viene adottata da nuovi laboratori nel resto dell'Etruria (Veio, Tarquinia, Vulci) fino a raggiungere il Lazio e la Campania; le botteghe dell'Etruria centro-settentrionale si distinguono soprattutto per la produzione di quello che viene chiamato \"bucchero pesante\" (dal secondo quarto del VI all'inizio del V secolo a.C.), caratterizzato da pareti spesse e decorazione plastica a rilievo e tutto tondo. Contestualmente diminuisce la qualit\u00e0 dei vasi che acquisiscono pareti pi\u00f9 spesse, colorazione pi\u00f9 chiara e opaca, decorazioni semplificate; Caere mantiene la supremazia nella produzione del bucchero, ma non la qualit\u00e0 tecnica e artistica del primo periodo.\nIl bucchero etrusco fu esportato nel Mediterraneo soprattutto per quanto riguarda alcune forme (oinochoai, kantharoi, calici), con una fase intensa tra VII e VI secolo a.C.\nForme.\nTra le forme pi\u00f9 frequenti si trova l'anfora che si presenta tipicamente di piccole dimensioni con collo alto, largo alla base e stretto nella parte alta, con manici a nastro che vanno dalla spalla al labbro, corpo globulare all'inizio e ovoidale nella forma evoluta che confluisce nel secondo quarto del VI secolo a.C. nella forma dell'anfora nicostenica. Diffuse sono anche l'oinochoe (vaso simile alla brocca utilizzato per versare vino e acqua) in forme svariate, l'olpe, con funzione simile all'oinochoelo, skyphos (coppa) derivato dal protocorinzio, il kotyle che non sopravvive per\u00f2 al VII secolo a.C., il calice, con le pareti spesse e senza anse, labbro alto e ciotola bassa, il kantharos che ripete la forma del calice al quale aggiunge alte anse a nastro (presenti anche nel kyathos) e che \u00e8 popolare dall'ultimo quarto del VII secolo a.C. fino alla met\u00e0 del VI, la kylix (coppa per il vino). Alcune di queste forme hanno precedenti nella ceramica greca mentre altre nascono da tradizioni locali o da importazioni orientali.\nDecorazioni.\nNel bucchero etrusco la forma ha pi\u00f9 importanza di qualunque altro effetto decorativo, tuttavia fin dalla fase antica per le decorazioni si utilizzano il rilievo, le incisioni e la decorazione a stampo, che termina alla fine del VII secolo a.C., applicati agli ornamenti come ai fregi continui animalistici o con figure umane; a partire dal \"bucchero di transizione\" (625-575 a.C.) si applicano disegni a stampo mediante cilindretti fatti ruotare sulla superficie ancora molle del vaso. La decorazione plastica a tutto tondo (come le statuette di sostegno per il calice) si trova a Chiusi, Orvieto, Vulci e Tarquinia, nel \"bucchero pesante\" di VI e V secolo a.C. I motivi decorativi pi\u00f9 comuni sono la doppia spirale, i ventagli, le striature verticali e i raggi. I modelli per il bucchero etrusco, incisioni o rilievi, sono corinzi, all'inizio mescolati con influenze orientali dirette e a partire da lavori in metallo. Rari gli esemplari di bucchero con decorazione argentata, a incavo e colorati, con aggiunte, dopo la cottura, in bianco, porpora, blu o verde, questi ultimi datati al terzo quarto del VI secolo a.C. e limitati alle anfore nicosteniche."}
{"id": "687782", "revid": "554814", "url": "https://it.wikipedia.org/wiki?curid=687782", "title": "Pringles", "text": "Pringles \u00e8 un marchio di snack salati prodotto dalla Kellogg, che l'ha acquisito dalla Procter &amp; Gamble nel 2012 per 2,7 miliardi di dollari. Sono vendute in tutto il mondo, e fatturano ogni anno circa un miliardo di dollari. per un totale di circa 82 miliardi\nStoria.\nLa societ\u00e0 \u00e8 stata fondata negli anni sessanta negli Stati Uniti d'America sotto il nome \"Pringle's Newfangled Potato Chips\", nome che \u00e8 stato cambiato l\u2019anno successivo, con quello attuale. Il nome \"Pringles\" fu adottato semplicemente perch\u00e9 aveva un suono gradevole.\nSecondo il brevetto il marchio \u00e8 stato inventato da Alexander Liepa di Montgomery per l'esercito statunitense, mentre Gene Wolfe svilupp\u00f2 il macchinario per realizzarle. Le Pringles sono state usate nel corso della seconda guerra mondiale per poi essere vendute al pubblico a partire dal 1967.\nLe Pringles sono note per la loro particolare forma, geometricamente definita come un paraboloide iperbolico, e l'inscatolamento inventato da Fred Baur che consiste in un contenitore di cartone a forma di tubo progettato per tenere impilate le patatine con una sottile pellicola in cima da strappare. Le caratteristiche costruttive della confezione la rendono adatta per la costruzione di una particolare antenna artigianale per le reti wireless, la cosiddetta cantenna.\nIl contenuto di patate nelle Pringles \u00e8 inferiore al 50%.\nVersioni.\nAmerica settentrionale.\nStati Uniti.\nAttuali versioni presenti negli Stati Uniti (dal sito USA):\nCanada.\nAttuali versioni presenti in Canada (dal sito canadese):\nPringles Select Gourmet Chips\nAmerica meridionale.\nAttuali versioni presenti in Sud America\nAustralia e Nuova Zelanda.\nAttuali versioni presenti (dal sito australiano):\nGiappone.\nAttuali versioni presenti in Giappone (dal sito giapponese):\nCorea del Sud.\nAttuali versioni presenti in Corea del Sud (dal sito sudcoreano):\nIsraele.\nAttuali versioni presenti in Israele\nEdizioni limitate.\nLista non completa di edizioni limitate (per confezione o gusto) ancora in commercio o ritirate :"}
{"id": "687787", "revid": "228587", "url": "https://it.wikipedia.org/wiki?curid=687787", "title": "Pampers", "text": "Pampers \u00e8 un marchio globale di pannolini della Procter &amp; Gamble (multinazionale con sede a Latina, Italia),prodotto e commercializzato da Fater. Fater S.p.A. \u00e8 una joint venture paritetica tra Procter &amp; Gamble e la famiglia Angelini.\nI pannolini usa e getta vengono introdotti da Fater nel mercato italiano nel 1961 con il marchio Lines.\nIl suo \"testimonial\" \u00e8 un grosso ippopotamo blu di nome Pippo creato dall'agenzia di pubblicit\u00e0 Gruppo Armando Testa di Torino.\nVariet\u00e0.\nLa variet\u00e0 di pannolini per neonati va da 2 a 16+ kg (misure da 1 a 6) nella linea Progressi; fino a 2,5\u00a0kg nella linea micro per prematuri; da 8 a 16+ kg (Maxi, Junior ed Extralarge) nella linea Easy Up che sono mutandine-pannolino; da 3 a 30\u00a0kg nella linea Baby Dry e Sole e Luna (misure dalla 2 alla 6).\nPubblicit\u00e0 con volti noti.\nNel 1983 viene girato uno spot con una bambina di 19 mesi. Era Noemi, la cantautrice italiana affermatasi nel panorama musicale dal 2009."}
{"id": "687788", "revid": "253269", "url": "https://it.wikipedia.org/wiki?curid=687788", "title": "Patricia Neal", "text": "Biografia.\nPatricia Neal crebbe a Knoxville, nel Tennessee, e studi\u00f2 dizione e recitazione alla Northwestern University, dove ebbe come compagni di studi Cloris Leachman, Paul Lynde, Charlotte Rae, Charlton Heston, Martha Hyer e Agnes Nixon. Trasferitasi a New York, debutt\u00f2 a Broadway nella pi\u00e8ce \"The Voice of the Turtle\" e nel 1947 vinse il Tony Award come migliore attrice drammatica non protagonista per \"Another Part of the Forest\". Il suo debutto sul grande schermo risale al 1949, anno in cui apparve in tre film: \"La sposa rubata\" di David Butler, \"Cuore solitario\" di Vincent Sherman, e \"La fonte meravigliosa\" di King Vidor.\nSul set di quest'ultimo film, la Neal ebbe come partner Gary Cooper, pi\u00f9 anziano di lei di 25 anni. I due attori si innamorarono e nel 1951 Cooper si separ\u00f2 dalla moglie Veronica Balfe con l'intenzione di sposare la Neal, ma poi non chiese mai il divorzio, si riconcili\u00f2 con la moglie e la relazione con la Neal si concluse. In seguito, l'attrice avrebbe detto di Gary Cooper: \u00ab\"Era un uomo incredibilmente attraente. Anche brillante, sebbene alcune persone non la pensino cos\u00ec\"\u00bb.\nLa Neal prosegu\u00ec con successo la propria carriera cinematografica, interpretando film quali \"Le foglie d'oro\" (1950) di Michael Curtiz, \"Tre segreti\" (1950) di Robert Wise, il celeberrimo capolavoro di fantascienza \"Ultimatum alla Terra\" (1951) di Robert Wise, \"Corriere diplomatico\" (1952) di Henry Hathaway, il capolavoro di Elia Kazan \"Un volto nella folla\" (1957), \"Colazione da Tiffany\" (1961) di Blake Edwards, in cui era la matura rivale in amore della protagonista Audrey Hepburn, entrambe legate a George Peppard. Nel 1954 interpret\u00f2 in Italia il film \"La tua donna\" di Giovanni Paolucci, accanto a Massimo Girotti. Con il ruolo di Alma Brown nel drammatico \"Hud il selvaggio\" (1963) di Martin Ritt, accanto a Paul Newman e Melvyn Douglas, ottenne il premio Oscar alla miglior attrice.\nNel 1953 spos\u00f2 lo scrittore britannico Roald Dahl, autore de \"I Gremlins\" (1943) e di altri celebri libri per bambini, tra cui \"La fabbrica di cioccolato\" (1964). Dal matrimonio nacquero cinque figli, Ophelia, Tessa (oggi sceneggiatrice), Theo e Lucy. Un'altra figlia, Olivia Twenty, nata il 20 aprile 1955, mor\u00ec il 17 novembre 1962, a sette anni, per complicazioni da morbillo. Nel febbraio del 1965, prima dell'uscita suo ultimo film \"Prima vittoria\" di Otto Preminger, la trentanovenne attrice fu colpita da diversi ictus, proprio mentre era in attesa della nascita di Lucy. Rest\u00f2 in coma per 21 giorni, ma riprese conoscenza e la bambina nacque sana. Semiparalizzata e incapace di parlare, grazie a un intensivo programma di riabilitazione presso il Fort Sanders Regional Medical Center di Knoxville (che dal 1978 porta il suo nome), con una tenacia e una forza di volont\u00e0 che commossero l'America, riusc\u00ec a riprendersi. Ricordando, la Neal disse: \"\u00abEro testarda, ecco tutto\u00bb\".\nNel 1967 le fu offerto il ruolo di Mrs. Robinson in \"Il laureato\" di Mike Nichols, ma rinunci\u00f2 poich\u00e9 non aveva ancora terminato il proprio percorso riabilitativo, e la parte and\u00f2 ad Anne Bancroft. Ripresasi, ottenne una nuova candidatura all'Oscar per il film \"La signora amava le rose\" (1968) di Ulu Grosbard, e continu\u00f2 a recitare sia al cinema che in tv, ottenendo tre candidature agli Emmy, gli Oscar della televisione americana. Successivamente apparve nei film \"Casablanca Passage\" (1979) di J. Lee Thompson e \"Storie di fantasmi\" (1981) di John Irvin, ove recit\u00f2 nuovamente con Melvyn Douglas. Tra i suoi ultimi lavori da ricordare la miniserie televisiva \"Heidi\" (1993), in cui interpret\u00f2 la nonna cieca di Peter, e i film \"La fortuna di Cookie\" (1999) di Robert Altman e \"Flying by\" (2009) di Jim Amatulli, il suo ultimo film.\nNel 1981 la sua storia e la sua lotta divenne un film televisivo, \"The Patricia Neal Story\", in cui fu impersonata da Glenda Jackson. Nel 1986 fu premiata con il Women's International Center (WIC) Living Legacy Award, mentre nel 1988 pubblic\u00f2 l'autobiografia, dal titolo \"As I Am: An Autobiography\". Nel 1983 divorzi\u00f2 da Roald Dahl dopo trent'anni di matrimonio. Lui si rispos\u00f2 lo stesso anno con un'amica della Neal, Felicity Ann d'Abreu Crosland. Tra i loro sette nipoti, c'\u00e8 anche la modella e attrice Sophie Dahl, figlia di Tessa.\nDopo la pubblicazione nel 2006 di una biografia scritta da Stephen Michael Shearer, \"Patricia Neal: An Unquiet Life\", nel 2007 l'attrice fu premiata con il Lifetime Achievement Award all'annuale SunDeis Film Festival presso la Brandeis University, dove fu anche proiettato il film \"Un volto nella folla\".\nMalata di cancro ai polmoni, Patricia Neal mor\u00ec l'8 agosto 2010 a 84 anni nella sua casa di Edgartown, nella zona di Martha's Vineyard (Massachusetts)."}
{"id": "687789", "revid": "256896", "url": "https://it.wikipedia.org/wiki?curid=687789", "title": "Area archeologica di Rossano", "text": ""}
{"id": "687797", "revid": "647919", "url": "https://it.wikipedia.org/wiki?curid=687797", "title": "WWE Monday Night RAW", "text": ""}
{"id": "687798", "revid": "30753", "url": "https://it.wikipedia.org/wiki?curid=687798", "title": "Bret &quot;Hitman&quot; Hart", "text": ""}
{"id": "687799", "revid": "6923", "url": "https://it.wikipedia.org/wiki?curid=687799", "title": "Wireless USB", "text": "Wireless USB o abbreviato WUSB (Chiamata dall'USB Implementers Forum: Certified Wireless USB) \u00e8 un'estensione senza fili per l'USB dotata di elevata ampiezza di banda, a corto raggio che combina la velocit\u00e0 dei dispositivi USB 2.0 con la praticit\u00e0 della tecnologia wireless.\nWireless USB si basa sulla modulazione ultra wideband della WiMedia Alliance, con una banda passante teorica di 480 Mbit/s fino alla distanza di 3 metri e 110 Mbit/s fino a 10 metri.\nOpera tra i 3,1 e i 10,6\u00a0GHz di frequenza e diffonde la comunicazione su tutto lo spettro secondo la modulazione ultra wideband.\nA met\u00e0 2007 sono state presentate alcune periferiche 'Certified Wireless USB', conformi allo standard WiMedia PHY 1.1 e MAC 1.0, operanti tra i 3.1 e 4.8\u00a0GHz, quali il Dlink DUB-1210 (adapter) e relativo DUB-2240 (il wireless hub), oppure il Belkin F5U302 (che comprende, \"in bundle\", l'adapter e l'hub).\nA fine 2007 sono state sviluppate le specifiche Wireless USB 1.1.\nAdapter e Wireless Hub.\nTipicamente l'architettura USB comunica via cavo ed \u00e8 di tipo master/slave, ossia dove l'USB host (implementata sui computer) agisce da master e l'USB slave posta sulle periferiche agisce appunto da slave. Solo l'USB host pu\u00f2 gestire la comunicazione e il trasferimento dati sul link. Esistono comunque varianti come il cosiddetto \"USB On-the-Go\" per ovviare, limitatamente ad alcuni casi, a questa problematica. Oppure si impiegano gli Hub USB.\nNell'architettura Wireless USB, una periferica WUSB pu\u00f2 supportare il DRD (Dual-Role Device), ossia pu\u00f2 funzionare essa stessa come host, pur con capacit\u00e0 limitate. Quindi non serve un hub per far comunicare periferiche tra loro.\nAttualmente, anche per facilitare l'impiego delle vere periferiche USB in un contesto wireless, sono state introdotte due classi di prodotti. I \"Device Wire Adapter\" (DWA) e gli \"Host Wire Adapter\" (HWA).\nI DWA sono comunemente chiamati \"WUSB Hub\" o \"Wireless USB hub\", in quanto concettualmente simili agli 'Hub USB', quindi permettono di collegare pi\u00f9 periferiche USB classiche, e contemporaneamente fungono da trasmettitori wireless in UWB, facendo quindi da 'ponte' tra il mondo wired e wireless.\nGli HWA sono invece adattatori wireless che svolgono anche funzionalit\u00e0 da WUSB host. Tipicamente sono dotati di interfaccia USB (o Express Card) da collegare al computer."}
{"id": "687800", "revid": "33689", "url": "https://it.wikipedia.org/wiki?curid=687800", "title": "MSX2", "text": ""}
{"id": "687802", "revid": "1543377", "url": "https://it.wikipedia.org/wiki?curid=687802", "title": "Liburni", "text": "I Liburni furono un antico popolo marittimo che nel I millennio a.C. abitava le coste settentrionali dell'Adriatico.\nEtnonimo.\nI Liburni abitavano, oltre alla Dalmazia settentrionale, diverse colonie costiere fra le attuali Marche pesaresi e l'Abruzzo. Ancora in epoca storica si sapeva della loro colonia di \"Truentum\" (presso la foce del fiume Tronto sulla riva destra, in corrispondenza dell'attuale abitato di Martinsicuro in provincia di Teramo). Dell'etnonimo si pu\u00f2 dire solo che ha un suffisso presente in Italia nei pi\u00f9 antichi esempi di onomastica, toponomastica e nomenclature varie (es. Livorno da pers. etrusco, Velturno-Bz, dal retico non i.e., lat. laburnum, ecc.).\nStoria.\nI Liburni erano organizzati in una dodecapolia e praticavano un'intensa attivit\u00e0 di pirateria, con le caratteristiche navi liburniche, sfruttando al meglio le caratteristiche del loro territorio. Le peculiarit\u00e0 dei Liburni rispetto ai vicini Illiri erano gi\u00e0 note allo storiografo greco Pseudo Scilace. \nI Liburni furono assoggettati a Roma alla met\u00e0 del II secolo a.C. e il loro territorio, identificato dai romani con la regione costiera a nordest dell'Adriatico tra il fiume Arsa (in croato oggi \"Ra\u0161a\") in Istria e il fiume \"Titius\" (oggi \"Krka\") in Dalmazia, fu annesso alla provincia dell'Illirico. Nell'inverno del 51/ 50 a.C., Gaio Giulio Cesare si trovava in Gallia cisalpina e Appiano di Alessandria racconta che, quando il proconsole delle Gallie e dell'\"Illyricum\" seppe che i \"Delmatae\" avevano occupato la citt\u00e0 di Promona dei Liburni, alleati dei Romani, Cesare invi\u00f2 degli ambasciatori affinch\u00e9 la citt\u00e0 fosse restituita ai Liburni. Ottenendone un netto rifiuto, invi\u00f2 contro di loro un forte distaccamento del suo esercito, che purtroppo venne totalmente distrutto dagli Illiri. Cesare non fu, per\u00f2, in grado di intervenire nuovamente, poich\u00e9 non poteva permettersi di intraprendere una nuova guerra, visto che le sue pi\u00f9 grandi preoccupazioni erano rivolte a Roma, contro la fazione ostile degli \"optimates\" capeggiati da Catone e Pompeo. Una nuova guerra civile era ormai alle porte. Due anni pi\u00f9 tardi, nel 48 a.C., sempre Cesare invi\u00f2 contro di loro, due legioni sotto il comando di un certo Q. Cornifico come \"questor pro praetore\". Quest'ultimo riusc\u00ec a battere i Liburni della zona di Iader in uno scontro navale.\nI Liburni sono, quindi, menzionati da Appiano di Alessandria nel corso delle campagne militari di Ottaviano in Illirico (35-33 a.C.). Durante questa guerra, Ottaviano pretese la consegna di tutte le navi, in modo da evitare che per il futuro potessero praticare ancora la pirateria.\nSociet\u00e0.\nSembra che, assieme a Istri e Iapodi, i Liburni si sostituirono alla precedente cultura dei castellieri, che caratterizz\u00f2 l'area geografica dell'Adriatico nordorientale durante l'et\u00e0 del bronzo. \nDal punto di vista della tradizione sepolcrale, i Liburni conservavano ancora l'antica inumazione in posizione fetale, caratteristica comune ai Dalmati, ma che li distanziava dalle pratiche funerarie degli Istri e dei Veneti. Alla fine del I millennio a.C. erano dediti alla pirateria e ai commerci marittimi che dall'Adriatico (nella zona di \"Iader\") si spingevano fino al Tirreno. Fondarono anche alcune colonie in Italia: \"Truentum\" alla foce del Tronto, e \"forse Lyburnus\" (oggi Livorno), ebbero anche uno scalo a Cuma.\nInsegnarono ai Romani l'arte della navigazione, e da loro deriva il nome della nave veloce \"liburna\". Utilizzata per la prima volta durante la battaglia di Azio, fu adottata da Augusto come modello per le sue flotte, risultando la migliore tra le navi a disposizione. Secondo quanto ci racconta Vegezio, le navi liburniche erano normalmente costruite in legno di cipresso, pino domestico o silvestre, larice e abete. Le travi erano fissate con chiodi di bronzo, preferito al ferro che si arrugginisce per l'acqua.\nLingua.\nLa teoria pi\u00f9 accreditata vede identificato il liburnico come lingua indoeuropea; tuttavia, la presenza al suo interno di elementi pre-indoeuropei caratteristici del Mediterraneo antico rende difficile una chiara classificazione all'interno della famiglia linguistica indoeuropea. Non sono sopravvissuti documenti scritti in lingua liburnica e le uniche testimonianze linguistiche disponibili sono i toponimi, antroponimi e nomi gentilizi della Liburnia, conservatisi nella forma latinizzata del I secolo. Studiando l'onomastica della provincia romana della Dalmazia, G\u00e9za Alf\u00f6ldy concluse che i Liburni e gli Istri appartenevano alla zona di influenza venetica. J\u00fcrgen Untermann, invece, colleg\u00f2 solo i liburni della costa istriana orientale e del Quarnaro ai Veneti. Untermann classific\u00f2 i nomi liburnici in tre gruppi: uno nella Liburnia settentrionale strutturalmente simile a quello degli Istri e dei Veneti; un altro legato ai Dalmati, agli Iapodi e agli altri Illiri della terraferma a sud del territorio dei liburni; e un terzo gruppo di nomi comune in tutto il territorio liburnico, senza alcuna relazione con i popoli circostanti."}
{"id": "687803", "revid": "119864531", "url": "https://it.wikipedia.org/wiki?curid=687803", "title": "Il re del niente", "text": "Il re del niente \u00e8 il sesto album di Gianluca Grignani, pubblicato nel 2005.\n e \nTracce.\nEdizione originale:\nEdizione ristampata:\nProduttori: Nicolo' Fragile, Massimo Luca, Gianluca Grignani"}
{"id": "687805", "revid": "125937453", "url": "https://it.wikipedia.org/wiki?curid=687805", "title": "Melvyn Douglas", "text": "Biografia.\nDi origini paterne russo-lettoni, era figlio di un pianista concertista ebreo, Edouard Gregory Hesselberg, e di Lena Priscilla Shackelford, di confessione protestante. Melvyn Douglas crebbe secondo la religione materna, scoprendo solo a quattordici anni, parlando con sua zia, le sue parziali origini ebraiche. Trascorse la sua giovinezza fra gli Stati Uniti e il Canada seguendo gli spostamenti del padre, non riuscendo ad acquisire il diploma di scuola superiore. Fece le sue prime esperienze come attore in giovanissima et\u00e0.\nA 17 anni fu richiamato sotto le armi e torn\u00f2 a recitare solo dopo la fine della prima guerra mondiale, debuttando a Broadway nel dramma \"A Free Soul\". Mentre era impegnato nelle rappresentazioni della pi\u00e8ce \"Tonight or Never\", fu notato dall'attrice Gloria Swanson, che lo volle come protagonista dell'omonima versione cinematografica dell'opera, diretta nel 1931 da Mervyn LeRoy.\nRaffinato, spiritoso, dalle maniere eleganti, Douglas fu uno degli attori pi\u00f9 affermati degli anni trenta, specializzato in ruoli romantici e leggeri accanto alle maggiori dive dell'epoca, come Claudette Colbert in \"Voglio essere amata\" (1935) e \"Incontro a Parigi\" (1937), Marlene Dietrich in \"Angelo\" (1937), Deanna Durbin in \"Quella certa et\u00e0\" (1938) e Greta Garbo in \"Ninotchka\" (1939), celebre commedia in cui l'attore interpret\u00f2 il ruolo di Leon D'Algout, il sofisticato conte parigino di cui finisce per innamorarsi l'irreprensibile ispettrice russa Ninotchka (interpretata dalla Garbo). Famosa la scena al ristorante, durante la quale Douglas cade dalla sedia e suscita l'irrefrenabile ilarit\u00e0 della Garbo.\nDouglas recit\u00f2 con altre star femminili del grande schermo, come Irene Dunne in \"L'adorabile nemica\" (1936), Jean Arthur in \"Troppi mariti\" (1940), Joan Crawford in \"Troppo amata\" (1936) e \"Volto di donna\" (1941), Norma Shearer in \"Maschere di lusso\" (1942). Dopo essere stato richiamato durante la seconda guerra mondiale, torn\u00f2 sugli schermi con altri personaggi affabili e brillanti, come l'avvocato Bill Cole nella commedia \"La casa dei nostri sogni\" (1948), e ruoli incisivi in film drammatici come \"Il mare d'erba\" (1947) e \"Il grande peccatore\" (1949), specializzandosi via via in ruoli di interprete caratterista, in genere di eleganti gentiluomini di una certa et\u00e0.\nIn veste di caratterista, vinse il premio Oscar al miglior attore non protagonista nel 1964 per l'interpretazione di Homer, il padre di Paul Newman in \"Hud il selvaggio\", e nel 1980 per quella dell'anziano Benjamin Rand in \"Oltre il giardino\". Nel 1964 partecip\u00f2 al film \"Tempo di guerra, tempo d'amore\", e nel 1972 apparve nel drammatico \"Una donna in attesa di divorzio\". La sua ultima apparizione sul grande schermo fu nell'horror \"Storie di fantasmi\", girato nel 1981 accanto a Fred Astaire, Douglas Fairbanks Jr. e John Houseman, per la regia di John Irvin.\nDoppiatori italiani.\nNegli anni '30 fu doppiato anche da Romolo Costa."}
{"id": "687808", "revid": "2056951", "url": "https://it.wikipedia.org/wiki?curid=687808", "title": "Saturn", "text": ""}
{"id": "687810", "revid": "767487", "url": "https://it.wikipedia.org/wiki?curid=687810", "title": "Fiorile (film)", "text": "Fiorile \u00e8 un film del 1993 diretto dai fratelli Taviani, il tredicesimo film e la loro quinta sceneggiatura originale.\nSi tratta del primo loro film prodotto da Grazia Volpi.\nFu presentato in concorso al 46\u00ba Festival di Cannes.\nTrama.\nUna maledizione incombe sulla famiglia Benedetti, illecitamente arricchitasi sul finire del Settecento per via della trafugazione di un tesoro appartenente all'esercito di Napoleone di stanza in Toscana. Dall'et\u00e0 umbertina agli anni della Resistenza sino ai giorni nostri, gli eredi della famiglia Benedetti dovranno scontare il funesto fardello che il destino ha affidato loro."}
{"id": "687812", "revid": "481349", "url": "https://it.wikipedia.org/wiki?curid=687812", "title": "Bastoncello", "text": "Il bastoncello \u00e8 una cellula fotosensibile della retina (ossia un fotorecettore). Consente la visione in condizioni di scarsa luminosit\u00e0, ma non la percezione cromatica che \u00e8 garantita dai coni.\nAnatomia.\nPresenta una struttura peculiare nella quale rintracciamo:\nIl numero dei bastoncelli in ogni occhio \u00e8 all'incirca un numero compreso tra i 75 ed i 150 milioni circa. Ritenere che il loro numero medio sia 100 milioni appare una buona approssimazione aderente alle valutazioni ed evidenze scientifiche finora presentate dalle varie fonti:\nAlcune, come Osterberg nel 1935, ritengono il numero sia 120-150 milioni, mentre pi\u00f9 recentemente, fonti come Curcio et al. nel 1990, propendono per il numero di 90-95 milioni.\nSui dischi rintracciamo la rodopsina (una proteina che funge da pigmento visivo). Poi c'\u00e8 la trasducina (un enzima); queste molecole, se stimolate dall'energia elettromagnetica (luce), vengono attivate a cascata.\nFunzione.\nI bastoncelli hanno una funzione complementare ai coni. Infatti, operano in situazioni di scarsa visibilit\u00e0 (per esempio in una stanza poco illuminata) e garantiscono la cosiddetta visione scotopica (detta anche 'notturna').\nLa sensibilit\u00e0 dei bastoncelli \u00e8 talmente elevata che un numero esiguo di fotoni \u00e8 sufficiente per eccitarli o secondo altri studi, \u00e8 sufficiente un unico fotone.\nCiclo visivo.\nIl ciclo visivo \u00e8 una serie di reazioni chimiche che hanno luogo nei coni e nei bastoncelli e permettono di trasdurre il segnale luminoso in uno stimolo elettrico inviato al cervello. La proteina fondamentale e caratteristica dei bastoncelli per la trasduzione dello stimolo luminoso \u00e8 la rodopsina, un complesso formato dalla proteina opsina e dal suo gruppo prostetico, l'11-cis-retinale, un derivato del \u03b2-carotene. L'opsina \u00e8 una proteina collocata nel segmento esterno dei bastoncelli, precisamente all'interno della loro membrana discale. \u00c8 provvista di sette \u03b1 eliche transmembrana, pesa 40 KDa, e alla lisina 296 (nella settima elica) \u00e8 legato l'11-cis-retinale. Nei coni al posto della rodopsina sono presenti tre diversi pigmenti proteici che assorbono le lunghezze d'onda corrispondenti al rosso, al verde e al blu.\nQuando la rodopsina viene colpita da fotoni l'11-cis-retinale si isomerizza a tutto-trans-retinale in pochi picosecondi. La rodopsina in seguito all'isomerizzazione si riorganizza in varie forme intermedie della durata di poche decine di nanosecondi o di poche decine di microsecondi, ciascuna e dalla conformazione sconosciuta, precisamente la batorodopsina, la lumirodopsina, la metarodopsina I, fino ad assumere una conformazione pi\u00f9 stabile nella metarodopsina II, detta anche rodopsina attiva. La metarodopsina II si lega alla trasducina, una proteina G trimerica con legato GDP e il legame favorisce lo scambio del GDP con GTP. Il complesso metarodopsina II-trasducina con legato GTP si dissocia subito nella subunit\u00e0 \u03b1 della trasducina, con legato GTP, nel complesso formato dalle subunit\u00e0 \u03b2 e \u03b3 della trasducina e nella metarodopsina II.\nLa metarodopsina II \u00e8 fosforilata dalla rodopsina chinasi con consumo di ATP, quindi la metarodopsina II fosforilata si lega all'arrestina che blocca la sua interazione con la trasducina, per poi dissociarsi in opsina e retinale tutto-trans. Il retinale tutto-trans viene trasformato dalla retinale reduttasi in tutto trans-retinolo, questo in 11-cis-retinolo, quindi in 11-cis-retinale che si lega ancora una volta all'opsina per formare rodopsina e iniziare un nuovo ciclo visivo. Nel frattempo la subunit\u00e0 \u03b1 della trasducina con legato GTP interagisce con la fosfodiesterasi (un tetramero formato da una subunit\u00e0 \u03b1, una \u03b2 e due subunit\u00e0 regolatrici \u03b3), il legame converte il GTP in GDP+P (la subunit\u00e0 \u03b1 della trasducina \u00e8 funzionalmente un ATPasi) e permette alla subunit\u00e0 \u03b1 di ricomporre il trimero della trasducina+GDP, mentre la fosfodiesterasi si divide in un complesso formato dalle subunit\u00e0 \u03b1 e \u03b2 e in un altro formato dalle \u03b3. \nIl primo complesso catalizza la trasformazione del cGMP (gi\u00e0 ottenuto da GTP grazie alla guanilato ciclasi) in 5'-GMP + H+ chiudendo i canali del Na+ posti sulla membrana plasmatica del bastoncello, poi si riassocia alle subunit\u00e0 regolatrici \u03b3. Questi canali infatti si trovano sempre parzialmente aperti nella cellula e sono mantenuti tali dal legame con cGMP, dunque una diminuzione del cGMP provoca una diminuzione dei canali del Na+ aperti.\nA sua volta il cGMP \u00e8 anche regolato dalla concentrazione di Ca2+ intracellulare, pompato nel citoplasma dagli stessi canali del Na+, in particolare se la concentrazione del Ca2+ citosolico aumenta, l'attivit\u00e0 della guanilato ciclasi si abbassa, con conseguente minor produzione di cGMP da GTP, quando invece i canali del Na+ sono chiusi il Ca2+ rimane nello spazio extracellulare e la guanilato ciclasi \u00e8 attiva. Normalmente il potenziale di riposo della membrana plasmatica di un bastoncello \u00e8 -30 mV ed \u00e8 mantenuta tale dallo stato parzialmente aperto in cui versano normalmente i canali del Na+. Quando il cGMP diminuisce i canali del Na+ aperti sono sempre meno, e questo provoca l'iperpolarizzazione della membrana sino a -35 mV per pochi millisecondi. In questo modo il segnale \u00e8 trasdotto al cervello."}
{"id": "687816", "revid": "584834", "url": "https://it.wikipedia.org/wiki?curid=687816", "title": "Indice di fragilit\u00e0", "text": "In informatica con il termine indice di fragilit\u00e0 o resilienza si indica la capacit\u00e0 di un sistema di adattarsi alle condizioni d'uso e di resistere all'usura in modo da garantire la disponibilit\u00e0 dei servizi erogati.\nTali obiettivi si possono raggiungere mediante tecniche di ridondanza.\nPrendiamo il caso in cui si disponga, ad esempio, di un floppy disk ormai alla fine della sua vita utile e quindi con un elevato rischio di guasto. La resilienza pu\u00f2 essere ottenuta duplicando la risorsa a disposizione per la scrittura dei dati.\nAd esempio si possono scrivere i dati su pi\u00f9 dischi in modo da garantirsi contro la rottura di un singolo disco.\nQuindi pu\u00f2 essere un meccanismo di ridondanza per parti ritenute critiche. Ma pu\u00f2 anche riguardare la distribuzione di un'applicazione su pi\u00f9 calcolatori in modo da assorbire i carichi elaborativi.\nI contesti di riferimento sono quelli relativi alla continuit\u00e0 operativa e al disaster recovery."}
{"id": "687846", "revid": "767487", "url": "https://it.wikipedia.org/wiki?curid=687846", "title": "Le affinit\u00e0 elettive (film)", "text": "Le affinit\u00e0 elettive \u00e8 un film del 1996 diretto dai fratelli Taviani.\nIl soggetto \u00e8 tratto dall'omonimo romanzo di Johann Wolfgang von Goethe del 1809. L'azione \u00e8 trasferita dalla Germania alla Toscana di San Miniato e Poggio a Caiano e spostata cronologicamente in era napoleonica.\nPrima coproduzione internazionale nella carriera dei fratelli Taviani e loro primo film senza la musica di Nicola Piovani dai tempi de \"La notte di San Lorenzo\".\n\u00c8 stato presentato fuori concorso al 49\u00ba Festival di Cannes.\nTrama.\nIl matrimonio tra Edoardo e Carlotta s'incrina con l'arrivo al castello della giovane Ottilia, nipote di Carlotta, e di Ottone. Edoardo \u00e8 attratto da Ottilia, Carlotta da Ottone.\nRiconoscimenti.\nGrolla d'oro per la produzione (Grazia Volpi). "}
{"id": "687847", "revid": "9", "url": "https://it.wikipedia.org/wiki?curid=687847", "title": "Resilienza (informatica)", "text": ""}
{"id": "687848", "revid": "76963", "url": "https://it.wikipedia.org/wiki?curid=687848", "title": "Paulo Costanzo", "text": "Di origine italiana, ha raggiunto la notoriet\u00e0 grazie alla partecipazione nella sitcom \"Joey\".\nBiografia.\nCostanzo ha recitato non solo in varie produzioni televisive ma anche a teatro, prendendo parte alle produzioni canadesi di \"Boogeyman\" (l'equivalente dell'italiano \"Uomo nero\") e di un'opera di Neil Simon, \"The Good Doctor\".\nAttualmente Costanzo vive a Los Angeles.\nQuando frequentava ancora la scuola elementare, Costanzo si \u00e8 rotto entrambe le gambe in seguito a un incidente d'auto. Per anni Paulo ha tenuto nel cappotto un vasetto con dentro i punti metallici risultati da questo incidente.\nPaulo Costanzo ha frequentato la Balmoral Secondary School, prima di trasferirsi alla Mayfield Secondary School, la locale scuola d'arte. Durante le superiori Costanzo ha recitato nella parte di Tony in una produzione scolastica di \"West Side Story\". La sua classe ha, inoltre, messo in scena una parodia di \"Friends\", in cui recitava la parte di Ross. In seguito, Costanzo ha dichiarato al \"Toronto Sun\" di aver avuto, in quell'occasione, un raffreddore tale \"da sembrare pi\u00f9 una vecchia ebrea che Ross\".\nCome molti altri attori, Costanzo ha cominciato la sua carriera al di fuori del teatro grazie ai telefilm. Ha recitato nella parte di Young Vito in \"The Don's Analysis\", di Arthur in \"My Date with the President's Daughter\", e di Yaakov/Gaston nell'episodio di \"Marie Taquet\" all'interno di \"\".\nNel 1998 Costanzo ha ottenuto il suo primo ruolo importante nella serie TV \"Animorphs\", facendo la parte dell'alieno Aximili-Esgarrouth-Isthill.\nLa sua carriera cinematografica \u00e8 iniziata nel 2000, quando ha interpretato il personaggio di Rubin Carver nella commedia \"Road Trip\" della DreamWorks. Stando a quanto riportato, sul set ha avuto qualche discussione col regista Todd Phillips. Da allora, ha recitato nella parte di Alexander Cabot III, l'amico/manager leggero e frivolo di un immaginario gruppo pop-rock nel film \"Josie and the Pussycats\".\nSono seguiti molti ruoli, tra cui quello di Troy in \"Gypsy 83\", di Ryan, a fianco di Josh Hartnett in \"40 giorni &amp; 40 notti\" per la Miramax, e di Stu, con Alicia Silverstone e Woody Harrelson nel progetto indipendente \"BancoPaz\".\nNel 2003 Costanzo ha recitato nella parte di Laurie nella commedia canadese \"A Problem with Fear, or Laurie's Anxiety Confronting the Escalator\".\nAmy Amatangelo, giornalista dell'emittente televisiva Zap2it's, ha giudicato positivamente il suo ruolo in \"Joey\". \"La vera sorpresa \u00e8 Paulo Costanzo (\"Road Trip\"), davvero bravo nella parte del nipote di Joey, Micheal, uno scienziato aerospaziale che vive ancora con una madre ultraprotettiva e che non ha proprio fortuna con le donne.\"\nNel 2013 partecipa come guest star nell'episodio intitolato \"La regina nera\" della nona stagione di \"Criminal Minds\"."}
{"id": "687857", "revid": "767487", "url": "https://it.wikipedia.org/wiki?curid=687857", "title": "Tu ridi (film)", "text": "Tu ridi \u00e8 un film del 1998, il quindicesimo film diretto dai fratelli Taviani, il loro secondo adattamento dalle \"Novelle per un anno\" di Pirandello dopo \"Kaos\".\nTrama.\nIl film \u00e8 costituito da due episodi:\nPrimo episodio.\nRoma, anni trenta: un cantante di grande successo, Felice Tespini, \u00e8 costretto ad abbandonare la carriera artistica a causa di un problema di salute. Ridotto a lavorare come contabile al Teatro dell'Opera di Roma, assiste quotidianamente alle soperchierie del sovrintendente del teatro, Gino Migliori, contro un collega d'ufficio, Tobia Rambaldi, costretto da una menomazione a camminare con un bastone. Fallito come cantante, infelice come marito \u2013 la moglie, Marika lo abbandoner\u00e0 presto \u2013 costretto in una vita asfittica e desolata, Felice - cos\u00ec, paradossalmente, si chiama il protagonista che d\u00e0 il titolo all'episodio - vive un'esperienza assai curiosa: nel sonno, ride. Incapace di dare spiegazioni a un fatto cos\u00ec bizzarro, cerca di allontanare il sospetto della moglie gelosa che la tradisca nel sogno, chiede consiglio alla scienza, si protesta innocente, crede a un dono di Dio a compenso delle proprie sofferenze. Scoprir\u00e0 invece dolorosamente di ridere dello scherzo, stupido e triviale, che viene giocato tutte le mattine a Tobia. Anche nella musica di Mozart, con il fa naturale - quasi sinistro, dice il maestro concertatore - della romanza del primo atto da \"Le nozze di Figaro\" di Mozart - ironico e tragico sono tutt'uno.\nTobia, si toglie la vita. Anche sul letto di morte potrebbe sembrare che rida, a causa della \u2018digestio mortis\u2019, spiega il dottore, proprio come Felice aveva tentato di spiegare con rumori di stomaco le risa che sua moglie dichiarava di sentire di notte. Il suicidio di Tobia e le violente parole di scherno che il balordo soprintendente avr\u00e0 nei confronti dell'amico, accusato di essere un idiota per non aver avuto il coraggio di uccidere il suo nemico prima di morire, danno a Felice il coraggio di porre fine alle proprie sofferenze, non prima di aver minacciato di morte il sovrintendente e avergli strappato, con una pistola giocattolo, una confessione scritta della propria codardia. Felice si reca quindi al mare per annegarsi, ma la casualit\u00e0 dell'incontro con una vecchia amica corista, Nora, gli concede un'estrema piccola vacanza. Un'ultima ora di svago, un'ultima confessione d'amore, un'ultima esibizione da baritono nel finale del II atto dell'Italiana in Algeri di Rossini. La vita: una breve vacanza prima della fine.\nSecondo episodio.\nNella Sicilia di oggi e senza tempo \u2013 la prima inquadratura \u00e8 per un meraviglioso tempio greco in triste contrasto con la speculazione edilizia dei quartieri popolari \u2013 si svolge la vicenda di due sequestri, in cui l'uno \u00e8 occasione per il racconto dell'altro. Un bambino viene rapito per dissuadere il padre, un mafioso, dal collaborare con la giustizia. Trattenuto in un appartamento, \u00e8 trattato dal carceriere (Lello Arena) con affetto giocoso e attenzione per la sua istruzione. Il carceriere \u2013 che ha lo stesso identico sguardo del traditore in un dipinto di Giotto (Ciclo della Cappella degli Scrovegni di Padova) gli regala un computer perch\u00e9 possa esercitarsi nel disegno e gli insegna a giocare a pallone a piedi nudi, come i ragazzini brasiliani. Premuroso, lo accompagna in un hotel abbandonato alle pendici del monte che prende il nome da un altro sequestrato il dottor Ballar\u00f2. La storia di questo personaggio - allo stesso tempo minaccia e intrattenimento per il ragazzo - d\u00e0 avvio a una digressione filmica che ci riporta indietro nel tempo, agli inizi del secolo, epoca in cui dei disgraziati pastori si erano trasformati per disperazione in banditi, portando a termine il sequestro di un anziano notabile del luogo, il Dottor Ballar\u00f2 (Turi Ferro), per essere poi con lui \u2018condannati\u2019 dalle circostanze, alla segregazione, per il resto della vita, non potendolo n\u00e9 liberarlo n\u00e9 ucciderlo.\nGrande \u00e8 il legame del dottore con quella gente, che riconosce per averla lui stesso curata, della quale conosce minutamente vita e sofferenze. Il dottore, che finir\u00e0 per diventare una persona di famiglia per quella piccola comunit\u00e0, con accorata commiserazione della miseria spirituale e dell'ignoranza di quelle persone, si trasformer\u00e0 in un insegnante, in una guida, e far\u00e0 conoscere loro l'opera di grandi scienziati fino al punto che un neonato, nato in quelle romite valli, porter\u00e0 uno strano nome: Galileo. La morte del dottore su quel monte ci riporta alle vicende del bambino rapito, che sar\u00e0 ucciso con un colpo di pietra e sciolto nell'acido. Il film termina con il carceriere che danza, come aveva fatto nel momento della sua prima apparizione in scena, dietro le sbarre. L'arte e la musica continuano - nonostante i tragici casi che trovano eco in recenti delitti di mafia \u2013 ad ispirare \u201cla ribellione, e la piet\u00e0\" che spingono \"a rinnovare l'atto d'amore verso gli altri\u201d (Paolo Taviani).\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "687865", "revid": "90227", "url": "https://it.wikipedia.org/wiki?curid=687865", "title": "Oligarchica", "text": ""}
{"id": "687866", "revid": "287204", "url": "https://it.wikipedia.org/wiki?curid=687866", "title": "Cultura di Ubaid", "text": "Al Ubaid () \u00e8 una cultura protostorica del Vicino Oriente antico con cui viene fatto tradizionalmente iniziare il calcolitico relativo all'area mesopotamica.\nLa cultura prende il nome dall'omonimo sito guida (al-\u02bfUbaid), dove per la prima volta fu individuata (da Henry Hall e Leonard Woolley negli anni venti del Novecento). Nasce e si sviluppa in Mesopotamia, per poi diffondersi lungo l'Eufrate, fino a toccare il sud dell'Anatolia.\nL'importanza di questa cultura consiste innanzitutto nella grande diffusione che ebbe in Mesopotamia: essa produsse moduli artigianali diversi nella parte settentrionale, caratterizzata da un diverso rapporto tra uomo e natura. Al periodo di Ubaid risalgono poi le prime opere di canalizzazione delle acque dell'alluvio, ancora in proporzioni solo locali. Importanti (e di dimensioni inedite) sono le realizzazioni templari e il deciso passaggio verso una religiosit\u00e0 collettiva (cio\u00e8 non pi\u00f9 gestita a livello familiare, come accadeva a \u00c7atalh\u00f6y\u00fck). Si sviluppa il commercio e la produzione ceramica in serie.\nLa cultura di Ubaid \u00e8 un passaggio fondamentale verso le cosiddette \"grandi organizzazioni\" che egemonizzarono la Bassa Mesopotamia. Il dibattito su di essa \u00e8 strettamente legato alla questione dell'origine dei Sumeri: per alcuni, in particolare gli archeologi, che pongono l'accento sulla continuit\u00e0 culturale tra Ubaid e il successivo periodo di Uruk, tale popolazione, la cui effettiva origine resta oscura, sarebbe giunta in Mesopotamia proprio in coincidenza degli inizi della cultura di Ubaid (fase 1 o 3); per altri, in particolare i filologi, influenzati dalla considerazione della ceramica, che da dipinta (Ubaid) diviene non dipinta (Uruk), oltre che dalla constatazione di una \"tardiva\" comparsa della scrittura, tendono a far coincidere l'arrivo dei Sumeri con gli inizi del periodo di Uruk.\nLimiti cronologici e geografici.\nLa produzione ceramica del tipo Ubaid (d'impasto verdastro e talvolta ingubbiatura bianca, dipinta in nero su fondo crema) \u00e8 stata ripartita convenzionalmente in diversi modi:\nRiassumendo e conglobando le due prospettive:\nEsiste, in generale, una forte continuit\u00e0 (in particolare nell'ambito della produzione ceramica) tra Ubaid e le culture leggermente pi\u00f9 antiche di Eridu e Haggi Muhammad. Le diverse classificazioni accademiche danno seguito a queste sovrapposizioni, in modo che le culture di Eridu, Haggi Muhammad, Ubaid classico e Ubaid tardo vengono appunto rispettivamente indicate, con alcune oscillazioni, anche come Ubaid 1, 2, 3 e 4. A Oueili sono stati rintracciati dei livelli stratigrafici di tipo Ubaid: trattandosi di livelli pi\u00f9 antichi di quelli di Eridu, essi danno corpo a una fase che \u00e8 stata indicata come Ubaid 0. Come afferma Jean-Louis Huot, la ceramica di Ubaid 0 \u00e8 accostabile a quella di Choga Mami.\nI siti pi\u00f9 importanti che definiscono la cultura, oltre allo stesso sito guida, sono Eridu e Ur. Successivamente, la cultura di Ubaid si diffonde al nord, in particolare a Tell 'Uqair (nei pressi di Kutha), a Ras el-\u02bfAmiya (nei pressi di Kish) e a Tell Madhur (nei pressi del lago Hamrin). Gli strati archeologici pi\u00f9 antichi sono di difficile individuazione: spesso gli scavi che riguardano le sequenze storiche non li raggiungono, mentre per gli insediamenti ad un certo punto abbandonati \u00e8 da credere che siano stati sepolti dai progressivi depositi alluvionali.\nAlla cultura di Ubaid succede, per preminenza nella Bassa Mesopotamia, la cultura di Uruk: non si tratta di una rottura, perch\u00e9 si segue la via di un progresso tecnologico e organizzativo gi\u00e0 in corso. La scansione nella periodizzazione \u00e8 suggerita da un cambio di stile nella produzione ceramica, che con Uruk diviene lustrata, sia in grigio che in rosso.\nEconomia.\n\u00c8 in questa fase di Ubaid che l'uomo avvia una prima opera di canalizzazione dell'alluvio mesopotamico: gli scavi permettono tanto di indirizzare le acque verso terreni che ne sono privi, quanto soprattutto di effettuare un drenaggio delle zone acquitrinose e paludose, concentrate per lo pi\u00f9 nei pressi del delta. Ci\u00f2 che avanza dalle piene stagionali viene inoltre raccolto in bacini. Sar\u00e0 per\u00f2 solo con il tardo-Uruk che questa mobilitazione assumer\u00e0 un livello almeno cantonale (cui si accompagna la possibilit\u00e0 del trasporto fluviale).\nGli insediamenti si dispongono lungo i canali ed hanno un'evidente funzione agricola. Un importante manufatto-guida per Ubaid \u00e8 il falcetto di terracotta, strumento ormai diffusissimo per un'attivit\u00e0, quella di raccolta delle graminacee, che \u00e8 ormai divenuta massiva. Il falcetto risulta assai pi\u00f9 economico rispetto alle falci in selce fabbricate in precedenza. Altro manufatto-guida \u00e8 la ceramica, cotta abbondantemente e decorata con temi geometrici in marrone e in nero, forse nei termini di un'influenza da parte di Haggi Muhammad.\nUn ruolo importante deve aver avuto anche l'allevamento (bovini e caprovini). \u00c8 possibile che sempre in questa fase abbiano esordito l'arboricoltura, in particolare di palme da datteri, e l'orticoltura (con cipolle e legumi vari), quest'ultima favorita da un'ormai larga disponibilit\u00e0 di acqua di superficie.\nOltre all'allevamento, a seconda dei siti, \u00e8 esercitata anche la pesca: come nel caso tipico di Eridu, nei templi di diverse localit\u00e0 sono state rintracciate offerte legate a questa dieta (ami e chiodi ricurvi, usati per fissare le reti).\nNei centri della fase Ubaid, tanto quelli meridionali quanto quelli settentrionali, \u00e8 attestata una prima metallurgia: si lavora il rame puro e quello arsenicale, con una perizia di un certo rilievo. I manufatti sono per\u00f2 poco documentati, anche perch\u00e9 il metallo veniva spesso riutilizzato. \u00c8 per\u00f2 nelle zone di maggiore concentrazione della materia prima che si ha riscontro di una tecnologia realmente diffusa, come nell'Anatolia orientale (Ergani Maden) e nella Palestina meridionale, in cui la cultura ghassuliana sfrutta i giacimenti della 'Araba.\nArchitettura templare e stratificazione della societ\u00e0.\nLe abitazioni sono inizialmente assai povere: le capanne sono fabbricate con canna ed argilla, ma nel tempo le strutture si vanno irrobustendo. Sempre maggiore imponenza va assumendo il tempio: quelli presenti ad Eridu sono piccole \"cappelle\", ma nella fase \"classica\" di Ubaid (strati 11-8) assumono la forma di cella allungata, con ai lati ambienti pi\u00f9 piccoli e sporgenti. Successivamente, con i templi coevi allo strato 8 e poi, pienamente, nella fase degli strati 7 e 6 (Ubaid tarda), si impone il modello del tempio \"tripartito\" (alla cella allungata al centro vengono associate due file di stanze). L'ingresso, originariamente posto al centro, diviene laterale e vi si accede tramite una scala che sopravanza con le ultime alzate la piattaforma di accesso. I muri esterni sporgono e rientrano in alternanza: questo tipo architettonico diverr\u00e0 caratteristico del Vicino Oriente per 3000 anni.\nI templi acquistano via via un'imponenza mai raggiunta fino ad allora da alcun tipo di edificio: quelli della fase Ubaid classica potevano misurare anche 20x12m. Mario Liverani arguisce che \"l'enucleazione della funzione cultuale comport\u00f2 subito dei precisi contraccolpi sull'organizzazione del potere economico e politico, nella direzione della centralizzazione\". Le offerte affluiscono al tempio, richiedendo un'organizzazione dell'attivit\u00e0 di culto, ormai pubblica. La stessa costruzione dei templi richiede un coordinamento e una mobilitazione \"statale\" e il sacerdozio \u00e8 da presumersi divenga ben presto \"professionale\".\nEsistono diversi indizi che avvalorano l'ipotesi della riuscita centralizzazione delle funzioni di governo:\nNella fase di Ubaid si va dunque verso una centralizzazione del potere e una stratificazione sociale: si assiste alla nascita di manodopera specializzata che aveva bisogno di una committenza istituzionale che la mantenesse.\nIl tempio diviene l'edificio centrale, intorno al quale ruotano le funzioni di coordinamento, di guida della societ\u00e0 e di accumulo del surplus alimentare.\nCulture coeve.\nA nord, diversi centri prendono il posto della cultura di Halaf, destinata a scomparire. Meglio nota \u00e8 la zona che diverr\u00e0 l'Assiria, con i siti di Tepe Gawra, Arpachiya e Ninive, ma anche altri nelle zone di Nuzi, di Shemshara, del Gebel Singiar (in particolare Telul el-Thalatat) o del \"triangolo del Khabur\" (in particolare Tell Brak).\nI templi di Tepe Gawra si succedono in una sequenza del tutto simile a quella di Eridu, pur se leggermente tardiva. Nello strato 13 di Gawra si trova un complesso templare formato da tre santuari, in cui a tratti originali si mescolano tratti meridionali. Nella fase Ubaid, insomma, il nord e il sud sembrano manifestare lo stesso avanzamento culturale e tecnologico. Eppure le differenze spiccano e non mancheranno di farsi sentire nel tempo. A Gawra sono frequenti gli edifici rotondi, ereditati dal periodo di Halaf e presenti ancora nello strato 11 (corrispondente all'Uruk antico), che attestano la vicinanza di gusti \"pedemontani\". Il meridione, nel complesso, demograficamente \u00e8 sempre pi\u00f9 preponderante e si profila come centro organizzativo rispetto alle aree \"marginali\", che forniscono pietre dure e metalli. Pur avvertendo con forza l'influsso culturale del sud, il nord si attesta su un sistema gentilizio, in cui un forte ruolo ha appunto la personalit\u00e0 del capo."}
{"id": "687868", "revid": "1372005", "url": "https://it.wikipedia.org/wiki?curid=687868", "title": "Magnate", "text": "Il magnate \u00e8 una persona con autorit\u00e0 e potenza, in genere un industriale o un finanziere di importanza conclamata; \u00e8 sinonimo del termine inglese tycoon.\nUsi storici del termine in Italia.\nIn Italia, in et\u00e0 comunale, erano cos\u00ec definiti i cittadini del comune di elevate condizioni sociale ed economica, in genere con titoli nobiliari e con una posizione influente nella vita politica. Accanto a questi si trovano per\u00f2 anche i membri delle famiglie di origine mercantile arricchitesi che, soprattutto a partire dal XIII secolo, si avvicinano lentamente a quelle dell'antica inurbata (cio\u00e8 migrata dalla campagna verso la citt\u00e0), imitandone lo stile di vita ed iniziando ad ordinare i propri figli cavalieri, attraverso le tradizionali cerimonie d'investitura.\nQueste famiglie, sempre ai vertici delle istituzioni comunali, tramite l'esercizio delle pi\u00f9 alte magistrature e la partecipazione costante nei consigli cittadini, si scontreranno spesso e con violenza per il predominio sulla scena politica; \u00e8 per questo che alla fine del Duecento, in molte citt\u00e0 italiane verranno proclamate delle Leggi antimagnatizie, miranti proprio all'esclusione dal governo di tutte quelle famiglie, sia di origine feudale che mercantile, nelle cui file si trovassero dei cavalieri; a questo proposito, si possono ricordare i provvedimenti adottati a Firenze nel 1293 su proposta di Giano della Bella, conosciuti come Ordinamenti di Giustizia, che pi\u00f9 che rivolgersi contro la nobilt\u00e0 di sangue, intendevano porre un freno al potere esercitato da questa oligarchia che condivideva gli stessi ideali e si era a lungo imposta ai vertici delle istituzioni. Vennero quindi create delle liste di Magnati, che di fatto erano liste di proscrizione politica, ovvero limitavano i diritti politici dei Grandi, impedendogli di accedere al governo del Comune, riservandogli una fortissima imposizione fiscale, insieme ad una altrettanto forte discriminazione giudiziaria. \nNon c'\u00e8 da stupirsi per\u00f2 se queste leggi verranno mitigate nelle generazioni successive, dato che anche i membri delle Arti Maggiori ne facevano ormai parte.\nNell'accezione odierna il magnate \u00e8 colui che \u00e8 a capo, generalmente dopo averlo creato, di un impero economico-finanziario, di un'industria o di notevoli possedimenti immobiliari.\nI Magnati di Firenze.\nLe famiglie magnatizie, i \"Grandi\" di Firenze, fra citt\u00e0 e contado, secondo le liste del 1295, divisi per sestieri [la lista dei Grandi, non era una lista bloccata, chiusa, al contrario nelle generazioni successive, altre famiglie accedettero a detto status e invece moltissime famiglie gi\u00e0 Grandi, ottennero di farsi popolari. Questa era l'eccezione, ovvero l\"'escamotage\" che consentiva ai Grandi, accettando di mutare nome e stemma, oltre all'iscriversi ad un'Arte, di riottenere la pienezza dei diritti politici ed accedere alle Tre Maggiori Magistrature della Repubblica (ovvero al governo della stessa), il Priorato, i collegi dei XII Buonomini e dei XVI Gonfalonieri di Compagnia, altrimenti precluse per via degli Ordinamenti di Giano della Bella. Spesso le liste pubblicate, riportano solo i Magnati di citt\u00e0 (\u00e8 la prima lista stilata nel 1293), principalmente di nobilt\u00e0 civica e non quelli di contado, quasi tutti di nobilt\u00e0 feudale].\nUsi storici del termine nell'Europa centrale.\nIn Polonia erano chiamati cos\u00ec i rappresentanti dell'alta nobilt\u00e0. I magnati si distinguevano dagli altri esponenti della szlachta per ricchezza fondiaria e potere politico. Gli interessi magnatizi erano spesso in aperta contrapposizione a quelli regi e a quelli della piccola e media aristocrazia. Le lotte di potere tra gli esponenti delle famiglie magnatizie furono un tratto saliente della storia della confederazione polacco-lituana tra il XVII e il XVIII secolo e uno dei fattori di crisi di tale stato.\nIn Ungheria il termine \"magnate\" era applicato ai membri della camera alta della dieta d'Ungheria. Tale organo assembleare era chiamato \"F\u0151rendih\u00e1z\" o Camera dei Magnati.\nNella Serbia e nella Croazia medievali troviamo il termine velika\u0161 (derivante da \"'veliko\", grande) applicato alla nobilt\u00e0 pi\u00f9 elevata, detentrice delle principali cariche governative. In Bosnia era invece utilizzata l'espressione \"vlastelin\" (derivante da \"vlast\", potere, autorit\u00e0)."}
{"id": "687869", "revid": "256896", "url": "https://it.wikipedia.org/wiki?curid=687869", "title": "Area archeologica di Serra", "text": ""}
{"id": "687870", "revid": "124658601", "url": "https://it.wikipedia.org/wiki?curid=687870", "title": "Margaret Rutherford", "text": "Vinse il premio Oscar alla miglior attrice non protagonista nel 1964 per \"International Hotel\". \u00c8 nota soprattutto per aver interpretato sullo schermo Miss Marple, il personaggio nato dalla penna di Agatha Christie.\nBiografia.\nNata in un sobborgo a sud di Londra, Margaret Taylor Rutherford era l'unica figlia di William Rutherford Benn e della sua seconda moglie Florence Nicholson. Prima della sua nascita, il padre aveva sofferto di gravi problemi mentali che lo avevano condotto ad uccidere suo padre, un reverendo, motivo per cui venne internato per diversi anni in un manicomio criminale.\nLa piccola Margaret venne portata in India, ma fece ritorno in Gran Bretagna all'et\u00e0 di tre anni, per vivere con la zia, Bessie Nicholson, dopo che sua madre era morta suicida. Educata alla Wimbledon High School e al RADA, fece il suo debutto teatrale all'Old Vic nel 1925, dopo essersi dedicata all'insegnamento di dizione.\nLa Rutherford sfrutt\u00f2 la sua caratteristica fisicit\u00e0 e il suo spirito arguto e garrulo per affermarsi come attrice brillante, in commedie come \"L'importanza di chiamarsi Ernesto\" di Oscar Wilde, messa in scena al Globe Theatre nel 1939, e \"Spirito allegro\" di No\u00ebl Coward (nel ruolo della maldestra veggente, Madame Arcati), diretta dallo stesso autore nel 1941 al Piccadilly Theatre di Londra.\n\u00abNon avrei mai pensato di recitare per far ridere. Non pensavo che la platea mi ritenesse cos\u00ec divertente\u00bb, avrebbe scritto nella propria autobiografia, pubblicata postuma nel 1972.\nPur essendo stata impiegata nel cinema sin dal 1936, divenne popolare sul grande schermo in tarda et\u00e0, nei primi anni sessanta, quando interpret\u00f2 il personaggio di Miss Marple in quattro film di produzione britannica ispirati ai gialli di Agatha Christie, e tutti diretti da George Pollock\": Assassinio sul treno\" (1961), tratto da \"Istantanea di un delitto\", \"Assassinio al galoppatoio\" (1963), tratto da \"Dopo le esequie\" (romanzo in cui il protagonista \u00e8 Hercule Poirot), \"Assassinio sul palcoscenico\" (1964), tratto da \"Fermate il boia\" (romanzo in cui il protagonista \u00e8 Hercule Poirot) e \"Assassinio a bordo\" (1964), tratto da un soggetto originale.\nLa sua interpretazione energica e spiritosa di Miss Marple ottenne un grande successo e le rinnov\u00f2 l'affetto del pubblico anche a livello internazionale. In quel periodo vinse il premio Oscar alla miglior attrice non protagonista e il Golden Globe per la sua partecipazione al film \"International Hotel\" (1963) di Anthony Asquith, nel ruolo di una duchessa smemorata, al fianco dei protagonisti Elizabeth Taylor e Richard Burton. In seguito recit\u00f2 nelle pellicole \"Falstaff\" (1966) di Orson Welles e \"La contessa di Hong Kong\" (1967) di Charles Chaplin. Il suo ultimo film, girato in Italia, fu \"Arabella\" (1967) di Mauro Bolognini, ove interpretava la nonna di Virna Lisi.\nVenne nominata Ufficiale dell'Ordine dell'Impero Britannico (OBE) nel 1961 ed elevata al grado di Dama di Commenda (DBE) nel 1967.\nVita privata.\nNel 1945 spos\u00f2 il collega Stringer Davis che, oltre a prendere parte alla celebre serie dei film con Miss Marple nei primi anni sessanta e, bench\u00e9 non accreditato, al film \"Arabella\" (1967), le rimase sempre accanto sostenendola soprattutto nei suoi periodi di depressione. Negli ultimi anni l'attrice fu afflitta dalla malattia di Alzheimer. Mor\u00ec nel 1972 ad 80 anni di et\u00e0, nella sua casa, nella contea di Buckinghamshire."}
{"id": "687871", "revid": "11694", "url": "https://it.wikipedia.org/wiki?curid=687871", "title": "Asessuale", "text": ""}
{"id": "687873", "revid": "1632387", "url": "https://it.wikipedia.org/wiki?curid=687873", "title": "Parco naturale regionale Costa Otranto-Santa Maria di Leuca e Bosco di Tricase", "text": "Il parco naturale regionale Costa Otranto-Santa Maria di Leuca e Bosco di Tricase \u00e8 un'area naturale protetta della Puglia istituita con la legge regionale del 26 ottobre 2006, n. 30.\nL'8 febbraio 2008 il Consiglio provinciale della Provincia di Lecce ha approvato lo schema di atto costitutivo e lo statuto del Consorzio incaricato della gestione del parco, che avr\u00e0 sede ad Andrano. Il Consorzio amministrer\u00e0 il parco per almeno cinque anni, e comunque fino alla costituzione da parte della Provincia di Lecce dell'Ente di gestione delle aree protette. Il 29 luglio 2008 \u00e8 stato costituito il Consorzio per la gestione del parco.\nTerritorio.\nIl parco si estende sul territorio dei comuni di Alessano, Andrano, Castrignano del Capo, Castro, Corsano, Diso, Gagliano del Capo, Ortelle, Otranto, Santa Cesarea Terme, Tiggiano e Tricase. Il parco comprende anche la zona dove sorge il faro di Punta Palasc\u00eca, punto pi\u00f9 orientale d'Italia.\nL'istituzione dell'area protetta, dislocata lungo la costa orientale del Salento (costa alta a picco sul mare), mira a conservare e recuperare le specie animali e vegetali; salvaguardare i valori e i beni storico-architettonici; incrementare la superficie e migliorare la funzionalit\u00e0 ecologica degli ambienti naturali; introdurre misure di mobilit\u00e0 sostenibile; promuovere attivit\u00e0 di educazione, di formazione e di ricerca scientifica ed attivit\u00e0 ricreative sostenibili; promuovere e riqualificare infine le attivit\u00e0 economiche compatibili, al fine di migliorare la qualit\u00e0 della vita delle popolazioni residenti.\nPer queste motivazioni, sull'intero territorio dell'area protetta sono vietate le attivit\u00e0 e le opere che possono compromettere la salvaguardia del paesaggio e degli ambienti naturali tutelati, con particolare riguardo alla flora e alla fauna protette e ai rispettivi habitat.\nFondamentale caratteristica di questo tratto di costa \u00e8 la presenza di cavit\u00e0 legate al fenomeno del carsismo ed all'interazione di sorgenti costiere combinate con l'erosione provocata dal mare.\nTra le grotte pi\u00f9 importanti sono da citare:\nIn esse sono stati rinvenuti numerosi reperti fossili risalenti al paleolitico ed al neolitico.\nFlora.\nDa un punto di vista botanico, l'area \u00e8 articolata in fasce parallele estese parallelamente alla linea di costa.\nNella prima fascia vi \u00e8 una scarsa copertura vegetale. Le uniche specie a poter sopravvivere in questo habitat estremo sono quelle alofile, quali:\nLimonium virgatum (limonio virgato),\nArthrocnemum fruticosum (salicornia fruticosa),\nCritmum maritimum (finocchio marino),\nCapparis spinosa (cappero).\nle falesie rocciose sono popolate invece da una flora rupicola ricca di specie vegetali di grande rilevanza conservazionistica, e alcune di esse sono da considerare endemismi salentini; si tratta in particolare di:\nCentaurea leucadea (fiordaliso di Leuca),\nCentaurea nobilis (fiordaliso nobile),\nCentaurea japigica (fiordaliso salentino),\nDianthus japigicus (garofanino salentino)\nVicia giacominiana (veccia di Giacomini)\nsi hanno anche specie di interesse fitogeografico, ad areale orientale, quali:\nAurinia leucadea (alisso di Leuca),\nCampanula versicolor (campanula pugliese),\nEphedra campylopoda (efedra orientale),\nEchinops spinosissimus (cardo pallottola),\nUmbilicus cloranthus (ombelico di venere verdastro).\nPi\u00f9 all'interno, a quote pi\u00f9 alte, si trova un vasto altipiano roccioso caratterizzato da formazioni di pseudosteppa a Stipa austroitalica (lino delle fate) e Cymbopogon hirtus (barboncino mediterraneo), rientranti nella classe fitosociologica Thero-Brachypodietea, habitat prioritario della Direttiva Habitat 92/43 CEE, e di gariga\nNella zona sono presenti inoltre la macchia mediterranea, caratterizzata dalla presenza di quercia spinosa (splendida quella in localit\u00e0 Le Orte) e boschetti a quercia vallonea e leccio.\nFauna.\nL'area \u00e8 interessata da un notevole passaggio migratorio delle seguenti specie di uccelli:\nDiverse cavit\u00e0 carsiche ospitano rare cenosi ipogee e numerose specie di invertebrati endemici."}
{"id": "687878", "revid": "339392", "url": "https://it.wikipedia.org/wiki?curid=687878", "title": "Edoardo Fenech-Adami", "text": ""}
{"id": "687885", "revid": "986213", "url": "https://it.wikipedia.org/wiki?curid=687885", "title": "Johannes Rudbeckius", "text": "Biografia.\n\u00c8 stato vescovo di V\u00e4ster\u00e5s, in Svezia, dal 1619 fino alla sua morte, e cappellano personale del re Gustavo II Adolfo \"il Grande\".\nNel 1623 fond\u00f2 il primo ginnasio di V\u00e4ster\u00e5s. Fu sposato due volte, e dalla seconda moglie ebbe un figlio maschio, Olaus Rudbeck, che divenne il pi\u00f9 importante scienziato svedese del diciassettesimo secolo. \nLa pronipote del vescovo Rudbeckius, Wendela Rudbeck, spos\u00f2 Peter Olai Nobelius, avo di Alfred Nobel.\nGenealogia episcopale.\nLa genealogia episcopale \u00e8:"}
{"id": "687887", "revid": "116467367", "url": "https://it.wikipedia.org/wiki?curid=687887", "title": "Amanita ceciliae", "text": "Amanita ceciliae \u00e8 un basidiomicete del gruppo della famiglia delle Amanitaceae. Come tutte le specie della sezione \"Vaginatae\" presenta un'evidente striatura sul margine del cappello ed \u00e8 priva di anello.\nEtimologia.\nDal latino \"ceciliae\" = \"di Cecilia\".\nDescrizione della specie.\nCappello.\n8\u201316\u00a0cm, prima campanulato-ogivato, poi convesso, infine piano, con leggero umbone centrale; di un bel grigio caldo tendente al bruno, ma anche variabile dal giallo-olivastro al brunastro, di varie tonalit\u00e0, pi\u00f9 scuro al centro.\nPresenta resti di velo abbastanza persistenti, grigiastri che tendono ad annerire. Margine vistosamente striato.\nLamelle.\nFitte, di colore bianco, libere al gambo che tendono ad ingrigire sul filo negli esemplari adulti.\nGambo.\nAssai slanciato (10-25 x 1,5-2,5\u00a0cm) tanto da far pensare ad una \"Macrolepiota procera\", come questa presenta zebrature grigio medio su un fondo biancastro; leggermente attenuato verso l'alto, privo di anello, cavo all'interno a maturit\u00e0.\nVolva.\nRidotta a frammenti o dissociata in pseudo cercini concolori alle decorazioni zebrate del gambo; bianca, grigiastra al piede appena ingrossato.\nCarne.\nBianca oppure bianco-sporca (quasi grigia), immutabile.\nDistribuzione e habitat.\nCresce in estate/autunno, nei boschi termofili di latifoglia, su terreno argilloso. Alcuni autori l'assegnano anche ad habitat di conifera a basse quote.\nPiuttosto rara.\nCommestibilit\u00e0.\nVelenoso da crudo.\nSeppur commestibile dopo adeguata cottura, bisogna evitarne la raccolta poich\u00e9 assai raro."}
{"id": "687889", "revid": "1543377", "url": "https://it.wikipedia.org/wiki?curid=687889", "title": "Mbuna", "text": "Mbuna \u00e8 un termine chichewa che indica alcune specie di ciclidi endemiche del lago Malawi. Letteralmente, il termine \"mbuna\" significa \"che stanno fra i sassi\", e si riferisce al comportamento tipico di questi pesci, che preferiscono nascondersi fra le rocce che nuotare in acqua aperta. Gli mbuna sono particolarmente apprezzati dagli acquariofili per i loro colori sgargianti, sebbene siano anche particolarmente aggressivi e territoriali.\nHabitat.\nLe Mbuna vivono nel grande lago Malawi, che presenta numerosi ambienti diversi: quello in cui vivono le Mbuna \u00e8 un biotopo di scogliera, non omogeneo. Questi ciclidi abitano pareti rocciose, fondi sassosi, anfratti e anche ammassi di sassi isolati, in una profondit\u00e0 compresa tra i -3 i -50 metri.\nLa temperatura dell'acqua, da limpida a fangosa, varia dai 23\u00b0 ai 29\u00a0\u00b0C, con un pH compreso tra 7.8 e 8.5\nEtologia.\nNel lago esistono numerose isolette (a volte poco pi\u00f9 che grossi massi semi-emersi): in questo habitat diverse specie si sono abituate a vivere vicine, sopportandosi tranquillamente e creando vere e proprie comunit\u00e0 \"multietniche\", con centinaia di pesci che vivono concentrati in un'area relativamente piccola. Questo comportamento sembra sia una difesa dai predatori, poich\u00e9 aumenterebbe le probabilit\u00e0 di ciascun individuo di non essere predato.\nAcquariofilia.\nL'allevamento in acquario degli mbuna prevede l'uso di grosse vasche con molto spazio per il nuoto, arredate da \"rocciate\", ovvero grandi rocce che formano numerosi anfratti e tane, habitat ideale per queste specie di ciclidi. Le piante acquatiche molto spesso sono assenti. Nel giro di pochi mesi le rocce si ricoprono di un sottile strato di alghe di cui spesso molte specie di mbuna si nutrono."}
{"id": "687891", "revid": "1782831", "url": "https://it.wikipedia.org/wiki?curid=687891", "title": "Ricciarda (Foscolo)", "text": "La Ricciarda \u00e8 una tragedia di Ugo Foscolo in cinque atti ideata prima del trasferimento dell'autore a Firenze e qui composta nell'arco di tempo che va dal settembre 1812 ai primi di giugno dell'anno successivo.\nEssa venne rappresentata per la prima volta a Bologna il 17 settembre del 1813 dalla compagnia di attori diretta da Salvatore Fabbrichesi. Il ruolo principale venne dato a un'attrice non molto esperta, Carolina Cavalletti Tessari, che aveva sostituito da poco tempo la primadonna Anna Fiorilli Pellandi.\nLa tragedia venne pubblicata nel 1820 a Londra con una dedica a Lord John Russell per l'editore John Murray.\nLa tragedia, che \u00e8 ambientata nel medioevo ed \u00e8 versificata in endecasillabi sciolti, si svolge, secondo le unit\u00e0 aristoteliche, in un'unica giornata. Protagonisti della vicenda sono due innamorati, Guido e Ricciarda, i cui padri si combattono ferocemente da pi\u00f9 di trent'anni. Ricciarda \u00e8 infatti figlia di Guelfo tiranno di Salerno il cui fratellastro Averardo \u00e8 padre di Guido.\nIn una lettera a Silvio Pellico, il 4 ottobre 1812 Foscolo scrive:\nInfatti la \"Ricciarda\" \u00e8, delle tre tragedie foscoliane, quella pi\u00f9 concentrata e tesa e anche pi\u00f9 adatta alla rappresentazione.\nTrama.\nAtto I.\nAverardo e Guelfo pur essendo fratellastri sono nemici. Guido, figlio di Averardo ama per\u00f2 follemente la figlia di Guelfo, Ricciarda, e per poterle stare vicino rimane nascosto nel sepolcreto della reggia dello zio. Corrado viene mandato da Averardo inutilmente dal figlio per convincerlo a tornare presso il padre. Ricciarda intanto \u00e8 combattuta tra l'amore per Guido e la piet\u00e0 che prova nei confronti del padre anche se la contrasta.\nAtto II.\nAverardo si traveste da Corrado; riesce ad avere un colloquio con Guelfo e cerca di spaventarlo dicendogli che Salerno, di cui Guelfo \u00e8 il signore, \u00e8 piena di nemici bavarici pronti a sostenere Averardo contro di lui; gli propone un patto: Guelfo dominer\u00e0 su Salerno, le mura e il mare, Averardo su Avellino e Benevento, mentre Guido sposer\u00e0 Ricciarda.\nAtto III.\nAverardo, grazie a Corrado, riesce ad incontrarsi con il figlio Guido nel sepolcreto. Guido desidererebbe che il padre fosse il vincitore della lotta fratricida, anche se sa che questo non pu\u00f2 procurargli gioia. Entra in scena Guelfo con Ricciarda alla quale viene chiesto di decidere, ed ella fa giuramento che non sar\u00e0 sposa di Guido ma che seguir\u00e0 la madre presso la sua tomba per finire la sua triste esistenza. Guelfo annuncia la guerra contro il fratello.\nAtto IV.\nRicciarda dice a Guido che se non potr\u00e0 essere sua non sar\u00e0 nemmeno del signore straniero al quale il padre l'ha promessa sposa e che ha deciso di farsi monaca. Ha inizio la battaglia. La giovane donna viene consegnata ad un fedele scudiero perch\u00e9 sia custodita e tenuta in salvo.\nAtto V.\nGuelfo viene vinto e si reca al sepolcreto dove trova Ricciarda che non vuole svelargli dove si trovi Guido. Guelfo, sospettando che Guido si trovi nascosto tra le tombe, grida di avere ucciso la donna da lui amata; a questo punto Guido esce fuori dal suo nascondiglio e trovatosi davanti a Guelfo viene ferito a morte da costui. Accorre Averardo con le guardie, e Guelfo, preso da terribile furore uccide Ricciarda, quindi immerge il ferro nel proprio petto.\nStoria dell'opera.\nQuando, dopo due rappresentazioni, un rescritto vicereale del 13 dicembre 1811 viet\u00f2 che \"Ajace\", la sua precedente tragedia, fosse nuovamente messa in scena, Foscolo, su consiglio del Ministro dell'Interno Luigi Vaccari, scrisse a Eugenio di Beauharnais scusandosi e promettendo una nuova tragedia. A quella che sarebbe divenuta la \"Ricciarda\", Foscolo cominci\u00f2 per\u00f2 a lavorare solo nell'autunno successivo, portandola a compimento nel giugno del 1813. \nLuned\u00ec 14 settembre 1812, da Firenze, il poeta scriveva a Cornelia Rossi Martinetti: \u00ab La mia povera \"Ricciarda\", ch'era la pi\u00f9 bella, la pi\u00f9 innamorata e la pi\u00f9 disgraziata tra le principesse, mi aspetta. E domenica all'alba incomincer\u00f2, la stare, finch'ella non sar\u00e0 morta, ed io non avr\u00f2 pianto e ripianto sovr'essa \u00bb. Alla famiglia comunicava il 29 settembre, del tutto esagerando, di aver quasi concluso l'opera, smentendosi il 1\u00ba ottobre, quando all'amico Sigismondo Trechi confidava invece di essere in assai precarie condizioni di salute e di non riuscire a lavorare. \nUna lettera di Foscolo a Silvio Pellico, scritta il 4 ottobre, rivelava che l'autore \u00ab gi\u00e0 correva verso il terz'atto, quando \"gli\" \u00e8 toccato di dirle addio per allora: la ripiglier\"\u00e0\" luned\u00ec \u00bb. Foscolo motivava l'interruzione con problemi di salute, auspicando di terminare la \"Ricciarda\" entro inizio dicembre, in modo da consegnarla a Milano alla compagnia di Salvatore Fabbrichesi - la stessa che aveva messo in scena \"Ajace\" -, e da farla rappresentare \u00ab nell'anniversario \u00bb della tragedia precedente. Secondo quanto riferito a Isabella Teotochi Albrizzi il 15 ottobre, per\u00f2, unicamente il primo atto era stato completato.\nIl 22 gennaio 1813 esagerava ancora in una missiva alla famiglia, definendo finita una tragedia cui invece non aveva pi\u00f9 fatto alcun accenno ad altri destinatari. Una lettera a Camillo Ugoni del 23 febbraio diceva al contrario che la composizione procedeva lentamente. Con il trasferimento a Bellosguardo Foscolo si dedic\u00f2 soprattutto all'incompiuto poema \"Le Grazie\", tanto che in aprile si accingeva a completare il primo atto, come rivela una lettera a Quirina Mocenni Magiotti. Il contrasto tra questa affermazione e quelle dei mesi precedenti \u00e8 solo apparente perch\u00e9, come sembrano testimoniare i manoscritti rimasti e come sulla loro base ipotizza Maria Maddalena Lombardi, \u00ab inizialmente la composizione non avveniva per ordine dal primo al quinto atto, ma si spostava continuamente da un atto all'altro, con frequenti pentimenti, riscritture, inserimenti, insistenze su una singola scena e indicazioni di scene solo previste ma lasciate in bianco \u00bb. Successivamente il copista Andrea Calbo stendeva una prima versione che, dopo l'intervento del Foscolo, liberava il campo per un'ulteriore stesura, su cui l'autore interveniva ancora effettuando le ultime modifiche.\nA partire da maggio il lavoro prosegu\u00ec rapidamente, tanto da poter scrivere il 29 a Ugoni che \u00ab la \"Ricciarda\" \u00e8 in viaggio per Milano \u00bb. Sulla base dei manoscritti e di numerose epistole foscoliane inviate tra il 5 e il 10 giugno, si pu\u00f2 con ragionevole sicurezza sostenere che l'opera venne effettivamente portata a termine il 7 giugno e spedita il giorno successivo. Foscolo domand\u00f2 due settimane pi\u00f9 tardi al Trechi d'informarsi se la \"Ricciarda\" aveva sollevato delle perplessit\u00e0 a livello politico, dal momento che non era ancora giunta risposta dal Ministro dell'Interno Vaccari. Il 24 luglio Foscolo si rec\u00f2 di persona a Milano, attratto anche da questioni di cuore, e il 1\u00ba agosto comunic\u00f2 alla contessa d'Albany e alla Magiotti che l'opera era stata \u00ab ribenedetta \u00bb, \u00ab almeno ufficiosamente \u00bb, aggiunge la Lombardi, \u00ab giacch\u00e9 il \"visto\" del Vaccari sul copione \u00e8 datato 19 agosto 1813 \u00bb.\nLa prima rappresentazione si tenne il 17 settembre 1813 presso il Teatro Comunale di Bologna. La ripartizione dei ruoli fu la seguente: Carolina Cavalletti Tessari-Ricciarda, Demetrio Cristiani-Guido, Alberto Tessari-Guelfo, Giovanbattista Prepiani-Averardo, e un non meglio specificato Barlaffa interpret\u00f2 Corrado."}
{"id": "687893", "revid": "81195", "url": "https://it.wikipedia.org/wiki?curid=687893", "title": "Nitrogen", "text": ""}
{"id": "687894", "revid": "187", "url": "https://it.wikipedia.org/wiki?curid=687894", "title": "Fuchsia", "text": "Fuchsia \u00e8 un genere di piante appartenente alla famiglia delle Onagraceae, originario del continente americano. \nLe fuchsie sono cos\u00ec chiamate in memoria del botanico tedesco Leonhart Fuchs (1501-1566) a cui tuttavia rimasero sconosciute. Tali piante furono difatti scoperte soltanto nel 1696-97 dal missionario e botanico Charles Plumier (1646-1704), che le dedic\u00f2 allo scienziato tedesco al quale tributava grande ammirazione. \nDescrizione.\nFiore.\n\u00c8 la caratteristica pi\u00f9 importante di questa pianta, bench\u00e9 sia privo di profumo ma ricco di nettare.\nIl fiore \u00e8 \"semplice\" se ha 4 petali, \"semidoppio\" se i petali vanno da 5 a 8 e \"doppio\" se sono in un numero superiore. \u00c8 dotato di un lungo calice dai colori vivaci, che vanno dal rosso al malva, dal rosa al viola fino al bianco e all'arancione.\nDistribuzione e habitat.\nDel centinaio di specie arbustive qui incluse la maggioranza \u00e8 originaria dell'America centro-meridionale anche se, pi\u00f9 raramente, alcune piante sono endemiche della Nuova Zelanda.\nPrediligono un habitat montano (bosco) ed hanno fiori dalla caratteristica tonalit\u00e0 di colore con corolle tubolari e allungate.\nTassonomia.\nAll'interno del genere \"Fuchsia\" sono incluse 108 specie, ripartite tra le seguenti dieci sezioni:\nUsi.\nDal XIX secolo si \u00e8 cominciato ad apprezzare alcune specie di \"Fuchsia\" come piante ornamentali, generalmente coltivate in vaso. Comunque, buona parte delle piante commercializzate come appartenenti a questo genere sono in realt\u00e0 ibridi tra diverse specie o alcune delle svariate cultivar."}
{"id": "687896", "revid": "30753", "url": "https://it.wikipedia.org/wiki?curid=687896", "title": "WWF Intercontinental Title", "text": ""}
{"id": "687897", "revid": "339392", "url": "https://it.wikipedia.org/wiki?curid=687897", "title": "WWF World Title", "text": ""}
{"id": "687898", "revid": "339392", "url": "https://it.wikipedia.org/wiki?curid=687898", "title": "WWE World Undisputed Title", "text": ""}
{"id": "687899", "revid": "17654", "url": "https://it.wikipedia.org/wiki?curid=687899", "title": "Clavaria pallida", "text": ""}
{"id": "687900", "revid": "339392", "url": "https://it.wikipedia.org/wiki?curid=687900", "title": "WCW World Heavyweight Title", "text": ""}
{"id": "687901", "revid": "991694", "url": "https://it.wikipedia.org/wiki?curid=687901", "title": "World Tag Team Title", "text": ""}
{"id": "687904", "revid": "6066", "url": "https://it.wikipedia.org/wiki?curid=687904", "title": "Frederick G. Banting", "text": ""}
{"id": "687905", "revid": "287204", "url": "https://it.wikipedia.org/wiki?curid=687905", "title": "Guepinia helvelloides", "text": "Guepinia helvelloides \u00e8 un fungo gelatinoso dell'ordine Auriculariales.\nEtimologia.\nL'epiteto \"helvelloides\" \u00e8 dato dalla somiglianza del fungo con alcuni generi della famiglia Helvellaceae (divisione Ascomycota.\nL'epiteto \"rufa\" del sinonimo \"Guepinia rufa\" deriva dal latino \"rufa\" = \"rossa\" (fulva), per via del colore predominante del carpoforo.\nDescrizione della specie.\nCorpo fruttifero.\n3-12 cm, elastico e gelatinoso, inizialmente spatoliforme o a volte a forma di \"orecchio\", col tempo diventa imbutiforme con spaccatura laterale e forma una sorta di gambo; di colore rosso-arancio o rosso scuro con tonalit\u00e0 salmone.&lt;br&gt;\nPresenta una superficie esterna leggermente pruinata di bianco, mentre quella interna \u00e8 liscia e pi\u00f9 scura.\nCarne.\nRossastra, di consistenza gelatinosa e tenera.\nSpore.\n9-11 x 5-6 \u00b5m, ialine, bianche in massa, lisce, ellissoidali.\nDistribuzione e habitat.\nSpecie saprofita.&lt;br&gt;\nCresce gregaria o cespitosa, in terreni ricchi di humus, nei boschi di conifere. Spesso su residui legnosi.\nCommestibilit\u00e0.\nBuona; a detta di alcuni testi \u00e8 un mediocre commestibile.&lt;br&gt;\nPu\u00f2 essere consumata cruda in insalata come la \"Fistulina hepatica\", tuttavia si consiglia di non consumarne quantit\u00e0 eccessive da cruda poich\u00e9 i funghi crudi possono possedere una carica batterica elevata."}
{"id": "687910", "revid": "550776", "url": "https://it.wikipedia.org/wiki?curid=687910", "title": "B.lu BOS", "text": "B.lu BOS \u00e8 un sistema operativo real-time per piccoli microcontrollori e processori privi di unit\u00e0 di gestione della memoria (MMU). Attualmente \u00e8 dedicato ai microcontrollori \"MSP430\" di Texas Instruments ma pu\u00f2 essere portato verso altre architetture senza grossi sforzi.\nBOS \u00e8 completamente gratuito e fornito con i sorgenti completi."}
{"id": "687914", "revid": "287204", "url": "https://it.wikipedia.org/wiki?curid=687914", "title": "Catriel", "text": " \nCatriel (nota anche come Colonia Catriel), \u00e8 una citt\u00e0 dell'Argentina all'estremit\u00e0 settentrionale della provincia di R\u00edo Negro, al confine con la provincia di La Pampa. Si trova ad un'altitudine di 308 m s.l.m. ed ha una popolazione di circa 15.000 abitanti (codice postale \"8500\" e prefisso telefonico \"0299\"). \u00c8 servita da un piccolo aeroporto (codice CCT).\nPrende il nome da Cacique Catriel, un nativo americano il quale, secondo alcune cronache, partecip\u00f2 alla difesa della causa dei militari argentini contro gli indigeni araucani.\nLa citt\u00e0 \u00e8 caratterizzata da un clima secco, con estati calde e inverni con rarissime nevicate. Un'altra tipica caratteristica \u00e8 il vento particolarmente secco.\nLa principale attivit\u00e0 economica nella cittadina e nei dintorni \u00e8 l'estrazione del petrolio, che inizi\u00f2 nel 1959 con l'installazione di impianti per l'estrazione da parte della compagnia nazionale YPF, portando la citt\u00e0 ad una rapida crescita."}
{"id": "687915", "revid": "741067", "url": "https://it.wikipedia.org/wiki?curid=687915", "title": "Lila Kedrova", "text": "Vinse il premio Oscar alla miglior attrice non protagonista nel 1965 per il suo ruolo in \"Zorba il greco\".\nBiografia.\nSubito dopo la rivoluzione d'ottobre il padre della Kedrova fugg\u00ec in Germania con la famiglia. Gi\u00e0 all'et\u00e0 di 15 anni la futura attrice era un'eccellente pianista che si afferm\u00f2 presto sulle scene parigine.\nApprod\u00f2 al cinema solo all'inizio degli anni cinquanta e si specializz\u00f2 in ruoli di caratterista, dando vita a personaggi tormentati e votati al fallimento, come la tossicodipendente de \"La grande razzia\" (1955) di Henri Decoin e l'alcolizzata in \"Zorba il greco\" (1964) di Michael Cacoyannis, che nel 1965 le valse il premio Oscar alla miglior attrice non protagonista.\nCon i capelli dalla tonalit\u00e0 fiammeggiante e con la voce roca, fece una delle sue ultime grandi apparizioni nel thriller \"Il sipario strappato\" (1966) di Alfred Hitchcock, accanto a Paul Newman e Julie Andrews, nel quale interpret\u00f2 il ruolo della tenera contessa polacca ansiosa di lasciare Berlino Est. In seguito apparve in pellicole di vario genere, tra cui la commedia \"Penelope, la magnifica ladra\" (1966) di Arthur Hiller, il film di spionaggio \"Lettera al Kremlino\" (1970) di John Huston e l'inquietante thriller \"L'inquilino del terzo piano\" (1976) di Roman Pola\u0144ski, nel ruolo di Madame Gaderian. Tra le sue ultime interpretazioni di rilievo, quella della moglie morente in \"Tell Me a Riddle\" (1980) di Lee Grant."}
{"id": "687920", "revid": "36426", "url": "https://it.wikipedia.org/wiki?curid=687920", "title": "Duomo di Pistoia", "text": ""}
{"id": "687923", "revid": "111363180", "url": "https://it.wikipedia.org/wiki?curid=687923", "title": "Resurrezione (miniserie televisiva 2001)", "text": "Resurrezione \u00e8 una miniserie televisiva in due parti diretta dai fratelli Taviani, realizzata nel 2001.\n\u00c8 stata trasmessa da Rai 1 il 14 e 15 gennaio 2002 in prima serata, dopo essere stato trasmessa in Francia dal canale pubblico France 2 nel dicembre 2001.\nCostata 11 miliardi e 400 milioni di lire, la miniserie \u00e8 stata realizzato grazie ad una coproduzione italo-franco-tedesca.\nTrama.\nAlla fine del XIX secolo, il principe Dimitri Nechljudov vive la spensierata vita del proprio ceto, senza interrogarsi sulle ingiustizie del suo tempo. Nominato giurato in un processo per il furto e l'omicidio di un ricco mercante, riconosce in una degli imputati Katjusa Maslova, una ex-protetta delle sue zie, da lui cinicamente sedotta e abbandonata in giovent\u00f9: la ragazza, rimasta incinta, era stata scacciata dalle sue benefattrici e, perso il bambino appena nato, dopo aver inutilmente tentato di trovare un lavoro, si era data alla prostituzione, finendo ulteriormente abbruttita dall'abuso di alcol e fumo. Fin dall'inizio appare chiaro che i veri colpevoli del furto e dell'omicidio sono gli altri due imputati, la cameriera e il portiere dell'albergo in cui risiedeva il mercante, e che la Maslova \u00e8 stata coinvolta nel fatto per essere poi usata come capro espiatorio. La giuria si accorda quindi per un verdetto di condanna dei due e di assoluzione per la Maslova, ma nella sentenza dimenticano di inserire una frase fondamentale: la Maslova viene quindi condannata ad alcuni anni di lavori forzati.\nDimitri, sentendosi l'unico responsabile della sorte toccata a Katjusa (ritiene infatti di averla spinta alla depravazione con quel suo atto di tanti anni prima), decide di battersi per lei: contro il parere degli amici e della sorella (e con la disapprovazione della buona societ\u00e0), lascia la ricca fidanzata, liquida le sue propriet\u00e0 a San Pietroburgo (fallisce invece un suo tentativo di donare i propri latifondi ai contadini che li coltivano), e assume il miglior avvocato per chiedere in appello di annullare la sentenza. Inoltre, riallacciati i rapporti con Katjusa in carcere, le propone di sposarlo: lei per il momento rifiuta, perch\u00e9 ritiene che la proposta sia dettata pi\u00f9 dalla piet\u00e0 che dall'amore, ma appare chiaro che prova ancora qualcosa per il principe. L'appello non ottiene risultati, e Katjusa deve quindi partire per la Siberia: Dimitri sceglie di seguirla fin l\u00ec, viaggiando sullo stesso treno. Qui per\u00f2 Katjusa incontra Simonson, un detenuto politico, verso il quale inizia a provare dei sentimenti. Alla fine del viaggio, entrambi i protagonisti sperimenteranno una personale \"resurrezione\": lei scegliendo infine l'amore di Simonson, lui attraverso la fede, che lo aiuter\u00e0 ad accorgersi delle ingiustizie del mondo e a cambiare se stesso per battersi contro di esse."}
{"id": "687928", "revid": "334064", "url": "https://it.wikipedia.org/wiki?curid=687928", "title": "Generale di brigata aerea", "text": "Il generale di brigata aerea \u00e8 il primo, in ordine gerarchico crescente, tra i gradi degli \"ufficiali generali\" dell'Aeronautica Militare Italiana. Gerarchicamente, il grado \u00e8 superiore a quello di colonnello e subalterno a quello di generale di divisione aerea.\nDescrizione.\nNei corpi logistici dell'Aeronautica Militare Italiana la denominazione del grado \u00e8 brigadier generale, superiore al colonnello e subordinato al generale ispettore. Nelle altre forze armate italiane il grado omologo a quello di generale di brigata o brigadier generale dell'Esercito e a quello di contrammiraglio della Marina Militare Italiana.\nDistintivo di grado.\nL'insegna per paramano di questo grado \u00e8 costituita da \"una losanga ed una greca\". Il codice NATO \u00e8 OF-6.\nNel mondo.\nNella maggior parte delle forze aeree mondiali il grado equivalente \u00e8 brigadier generale.\nNella Royal Air Force, l'aeronautica militare britannica il grado omologo e commodoro dell'aria e analoghe denominazioni sono usate anche nelle forze aeree di alcuni paesi del Commonwealth delle Nazioni, come Australia, Bangladesh, India, Nuova Zelanda e Pakistan, nonch\u00e9 di altri paesi che hanno adottato il sistema britannico, quali Egitto, Ghana, Grecia, Zimbabwe e Thailandia."}
{"id": "687930", "revid": "231325", "url": "https://it.wikipedia.org/wiki?curid=687930", "title": "Luisa Sanfelice (miniserie televisiva 2004)", "text": "Luisa Sanfelice \u00e8 una miniserie tv, diretta dai fratelli Taviani. Venne trasmessa in prima visione da Rai 1 il 25 e 26 gennaio 2004 in prima serata.\nLa storia viene riproposta dai Taviani 38 anni dopo la versione televisiva di Leonardo Cortese e 62 anni dopo il film omonimo diretto da Leo Menardi.\nTrama.\nPrima parte.\nNapoli, 1798. Alla corte di Ferdinando IV di Borbone c'\u00e8 fermento a causa dei moti rivoluzionari napoleonici, e il re cerca l'aiuto della flotta inglese di Horatio Nelson. Mentre si svolgono le trattative, i giacobini inviano Salvato Palmieri a comando delle truppe francesi, ma la Regina Maria Carolina viene informata dalle sue spie del suo arrivo e gli manda incontro il suo sicario Pasquale De Simone. Dopo una lotta furibonda Salvato viene quasi ucciso, ma \u00e8 soccorso da Luisa Sanfelice, che lo nasconde in casa sua e lo cura in gran segreto. Via via che il giacobino guarisce, tra lui e la giovane sboccia un grande amore; tuttavia Luisa \u00e8 gi\u00e0 sposata col cavaliere Sanfelice, molto pi\u00f9 anziano di lei; inoltre Salvato dovr\u00e0 raggiungere l'esercito francese per portare il suo messaggio. Una volta guarito, \u00e8 dunque costretto a dire addio a Luisa.\nIntanto i rapporti tra il Regno di Napoli e la Francia si fanno sempre pi\u00f9 tesi, e sfociano in una terribile battaglia nei territori di Roma durante la quale l'esercito borbonico viene sbaragliato; l'intera corte \u00e8 costretta dunque a una rocambolesca fuga a Palermo.\nSeconda parte.\nL'esercito francese occupa Napoli e dichiara la nascita della Repubblica partenopea; Luisa \u00e8 rimasta da sola poich\u00e9 suo marito \u00e8 fuggito insieme al re, cos\u00ec \u00e8 libera di amare Salvato, di stanza a Napoli insieme alle truppe francesi. Tuttavia Luisa riceve le attenzioni di un secondo spasimante, il giovane banchiere Andrea Backer.\nLa Repubblica d\u00e0 un nuovo assetto politico a Napoli, che diventa centro di un Comitato esecutivo; Eleonora Fonseca Pimentel, una colta nobildonna, sposa le cause della Rivoluzione e fonda un giornale denominato \"Monitore Napoletano\", che diventa il principale veicolo di informazione. Tuttavia il popolo non gradisce la Repubblica, che viene comunque amministrata dalle classi nobiliari; cavalcando il malcontento, il cardinale Fabrizio Ruffo inizia a comporre un esercito controrivoluzionario, i \"sanfedisti\", che comprende il popolo napoletano e molti briganti. La famiglia Backer offre il principale sostegno economico a questa impresa.\nAndrea Backer cerca di offrire a Luisa il proprio aiuto, sperando segretamente che lei accetti di fuggire da Napoli in sua compagnia. Luisa rifiuta, ma si trova divisa tra la Rivoluzione (per la quale non ha mai avuto particolare inclinazione) e il suo amore per Salvato. I Backer vengono tuttavia scoperti: Eleonora rivela la congiura sul Monitore e indica Luisa come l'eroina che ha denunciato la famiglia. Elevata al ruolo di Madre della Patria, Luisa comprende tuttavia che se i Borbone torneranno in citt\u00e0 lei sar\u00e0 giustiziata; da quel momento si abbandona alla depressione, con l'unico conforto del suo amore per Salvato. I Backer vengono giustiziati in seguito a un sommario processo; il giorno dopo l'esercito dei sanfedisti accerchia la citt\u00e0.\nI patrioti vengono tratti in inganno: salgono su delle navi con la promessa di un espatrio, ma si accorgono troppo tardi di essere saliti sulle navi della flotta inglese, e vengono catturati. Il Re torna trionfalmente a Napoli e mette in atto una dura repressione: molti vengono uccisi durante gli scontri, compreso Salvato; altri saranno giustiziati subito dopo, tra cui Eleonora Pimentel. Luisa \u00e8 ormai diventata suo malgrado un simbolo della Rivoluzione, cos\u00ec viene condannata a morte: suo marito, nel frattempo tornato, cerca di evitarle la pena, ma invano. Come ultima istanza, Luisa rivela di essere incinta del figlio di Salvato, tentando cos\u00ec di posporre l'esecuzione nella speranza di una grazia; viene tuttavia scoperto che la gravidanza non \u00e8 reale.\nLuisa viene perci\u00f2 condotta al patibolo; la sua pena \u00e8 resa ancora pi\u00f9 atroce dalle inutili sofferenze inflittele da un boia maldestro. Davanti alla sua morte, tuttavia, il popolo non rimane indifferente: Luisa sar\u00e0 per sempre il simbolo delle atrocit\u00e0 della guerra."}
{"id": "687931", "revid": "436907", "url": "https://it.wikipedia.org/wiki?curid=687931", "title": "Tie Your Mother Down", "text": "Tie Your Mother Down \u00e8 una canzone dei Queen, scritta da Brian May e inserita nel disco \"A Day at the Races\" del 1976.\nMay cominci\u00f2 a scriverne il testo a Tenerife in Spagna. Nelle classifiche questa canzone non fu un gran successo (31\u00b0 in Uk e oltre il 40\u00ba posto in USA), ma nei concerti dal vivo \u00e8 uno dei brani pi\u00f9 amati e riusciti della band.\nIl pezzo nell'album viene introdotto da un gong e dal riff di \"White Man\" e il finale di \"Teo Torriatte (Let Us Cling Together)\", per poi sfociare nel famoso riff iniziale.\nNel \"solo\" di questo brano, per la prima volta Brian May usa in un album dei Queen uno strumento noto ai chitarristi come slide, strumento che utilizzer\u00e0 nuovamente otto anni pi\u00f9 tardi per l'assolo di Radio Ga Ga.\nNel 2006 i Queen rimasti hanno cantato con i Foo Fighters pi\u00f9 volte questa canzone. La performance pi\u00f9 importante \u00e8 stata quella al Vh1 Rock Honors.\nMay ne cant\u00f2 una versione live al Vh1 per promuovere il suo album Another World nel 1998, la quale riscosse molto successo. Questa interpretazione \u00e8 caratterizzata da un inizio parlato che introduce la canzone stessa. Brian suona con una Ibanez acustica amplificata da un pick-up eseguendo due apprezzabili assoli.\nVersioni.\nalbum version - 4:48\nsingle version - 3:45"}
{"id": "687933", "revid": "729019", "url": "https://it.wikipedia.org/wiki?curid=687933", "title": "Grazer Schlo\u00dfberg", "text": "Il Grazer Schlo\u00dfberg (letteralmente dal tedesco \"monte castello di Graz\") \u00e8 un'imponente rocca di dolomia, alta 474 m, che si erge sulle rive del fiume Mura nel centro della citt\u00e0 austriaca di Graz.\nAppartiene ai Monti orientali di Graz, nelle Prealpi centrali di Stiria.\nSul rilievo, oltre alla \"Uhrturm\" (la \"Torre dell'orologio\"), uno dei simboli della citt\u00e0, si trovano una torre campanaria chiamata \"Liesl\", le casematte e un pozzo profondo 98 m, tutti resti di una fortificazione distrutta in seguito alla pace di Sch\u00f6nbrunn del 1809 da parte delle forze napoleoniche.\nIn quanto situata nel centro storico di Graz la collina fa parte del sito Patrimonio dell'umanit\u00e0 dell'UNESCO denominato \"Centro storico della citt\u00e0 di Graz e Castello Eggenberg\".\nPer raggiungere la cima della collina si possono percorrere gli antichi sentieri che la univano alla citt\u00e0, oppure si pu\u00f2 prendere una moderna funicolare o ancora un ascensore costruito all'interno della montagna.\nStoria.\nDa ritrovamenti archeologici il primo insediamento del sito risale all'VIII secolo a.C. Nel 1125 venne edificata una fortezza romanica che diede il nome alla citt\u00e0 (in sloveno \"gradec\" significa piccola fortezza). Successivamente ampliata in epoca gotica e ristrutturata nel 1544, su progetto di Domenico dell'Allio in stile rinascimentale.\nAll'inizio del XIX secolo Napoleone non fu in grado di espugnare la fortezza, solo in seguito all'occupazione di Vienna e con la minaccia di distruggere la capitale la popolazione di Graz si arrese e quasi tutte le fortificazioni presenti vennero distrutte. Rimasero la torre campanaria e la torre dell'orologio che vennero acquistate dalla popolazione e cos\u00ec preservate dalla distruzione.\nNel 1839 Ludwig von Welden (1780\u20131853) inizi\u00f2 la trasformazione del rilievo in un giardino romantico con numerosi sentieri e piante esotiche.\nAll'inizio del 1925 la RAVAG, la prima stazione radiofonica austriaca, install\u00f2 sullo Schlo\u00dfberg un trasmettitore da 500 Watt, oltre ad un'impalcatura metallica alta 35 metri venne installata un'antenna sulla torre campanaria. L'impianto, che trasmetterva tre giorni alla settimana, ben presto non fu pi\u00f9 sufficiente e venne sostituito da un'altra installazione in una diversa area della citt\u00e0. L'impianto venne smantellato nel 1929 e trasferito a Salisburgo.\nDurante la seconda guerra mondiale nell'interno della collina venne scavato un'imponente sistema di gallerie lungo 6,3 km con 20 ingressi e circa 12.000\u00a0m\u00b2 di superficie interna che durante i bombardamenti venne usato come comando militare, bunker antiaereo per circa 50.000 persone e lazzaretto. In occasione degli scavi, effettuati da lavoratori forzati, venne scoperto un sistema, fino ad allora sconosciuto, di grotte naturali tra le quali un'ampia grotta con formazioni calcaree\nLe gallerie sono ancora in uso, ospitano infatti l'ascensore che porta in cima alla collina, uno spazio per eventi, un passaggio pedonale, un trenino a scartamento ridotto, un museo ferroviario chiuso dal 2000 e uno scivolo indoor lungo 64 metri inaugurato nel 2019."}
{"id": "687934", "revid": "108566339", "url": "https://it.wikipedia.org/wiki?curid=687934", "title": "Geronzio di Cervia", "text": "Biografia.\nFu vescovo di Cervia e nel 501 partecip\u00f2 al sinodo romano indetto da papa Simmaco contro l'antipapa Lorenzo.\nNei pressi della citt\u00e0 di Cagli, lungo la consolare Flaminia allo sbocco delle gole del Burano, secondo la tradizione nell'anno 504 il vescovo Geronzio fu decapitato dagli scismatici, avendo egli difeso nel 501 il pontefice Simmaco al concilio romano detto \"palmare\". Riteneva, invece, con pi\u00f9 probabilit\u00e0 il bollandista D. Papebroch, che non furono tanto i seguaci dell'antipapa Lorenzo o gli sgherri del re ariano Teodorico a far uccidere il vescovo di Cervia, bens\u00ec dei comuni briganti.\nLeggenda vuole che durante il viaggio del 502 le oche avessero salvato la vita al vescovo Geronzio. Per tale motivo egli \u00e8 variamente rappresentato nella citt\u00e0 di Cagli con accanto un'oca bianca.\nIl corpo, raccolto dal vescovo di Cagli Viticano, fu tumulato sul Monte Calleo, dove fu eretta un'abbazia a lui intitolata, che l'Ughelli ritiene anteriore all'VIII secolo.\nCulto.\nA Campo Ventoso, luogo del martirio, fu eretta una piccola chiesa (poi ampliata a partire dal XVII secolo), della quale la prima notizia documentaria risale al 1290, poich\u00e9 in un documento dell'epoca \u00e8 menzionato un Guglielmo cappellano \"S. Gerontii\". Inoltre a san Geronzio furono dedicate una chiesa nella zona del Tarugo, la chiesa del convento dei Padri Cappuccini e l'altare del Comune nella basilica cattedrale di Cagli.\nL'abate di San Geronzio \u00e8 uno dei protagonisti (insieme al vescovo, al priore della canonica e alle maggiori casate cagliesi) dell'accordo con il quale nel XII secolo si costitu\u00ec il libero Comune di Cagli.\nIl cenobio benedettino fu unito nel 1290 alla mensa vescovile per volont\u00e0 di papa Niccol\u00f2 IV negli anni del forte impegno del pontefice per la ricostruzione e traslazione della citt\u00e0 di Cagli, avvenuta a partire dal 1289 su disegno di Arnolfo di Cambio. Nel \"Liber appassatus\" del contado di Cagli del 1339, i beni intestati al cenobio sono, per\u00f2, gi\u00e0 ridotti a poca cosa, segno di un'avanzata incorporazione. Infine negli elenchi di chiese del 1468 non vi sono pi\u00f9 beni riferiti al cenobio.\nOrmai in stato di abbandono il complesso abbaziale con il relativo colle venne ceduto per l'edificazione di un'avanzata rocca romboidale (collegata alla sottostante citt\u00e0 tramite il torrione e l'ancor esistente \"soccorso coverto\"), ideata da Francesco di Giorgio Martini per volere del duca Federico da Montefeltro. La rocca (in costruzione nei primissimi anni ottanta del XV secolo) fu parzialmente smantellata del 1502 durante gli eventi legati alle mire espansionistiche del Valentino, figlio di papa Alessandro VI. Nel 1565 si dispose la costruzione di un convento dei Padri Cappuccini, che venne eretto nel giro di pochissimi anni sul colle ove un tempo sorgeva l'abbazia di San Geronzio. A ricordo di ci\u00f2 la chiesa conventuale cappuccina fu dedicata al santo protettore della citt\u00e0 di Cagli.\nIl mistero della sparizione del corpo di San Geronzio \u00e8 stato di recente svelato dallo storico Alberto Mazzacchera, che nel 2006 ha scritto: \"come riferito dall'annalista Saxo, le reliquie del Santo furono acquisite dal vescovo Otger di Spira il 19 luglio del 963 e portate a Magdeburgo dove furono depositate il 21 settembre dello stesso anno. Ci\u00f2 avvenne durante il passaggio, lungo la consolare Flaminia, dell'imperatore Ottone I di Sassonia al quale evidentemente non doveva essere facile resistere\".\nLa memoria liturgica ricorre il 9 maggio."}
{"id": "687937", "revid": "599013", "url": "https://it.wikipedia.org/wiki?curid=687937", "title": "C\u00e9sar Prates", "text": "Caratteristiche tecniche.\nEsterno destro di centrocampo, utilizzato all'occorrenza come terzino destro, dotato di discreta velocit\u00e0 e di un tiro preciso dalla distanza.\nCarriera.\nClub.\nInizia la carriera nel 1994 in Brasile e gioca per due anni nell'Internacional di Porto Alegre. Passa poi al , nella Primera Divisi\u00f3n spagnola, dove gioca solo nella squadra \"castilla\" (riserve). Dopo una stagione torna nel campionato brasiliano e veste le maglie di Vasco da Gama, Botafogo e Corinthians.\nNella stagione 1999-2000 viene acquistato dallo Sporting Lisbona, dove resta per quattro anni disputando pi\u00f9 di 80 partite di Superliga con un gol all'attivo.\nNel 2003-2004 viene ceduto al Galatasaray, con cui colleziona 28 presenze e tre gol. Finita l'esperienza turca, ritorna in Brasile e veste le maglie di Figueirense e Botafogo.\nNella stagione 2005-2006 arriva in Serie A, al Livorno, scendendo in campo 29 volte e guadagnandosi la riconferma per la stagione 2006-2007. Nel gennaio 2007, dopo 4 presenze in campionato con gli amaranto, si trasferisce al Chievo, con cui firma un contratto biennale. Finita l'esperienza italiana torna in patria. Ha terminato la sua carriera nel N\u00e0utico.\nNazionale.\nVanta 2 presenze in Nazionale brasiliana.\nDopo il ritiro.\nA fine carriera calcistica, nel 2010, decide di prendere tutt'altra strada, e dopo aver girato tra Europa e Brasile si dedica alla sua vocazione, diventando pastore evangelico.\nNella cultura di massa.\nIl 6 novembre 2005 nella sfida fra Juventus e Livorno diventa noto al popolo del web, grazie alla Gialappa's Band, per un suo tiro scoordinato finito altissimo."}
{"id": "687938", "revid": "76655", "url": "https://it.wikipedia.org/wiki?curid=687938", "title": "Euro-comunismo", "text": ""}
{"id": "687939", "revid": "438678", "url": "https://it.wikipedia.org/wiki?curid=687939", "title": "La masseria delle allodole (film)", "text": "La masseria delle allodole \u00e8 un film del 2007 diretto dai fratelli Taviani.\nLa pellicola, 18\u00b0 per la coppia di registi, \u00e8 tratta dall'omonimo romanzo di Antonia Arslan.\nIl film, uscito nelle sale italiane il 4 maggio 2007, narra le vicende di una famiglia armena dell'Anatolia all'epoca del genocidio armeno (1915).\nTrama.\n\u00c8 il 1915. In una cittadina della Turchia vive la benestante famiglia armena degli Avakian. Alla morte dell'anziano capofamiglia, vengono invitati alle esequie anche alcuni Turchi, tra cui il colonnello Arkan, capo della guarnigione locale, nella speranza che i passati contrasti tra Turchi e Armeni siano ormai superati, e che si possa instaurare un rapporto di rispetto reciproco tra le due comunit\u00e0. I funerali sono cos\u00ec l'occasione per la bella armena Nunik di rivedere il suo amato, l'ufficiale turco Egon. Quest'ultimo, pur appartenendo all'organizzazione dei Giovani Turchi, non ne condivide le posizioni anti-armene, e progetta di fuggire all'estero con Nunik.\nIntanto Assadur, il figlio maggiore del patriarca, che da molti anni vive a Padova e a cui il padre aveva vietato di tornare in patria, apprende che quest'ultimo ha comunque lasciato a lui la vecchia Masseria delle Allodole. Assadur decide che \u00e8 venuto il momento di tornare in Anatolia e riunire di nuovo tutta la famiglia. La masseria viene cos\u00ec rimessa a nuovo, e inaugurata con una splendida festa, mentre Assadur inizia i preparativi per il viaggio.\nQuesti momenti di felicit\u00e0 sono per\u00f2 bruscamente interrotti. Le autorit\u00e0 turche contattano il generale Arkan, dicendogli senza mezzi termini che \u00e8 arrivato il momento di sbarazzarsi degli Armeni, una volta per tutte: tutti i maschi devono essere uccisi, le donne deportate. Arkan \u00e8 inorridito, ma deve obbedire agli ordini. Spera tuttavia di salvare la vita perlomeno degli Avakian, ma i suoi ordini non vengono rispettati, e una squadra di soldati turchi si presenta alla masseria, massacrando tutti gli uomini. Alla notizia della strage, Assadur vorrebbe affrettare il ritorno per aiutare gli Armeni, ma la notizia dell'ingresso in guerra dell'Italia lo fa desistere. Intanto il tentativo di fuga di Egon e Nunik \u00e8 scoperto, ed Egon viene spedito al fronte contro i Russi.\nSotto la stretta sorveglianza dei soldati turchi, inizia cos\u00ec per le donne armene una lunga ed estenuante marcia verso il deserto. Qui le donne armene vengono maltrattate sotto le porte di Aleppo finch\u00e9 non verranno uccise tutte. Durante la sosta sotto le mura Nunik, la nipote del patriarca morto all'inizio del film, tenta di prostituirsi ad un soldato (Yasuf) per avere del cibo per i bambini. Quest'ultimo la riveste e le d\u00e0 del cibo per nulla in cambio, quindi si crea un rapporto tra i due nel quale ci sar\u00e0 la promessa del soldato che in casi estremi avrebbe dovuto uccidere Nunik per evitarle la sofferenza della tortura di cui lei aveva paura. Terr\u00e0 fede a questa promessa quando lei tenter\u00e0 di scappare e verr\u00e0 fermata e per non finire al rogo, verr\u00e0 quindi decapitata da Yasuf. Quattro anni dopo, la guerra finisce e lui stesso denuncia se stesso per quest'atto cruento durante un processo."}
{"id": "687944", "revid": "599013", "url": "https://it.wikipedia.org/wiki?curid=687944", "title": "Carlo Durando", "text": "Professionista tra il 1911 e il 1919, era soprannominato \"Dundo\". La sua unica vittoria da professionista fu la Milano-Modena del 1912.\nCarriera.\nDa dilettante vinse la Coppa del Re nel 1910, da professionista si distinse come velocista vincendo la Milano-Modena del 1912 battendo in volata Angelo Gremo.\nOttenne anche alcuni discreti piazzamenti, tra cui tre podi alla Milano-Torino: secondo nel 1911, dietro il francese Henri P\u00e9lissier, e nel 1913, dietro Giuseppe Azzini, e terzo nel 1914, dietro Girardengo ed Azzini.\nPartecip\u00f2 a cinque edizioni del Giro d'Italia tra il 1911 e il 1919, collezionando tre secondi e due terzi posti di tappa. Nel 1914 si classific\u00f2 al sesto posto della classifica finale."}
{"id": "687948", "revid": "767487", "url": "https://it.wikipedia.org/wiki?curid=687948", "title": "Costo marginale", "text": "In economia e finanza il costo marginale unitario corrisponde al costo di un'unit\u00e0 aggiuntiva prodotta, cio\u00e8 alla variazione nei costi totali di produzione che si verifica quando si varia di un'unit\u00e0 la quantit\u00e0 prodotta: \u00e8 la derivata del costo totale (C) rispetto alla quantit\u00e0 prodotta (q).\nIl costo marginale orario \u00e8 invece la derivata temporale formula_2 del costo totale.\nInterpretazione.\nSe eseguiamo uno sviluppo di MacLaurin del prim'ordine del costo totale otteniamo:\ne il costo totale risulta scisso nella somma dei costi fissi (formula_4), indipendenti dalla quantit\u00e0 prodotta in quanto derivanti dagli investimenti in capitale fisso, e dei costi variabili (formula_5), ciascuno risultante dalla quantit\u00e0 prodotta moltiplicata per un tipo di costo unitario formula_6, dove formula_7 pu\u00f2 essere: materie prime \"m\", semilavorati \"n\", prodotti finiti intermedi \"y\", energia \"e\", manodopera \"l\".\n\u00c8 da notare che stiamo \"approssimando\" i costi variabili come indipendenti dalla quantit\u00e0 di merce: se questo \u00e8 vero il costo marginale unitario \u00e8 interpretabile come la somma dei costi variabili:\nIn microeconomia la precedente approssimazione non \u00e8 generalmente accettata e si assume per il costo totale un pi\u00f9 alto sviluppo di MacLaurin: \ndove N&gt;1 \u00e8 l'ordine dello sviluppo (solitamente 3): si ottiene una curva marginale del tipo:\ndello stesso ordine (ma mai coincidente) della curva del costo medio &lt;C&gt;.\nConcorrenza perfetta.\nIn regime di concorrenza perfetta le imprese sono assunte \"price taker\", cio\u00e8 il ricavo marginale \u00e8 \"fisso\" nel senso di non influenzabile da variazioni della quantit\u00e0 prodotta da ogni singola impresa:\ndove \"R\" \u00e8 il ricavo totale (ovvero il fatturato) ed \"R\"' \u00e8 la derivata prima del ricavo totale rispetto alla quantit\u00e0 di merce venduta, ovvero \u00e8 il ricavo marginale.\nIn tali condizioni, l'impresa massimizza il profitto quando il costo marginale risulta crescente e uguale al ricavo marginale. Infatti il profitto vale:\ndove C \u00e8 il costo totale.\nLa prima condizione di massimo \u00e8:\novvero il ricavo marginale deve essere uguale al costo marginale.\nLa seconda condizione di massimo \u00e8:\ncio\u00e8 il costo marginale deve essere crescente.\nGraficamente risulta che la curva del costo marginale, dopo aver raggiunto il suo minimo, crescendo interseca prima la curva del costo variabile unitario, poi la curva del costo medio, quindi la retta del prezzo.\nNel breve periodo, la retta del prezzo pu\u00f2 trovarsi:\nNel lungo periodo:\nNel lungo periodo, quindi, il prezzo di stabilizza al livello del minimo della curva del costo medio e l'impresa si trova in equilibrio quando la curva del costo marginale interseca sia la retta del prezzo, sia la curva del costo medio nel suo punto di minimo (come nella figura a lato).\nEquilibrio dell'impresa in regime di monopolio.\nIn microeconomia il prezzo diventa funzione decrescente della quantit\u00e0 venduta:\nformula_15\nIl ricavo marginale, inoltre, non \u00e8 pi\u00f9 costante ed uguale al prezzo, come in concorrenza perfetta, ma decrescente e inferiore al prezzo, in quanto maggiori quantit\u00e0 di prodotto possono essere vendute solo a prezzi unitari decrescenti.\nSi dimostra che anche in regime di monopolio l'impresa \u00e8 in equilibrio quando il costo marginale eguaglia il ricavo marginale, ma, a differenza di quanto avviene in concorrenza perfetta, in equilibrio il costo marginale risulta inferiore al prezzo.\nPresupposti teorici.\nL'ipotesi della concavit\u00e0 positiva della curva del costo marginale e del costo medio costituisce un assunto fondamentale della microeconomia. Infatti:\nTradizionalmente, la microeconomia motiva l'ipotesi argomentando con Marshall che:\nTali argomenti sono stati oggetto delle critiche di Piero Sraffa, definite \u00abnegatrici e distruttive\u00bb da Keynes.\nRicerche empiriche.\nLa prima ricerca empirica su un ampio campione di imprese, condotta dall'intero gruppo degli economisti di Oxford negli anni trenta del XX secolo, ha mostrato che le imprese non si regolano sulla base dell'uguaglianza tra ricavo e costo marginali, ma seguono piuttosto il principio del costo pieno.\nNumerose altre ricerche, inoltre, hanno mostrato che la forma concava costante delle curve di costo spesso ipotizzata in microeconomia non viene osservata nella realt\u00e0. Risulta piuttosto che una concavit\u00e0 decrescente, anche se sempre positiva, d\u00e0 luogo a curve a \"L\" piuttosto che a \"U\"."}
{"id": "687950", "revid": "253269", "url": "https://it.wikipedia.org/wiki?curid=687950", "title": "Lee Marvin", "text": "Vinse il premio Oscar per il miglior attore protagonista nel 1966 per l'interpretazione in \"Cat Ballou\".\nBiografia.\nNato a New York il 19 febbraio del 1924, riusc\u00ec a terminare i suoi studi in Florida prima dell'arrivo del conflitto. Allo scoppio della seconda guerra mondiale lasci\u00f2 la scuola e si arruol\u00f2 volontario nel Corpo dei Marines nell'agosto 1942. Assegnato alla 4\u00aa Divisione Marine, partecip\u00f2 a diverse azioni durante la guerra del Pacifico contro l'Esercito Imperiale Giapponese. Rimase ferito alle natiche da colpi di mitragliatrice durante la cruenta battaglia di Saipan nel 1944: i dottori raccontano che quando si svegli\u00f2 sulla nave ospedale pianse per non aver potuto essere a fianco dei suoi commilitoni. La ferita comunque gli procur\u00f2 problemi al nervo sciatico e per questo venne congedato dai Marines, pur decorato con la Purple Heart. \nCarriera cinematografica.\nClassico attore con la gavetta alle spalle, debutt\u00f2 nel cinema nel 1951 e si mise in luce con il film \"Il grande caldo\" (1953) di Fritz Lang, dove interpret\u00f2 la parte di un brutale sicario. Avendo dato una prova convincente, continu\u00f2 a rafforzare la sua immagine di attore adatto alla parte del \"cattivo\" con personaggi violenti, sgradevoli o semplicemente antipatici. Giunse al culmine di questo filone con il ruolo del violento bandito Liberty Valance ne \"L'uomo che uccise Liberty Valance\" (1962), film diretto da John Ford.\nSuccessivamente cominci\u00f2 a diversificare i ruoli interpretati, accostandosi anche ai film comici. Ed \u00e8 appunto con il western comico \"Cat Ballou\" che Lee Marvin vinse l'Oscar nel 1966 nella parte del cowboy beone. Nel discorso pronunciato alla premiazione, il suo ringraziamento and\u00f2 anche al cavallo appoggiato al muro presente nella pellicola. Nella moltitudine dei ruoli interpretati, ebbe per\u00f2 pi\u00f9 riscontro nei ritratti di uomini di azione, buoni o cattivi che fossero. In questo genere ebbe la definitiva consacrazione ne \"Quella sporca dozzina\" (1967) di Robert Aldrich.\nNel 1969 recit\u00f2 nel film \"La ballata della citt\u00e0 senza nome\", ove si ciment\u00f2 come cantante interpretando il brano \"Wand'rin' Star\", che riscosse un notevole successo di vendite, soprattutto grazie alla sua voce, considerata fra le pi\u00f9 gravi del XX secolo..\nVita privata.\nNel febbraio 1951 spos\u00f2 Betty Ebeling, da cui divorzi\u00f2 nel 1967 e dalla quale ebbe quattro figli: Christopher, Courtenay, Cynthia e Claudia. Nel 1970 spos\u00f2 Pamela Feeley con cui si trasfer\u00ec a Tucson. Dopo il congedo dai Marines inizi\u00f2 a bere e il problema divenne con il passare del tempo sempre pi\u00f9 pressante. Nell'ambiente di Hollywood erano famose le sue colossali sbornie.\nNonostante sia stato protagonista di film di stampo conservatore, Marvin si dichiarava un sostenitore del Partito Democratico e si oppose alla guerra del Vietnam. Appoggi\u00f2 pubblicamente John Fitzgerald Kennedy nelle elezioni presidenziali statunitensi del 1960, nonostante l'escalation di Kennedy nel coinvolgimento americano.\nMor\u00ec per attacco cardiaco il 29 agosto 1987, a 63 anni. Venne sepolto nel cimitero nazionale di Arlington, dove \u00e8 inumato anche il corpo di John Fitzgerald Kennedy."}
{"id": "687951", "revid": "919135", "url": "https://it.wikipedia.org/wiki?curid=687951", "title": "Funzione localmente integrabile", "text": "In matematica, una funzione localmente integrabile \u00e8 una funzione che \u00e8 integrabile su ogni sottoinsieme compatto del dominio.\nDetto formula_1 un insieme aperto nello spazio euclideo formula_2 e formula_3 una funzione misurabile rispetto alla sigma-algebra di Lebesgue, se l'integrale di Lebesgue:\nesiste finito per ogni sottoinsieme compatto formula_5 in formula_1, allora formula_7 \u00e8 detta localmente integrabile. \nLe funzioni localmente integrabili giocano un ruolo importante nella teoria delle distribuzioni, e compaiono nel teorema di Radon-Nikodym.\nDefinizione alternativa.\nSia formula_8 un insieme aperto di formula_2 e formula_10 l'insieme delle funzioni infinitamente differenziabili formula_11 a supporto compatto definite su formula_8. Una funzione formula_13 tale che:\n\u00e8 detta localmente integrabile. L'insieme di tutte queste funzioni \u00e8 denotato con formula_15.\nQuesta definizione trova le sue radici nell'approccio alla teoria della misura e dell'integrazione basato sul concetto di operatore lineare continuo in uno spazio vettoriale topologico, sviluppato dal gruppo Nicolas Bourbaki e altri, ed utilizzato spesso nell'ambito dell'analisi funzionale. In particolare la definizione di funzionali lineari tramite integrali di nucleo formula_7 \u00e8 una pratica utilizzata nella teoria delle distribuzioni, dove in tal caso le funzioni formula_17 sono dette funzioni di test. \nSi tratta di una definizione equivalente a quella standard, data in apertura, ovvero:\nse e solo se:\nDimostrazione.\nInfatti, sia formula_20. Essendo una funzione misurabile limitata dalla sua norma uniforme formula_21 ed avendo un supporto formula_5 compatto per la definizione standard, si ha:\nPer mostrare l'implicazione inversa, sia formula_5 un sottoinsieme compatto di formula_8. Si vuole innanzitutto costruire una funzione di test formula_26 che maggiora la funzione indicatrice formula_27 di formula_5. La distanza (insiemistica) tra formula_5 e la sua frontiera formula_30 \u00e8 strettamente maggiore di zero, ovvero:\ned \u00e8 quindi possibile scegliere un numero reale formula_32 tale per cui formula_33 (se formula_30 \u00e8 vuoto si prende formula_35). Siano ora formula_36 e formula_37 gli intorni chiusi di formula_5 aventi rispettivamente raggio formula_32 e formula_40. Essi sono compatti e soddisfano:\nGrazie alla convoluzione formula_42 si definisce la funzione formula_26 come:\ndove formula_45 \u00e8 un mollificatore. Dal momento che formula_46 per tutti gli formula_47 si ha che formula_48. \nSe formula_7 \u00e8 una funzione localmente integrabile rispetto alla seconda definizione si ha:\ne poich\u00e9 questo vale per ogni sottoinsieme compatto formula_5 di formula_8, formula_7 \u00e8 localmente integrabile anche rispetto alla prima definizione.\nGeneralizzazione.\nSia formula_8 un aperto di formula_2 e formula_56 una funzione misurabile rispetto alla sigma-algebra di Lebesgue. Se per un dato formula_57 tale che formula_58 la funzione formula_7 soddisfa:\nossia appartiene allo spazio formula_61 per tutti i sottoinsiemi compatti di formula_8, allora formula_7 \u00e8 localmente formula_57-integrabile. L'insieme di tutte le funzioni di questo tipo si indica con formula_65.\nPropriet\u00e0.\nCompletezza dello spazio metrico \"Lp\"loc.\nLo spazio formula_66 \u00e8 uno spazio metrico completo per formula_67. La sua topologia pu\u00f2 essere generata dalla famiglia di metriche:\ndove formula_69 \u00e8 una famiglia di insiemi non vuoti tale che:\n\"Lp\" come sottospazio di \"Lp\"loc per \"p\" \u2265 1.\nOgni funzione formula_77, dove formula_58 e formula_8 \u00e8 un aperto di formula_2, \u00e8 localmente integrabile.\nPer mostrare questo fatto, data la semplicit\u00e0 del caso formula_81 si assume nel seguito formula_82. Considerando la funzione indicatrice formula_83 del sottoinsieme compatto formula_84, si ha:\ndove formula_86 \u00e8 un numero positivo tale che formula_87 per un dato formula_58, e formula_89 \u00e8 la misura di Lebesgue di formula_5. Allora, per la disuguaglianza di H\u00f6lder il prodotto formula_91 \u00e8 una funzione integrabile, ovvero appartiene a formula_92 e:\nQuindi formula_94. Si nota che dal momento che vale:\nil teorema si applica anche quando formula_7 appartiene solo allo spazio delle funzioni localmente formula_57-integrabili, e pertanto si ha come corollario che ogni funzione formula_98, dove formula_82, \u00e8 localmente integrabile, ovvero appartiene a formula_100."}
{"id": "687954", "revid": "78273", "url": "https://it.wikipedia.org/wiki?curid=687954", "title": "Museo Nazionale della Siritide", "text": ""}
{"id": "687956", "revid": "169529", "url": "https://it.wikipedia.org/wiki?curid=687956", "title": "Colonnella (unit\u00e0 militare)", "text": "Colonnella, era cos\u00ec chiamata, presso gli antichi eserciti francesi e piemontesi, la prima compagnia di ciascun reggimento di fanteria.\nStoria.\nDi tale compagnia era proprietario, secondo il sistema della venalit\u00e0 delle cariche, il colonnello che comandava anche nominalmente. In realt\u00e0 era comandata da un luogotenente che era chiamato il luogotenente del colonnello, e, per brevit\u00e0 di denominazione, luogotenente colonnello. \nTali reparti godevano di particolari privilegi nell'interno del reggimento. Fra l'altro, in Francia - nell'epoca in cui ogni compagnia aveva la propria bandiera - essi godevano nell'avere la bandiera di color bianco: essa si trov\u00f2 a divenire la bandiera del re, allorch\u00e9 Luigi XIV, soppressa la carica di colonnello generale della fanteria, ne assunse egli stesso le funzioni ed i colori.\nLe compagnie colonnelle cessarono di esistere con il passaggio dall'arruolamento volontario alla coscrizione. "}
{"id": "687961", "revid": "31886", "url": "https://it.wikipedia.org/wiki?curid=687961", "title": "Mario Fubini", "text": "Biografia.\nSi laure\u00f2 a Torino nel 1921 discutendo una tesi di letteratura francese e insegn\u00f2 lettere italiane e latine al Liceo classico di Carmagnola e al Liceo classico Cavour di Torino. Nel 1929 ottenne la libera docenza in Letteratura italiana presso l'Universit\u00e0 degli Studi di Torino e dal 1934 al 1937 venne incaricato con lo stesso insegnamento alla Facolt\u00e0 di Magistero di Firenze. Vinse poi la cattedra all'Universit\u00e0 degli Studi di Palermo.\nA causa delle leggi razziali del 1938 dovette lasciare la cattedra di Palermo, ma riusc\u00ec a pubblicare articoli con l'aiuto dell'amico Luigi Vigliani. Dopo lo sfollamento a Vico Canavese gli riusc\u00ec di venir accettato come \"rifugiato\" in Svizzera, dove insieme ad altri professori universitari \"rifugiati internati\" partecip\u00f2 all'organizzazione di corsi per universitari \"rifugiati\".\nDopo la guerra insegn\u00f2 all'Universit\u00e0 degli Studi di Trieste, e alla Bocconi di Milano. Dal 1958 al 1965 alla \"Universitas Studiorum Mediolanensis\" (la Statale) di Milano (tra i suoi assistenti lo scrittore e critico Sergio Antonielli). Nel 1965 ottenne la cattedra di \"Critica letteraria\" alla Scuola Normale Superiore di Pisa. Nel 1953 divenne socio dell'Accademia dei Lincei e direttore responsabile del \"Giornale storico della letteratura italiana\". Collabor\u00f2 a numerose riviste italiane, come \"Belfagor\" e \"Il Ponte\".\nDiresse la collana \"Classici italiani\" della UTET e fu presidente del Comitato Nazionale per la pubblicazione delle \"Opere\" di Ugo Foscolo.\nFormatosi alla scuola di Croce, possedette sempre una forte impronta storicistica e seppe integrare il suo metodo con gli strumenti della stilistica (cfr. \"Critica e poesia\"). La critica si configura, per il Fubini, come una doppia esplorazione: \u00abdal cerchio al centro e dal centro al cerchio\u00bb, come una indagine che miri ad una interpretazione centrale di ogni autore studiato, valendosi volta per volta dell'accertamento filologico e di quello stilistico, ma assegnando a tali ricorsi una funzione puramente strumentale.\nFra i suoi studi si ricordano in particolare quelli su Foscolo, Alfieri, Giambattista Vico (cfr. \"Stile e umanit\u00e0 di Giambattista Vico\") e sul romanticismo italiano.\nCon Ettore Bonora, diresse la \"Antologia della critica letteraria\" in 4 volumi (Torino: Petrini, 1952-1960 e edizioni successive) e l\"'Antologia della critica dantesca\" (ivi, 1966 e ed. successive)."}
{"id": "687963", "revid": "32698", "url": "https://it.wikipedia.org/wiki?curid=687963", "title": "Teoria delle distribuzioni", "text": ""}
{"id": "687968", "revid": "287204", "url": "https://it.wikipedia.org/wiki?curid=687968", "title": "Torre Net", "text": "La Torre Net (o Net center) \u00e8 un grattacielo di Padova, la cui costruzione \u00e8 terminata nel 2007. Iniziato nel 2004, l'edificio ha un'altezza di 85 metri e 22 piani di uffici e residenze. Si trova a Padova Est e si affaccia su via San Marco, una delle arterie stradali pi\u00f9 trafficate di Padova.\nIl progetto \u00e8 di Aurelio Galfetti, Carola Barchi e Luciano Schiavon, dello studio italo-svizzero LVL Architettura.\nAssieme alla torre sono compresi nel progetto 2 edifici pi\u00f9 bassi di 5 piani, che ospitano uffici e una galleria commerciale. Nel progetto, c'\u00e8 anche un nuovo quartiere che si chiamer\u00e0 \"Quadrante Est\" e che ospiter\u00e0 nel futuro 10.000 abitanti. Assieme a questo, verr\u00e0 realizzata una stazione metropolitana di superficie per facilitare gli spostamenti dei futuri residenti verso il centro di Padova e le altre citt\u00e0 fuori dalla provincia.\nIn totale, solo per la torre e i 2 edifici di 5 piani, ."}
{"id": "687976", "revid": "767487", "url": "https://it.wikipedia.org/wiki?curid=687976", "title": "Due lettere anonime", "text": "Due lettere anonime \u00e8 un film del 1945 diretto da Mario Camerini.\nTrama.\nBruno torna a casa in licenza dal fronte russo e scopre, dopo aver ricevuto una lettera anonima, che Gina, la ragazza che voleva sposare, si \u00e8 messa con Tullio, il quale gestisce una tipografia in collaborazione coi tedeschi.\nDopo il proclama Badoglio dell'8 settembre 1943, Gina inizia a collaborare con la Resistenza italiana contro l'occupazione nazista. Lo stesso fa Bruno, che viene assunto nella tipografia dietro indicazione del vecchio proprietario, che ora guida un gruppo di partigiani. Ma Tullio, che si sente estraneo alle questioni politiche, non esiter\u00e0 a tradire la fiducia dei vecchi amici.\nLa seconda lettera anonima \u00e8 quella inviata al covo dei partigiani, dopo la cattura di Bruno, per chiedere un riscatto. Gina capisce che questa lettera, come la prima, \u00e8 opera di Tullio, quindi va a chiedergli spiegazioni ed infine gli spara. Finita la guerra, Gina \u00e8 ancora in prigione, ma Bruno le dice che, se c'\u00e8 giustizia, potr\u00e0 uscire presto.\nProduzione.\nIl film \u00e8 stato girato negli stabilimenti romani della Scalera, con l'organizzazione generale di Franco Piperno e la registrazione sonora R.C.A. Photophone curata dal tecnico del suono Tullo Parmegiani. Negativi di Felice Boschi, arredamenti di Gino Brosio e costruzioni di Italo Tancredi. La produzione \u00e8 stata diretta da Ferruccio De Martino.\nIvo Perilli, oltre a firmare il soggetto, ha collaborato alla sceneggiatura ed ha svolto il ruolo di aiuto regista. Alla sceneggiatura ha collaborato anche lo stesso regista Mario Camerini.\nLa pellicola rappresenta un tentativo di commistione tra il filone neorealista, caldamente appoggiato dalla critica cinematografica italiana dell'epoca, e quello pi\u00f9 popolare dei melodrammi sentimentali \"strappalacrime\", che invece era molto in voga tra il pubblico italiano negli anni del secondo dopoguerra (1945-1955), ma assai malvisto dalla prima (che soltanto a partire dagli anni settanta operer\u00e0 una generale rivalutazione delle opere di questo filone, coniando appositamente il termine \"neorealismo d'appendice\").\nMolto apprezzata l'interpretazione di Andrea Checchi, che per questo film si aggiudic\u00f2 il Nastro d'argento come miglior attore protagonista nella prima edizione del premio, svoltasi nel 1946.\nDistribuzione.\nIl film venne distribuito nel circuito cinematografico italiano il 3 novembre del 1945.\nCritica.\n\"Il Morandini\" commenta: \u00abPer il suo turgore melodrammatico \u00e8 una sorta di anti-\"Roma citt\u00e0 aperta\" in cui uno dei due maggiori registi italiani degli anni '30 cerca di mescolare il pubblico e il privato, adeguandosi all'aria neorealistica che tira\u00bb."}
{"id": "687983", "revid": "1543377", "url": "https://it.wikipedia.org/wiki?curid=687983", "title": "Ottavio Pratesi", "text": "Carriera.\nSi distinse per la resistenza, vincendo per due volte il Giro dei Tre Mari, corsa a tappe disputata nel Sud Italia, nel 1919 e nel 1920; in entrambi gli anni vinse quattro tappe.\nPartecip\u00f2 a sei edizioni del Giro d'Italia tra il 1911 ed il 1925, classificandosi al settimo posto nel 1914 ed al nono posto nel 1924. Partecip\u00f2 a cinque edizioni del Tour de France tra il 1911 ed il 1924, classificandosi primo degli isolati nel 1923 e nel 1924."}
{"id": "687988", "revid": "124628691", "url": "https://it.wikipedia.org/wiki?curid=687988", "title": "Esplorazione spaziale", "text": "L'esplorazione spaziale \u00e8 l'esplorazione materiale dello spazio eseguita mediante veicoli spaziali, con o senza equipaggio a bordo. Rientra all'interno dell'astronautica.\nStoria.\nPremesse.\nLe motivazioni ideali all'origine dei viaggi spaziali e dell'astronautica sono state molteplici e variabili nelle diverse epoche storiche. L'esplorazione dell'ignoto, il progresso scientifico, quello tecnologico, e la competizione internazionale tra le potenze del nostro pianeta sono stati i motori pi\u00f9 forti nella storia dell'esplorazione spaziale.\nI moventi.\nUn potente motore allo sviluppo tecnologico necessario ad effettuare i primi viaggi spaziali part\u00ec dalla ricerca di prestigio e dalla necessit\u00e0 di supremazia tecnologica da parte di alcuni stati, motivi per cui nacque la corsa allo spazio dagli anni cinquanta del XX secolo.\nAttualmente tuttavia gli scopi prevalenti delle missioni robotiche nello spazio sono scientifici: astrofisica, astronomia, osservazione della Terra e monitoraggio delle risorse del pianeta, geofisica e geodesia, controllo del territorio, navigazione assistita, studio del sistema Solare, telecomunicazioni televisive ed internet. L'astronautica attuale, con il lavoro di astronauti in orbita attorno alla terra spazia in settori che vanno dagli ambiti medici, dalla scienza dei materiali, della propulsione, del comportamento ed altri ancora.\nNel corso della storia l'interesse e lo studio dello spazio extraterrestre da parte umana risale comunque a epoche remote e difficilmente identificabili. Fin dalle prime testimonianze relative ad epoche preistoriche l'uomo ha osservato e rappresentato elementi celesti, ma solamente dalla seconda met\u00e0 del XX secolo, con l'evoluzione delle tecnologie aerospaziali, si \u00e8 potuto fisicamente iniziare l'esplorazione spaziale.\nLe osservazioni del cielo in epoca primitiva ed antica.\nLe stelle sono sempre state sotto osservazione di studio da parte degli uomini antichi e di molte civilt\u00e0 come gli aztechi, cinesi, indiani, gli arabi, i popoli della Mesopotamia e dell'Antica Grecia attraverso i vari eventi come le eclissi lunari e solari riuscirono a mantenere i loro calendari precisi. I due pi\u00f9 grandi astronomi dell'antichit\u00e0 furono Ipparco e Tolomeo. Queste prime osservazioni astronomiche furono fatte completamente ad occhio nudo e quindi con risultati bassi. Successivamente con l'invenzione del telescopio c'\u00e8 stato un grande impulso ed ampliamento dell'astronomia mediante l'osservazione del cielo.\nInizio dell'astronomia moderna.\nL'invenzione del telescopio ha un'origine molto controversa, ma generalmente viene attribuita a Hans Lippershey, un produttore di lenti olandese, che lo costru\u00ec nel 1608. L'anno successivo, nel 1609, l'astronomo italiano Galileo Galilei ha introdotto uno dei primi telescopi registrati nella storia ottenendo diverse osservazioni astronomiche che lo portarono a proporre il sistema eliocentrico. Le osservazioni di Galileo includono la scoperta delle Macchie solari, maggiori dettagli della Luna e la scoperta dei principali satelliti di Giove.\nLo sviluppo di motori a razzo fino alla met\u00e0 del XX secolo.\nMolto prima della reale possibilit\u00e0 di affrontare i viaggi spaziali, la questione venne affrontata da scrittori di fantascienza come Jules Verne e H. G. Wells. L'inizio pratico dell'astronautica si ha con l'invenzione dei missili con motori a razzo a propellente liquido.\nIl primo razzo a propellente liquido venne progettato e costruito da Pedro Paulet. Il motore pesava 2,5 kg, aveva una spinta di 200 libre ed alimentato da un componente costituito da perossido di idrogeno e benzina.\nSuccessivamente il professore americano Robert Goddard nel 1912 e lo scienziato tedesco Hermann Julius Oberth nel 1923 migliorarono i motori sperimentali basati sulla concezione iniziale di Paulet.\nTra le persone che hanno contribuito maggiormente allo sviluppo dell'astronautica nella sua fase iniziale vi sono prima di tutti Konstantin Tsiolkovsky, che teorizz\u00f2 molti aspetti del volo spaziale e della propulsione missilistica. Esso viene considerato il padre del volo spaziale umano e il primo uomo a concepire l'ascensore spaziale. Il suo lavoro pi\u00f9 famoso fu \"\u0418\u0441\u0441\u043b\u0435\u0434\u043e\u0432\u0430\u043d\u0438\u0435 \u043c\u0438\u0440\u043e\u0432\u044b\u0445 \u043f\u0440\u043e\u0441\u0442\u0440\u0430\u043d\u0441\u0442\u0432 \u0440\u0435\u0430\u043a\u0442\u0438\u0432\u043d\u044b\u043c\u0438 \u043f\u0440\u0438\u0431\u043e\u0440\u0430\u043c\u0438\"; (\"Issledovanie mirovych prostranstv reaktivnymi priborami\", L'esplorazione dello Spazio cosmico per mezzo di motori a reazione), che pubblic\u00f2 nel 1903, il primo trattato accademico sulla missilistica.\nRobert Goddard, Hermann Oberth, Sergej Korol\u00ebv furono altri personaggi fondamentali, e applicativamente sopra tutti Wernher von Braun, padre della missilistica prima tedesca e poi statunitense. Le basi tecnologiche dell'astronautica moderna arrivano dallo studio e dall'applicazione, principalmente a scopo bellico, da parte della Germania nazista dei missili balistici.\nFuori dall'atmosfera terrestre.\nDurante la seconda guerra mondiale, lo scienziato tedesco Wernher Von Braun realizz\u00f2 i missili V2 che furono i primi oggetti, durante un test, a riuscire a lasciare l'atmosfera terrestre il 3 ottobre 1942. Durante voli preliminari a scopo scientifico, nel 1944, a \"Peenemuende\" effettuarono voli di test entrando nella termosfera e raggiungendo un apogeo di 189 km con un prototipo di razzi sonda per una futura versione con carichi scientifici del razzo allo scopo di misurare raggi cosmici, flusso meteorico, eccetera. L'arrestarsi dei successi militari tedeschi e la conseguente spinta a esclusivi fini militari della ricerca missilistica, che peraltro fece rischiare a Von Braun il carcere per comportamento antipatriottico dato il progredire dei suoi esperimenti ai fini dell'esplorazione spaziale e la successiva sconfitta bellica della Germania, interruppero il progresso del progetto a fini scientifici.\nLa prima immagine ottenuta dallo spazio fu presa durante un volo suborbitale dove gli Stati Uniti d'America lanciarono appunto un vettore tedesco V2 il 24 ottobre 1946, in grado di scattare una fotografia ogni 1,5 secondi.\nI primi voli orbitali dalla seconda met\u00e0 del XX secolo.\nIl primo oggetto lanciato in orbita attorno alla Terra \u00e8 stato lo Sputnik 1 nel 1957 dall'Unione Sovietica. Gli strumenti a bordo dello Sputnik 1 rimasero funzionanti per 21 giorni. Infine, esso bruci\u00f2 durante il rientro in atmosfera il 3 gennaio 1958 dopo circa 1.400 orbite e 70.000.000 km.\nSeguirono ad esso i primi voli con equipaggi animali. La celebre cagnetta Laika, lanciata nello spazio nel secondo volo orbitale terrestre il 3 novembre 1957, divenne il primo essere vivente a entrare in orbita, o comunque il primo essere vivente superiore, considerando il fatto che sullo Sputnik 1 vi fossero sicuramente microorganismi.\nI cani Belka e Strelka trascorsero un giorno nello spazio a bordo del Korabl-Sputnik-2 (Sputnik 5) il 19 agosto 1960 prima di tornare a Terra. Erano accompagnati da un coniglio grigio, 42 topi, 2 ratti, mosche e un certo numero di piante e funghi; tutti i passeggeri sono sopravvissuti. Erano le prime creature terrestri ad andare in orbita e ritornare vivi.\nL'esplorazione umana: Cosmonauti e Astronauti.\nSempre nell'ambito del programma sovietico il 12 aprile 1961 il cosmonauta Jurij Gagarin fu il primo essere umano a volare nello spazio esterno, mentre Valentina Vladimirovna Tere\u0161kova \u00e8 stata la prima donna ad andare nello spazio, il 16 giugno 1963, e l'unica fino alla prima missione di Svetlana Evgen'evna Savickaja. La prima attivit\u00e0 extraveicolare (EVA) della storia fu fatta dal cosmonauta Aleksej Archipovi\u010d Leonov, durante la missione Voschod 2, il 18 marzo 1965. La prima donna fu invece la stessa Svetlana Evgen'evna Savickaja, il 25 luglio 1984, mentre era a bordo della stazione spaziale Salyut 7.Gagarin al suo rientro venne \"battezzato\" cosmonauta (marinaio dell'universo), mentre gli Stati Uniti, in occasione del volo suborbitale Mercury-Redstone 3 di Alan Shepard, crearono il termine astronauta (marinaio delle stelle); entrambi i termini derivano dalla lingua greca.\nLe vittime.\nNon sono note con precisione le numerose vite umane tributate nella corsa allo spazio ma, in particolare nella storia della gara russo-americana, si crearono molti tragici eventi. Quando l'Apollo 15 lasci\u00f2 la superficie lunare, venne lasciato sul posto un \"monumento\", una statuetta chiamata \"Fallen Astronaut\", e una targa con incisi quattordici nomi di astronauti e cosmonauti di entrambe le nazioni, otto americani e sei sovietici, che persero la vita nell'impresa spaziale.\nIl 23 marzo 1961, durante un allenamento in atmosfera di ossigeno puro, mor\u00ec il cosmonauta Valentin Bondarenko. Dopo 6 anni da questa tragedia, analogamente, in America il 27 gennaio 1967 durante le prove a terra dell'Apollo 1 ci fu un incendio che uccise i tre i membri dell'equipaggio - Virgil Grissom, Edward White e Roger Chaffee. Nella cabina vi era ossigeno puro, in genere utilizzato dagli americani a pressione ridotta in modo da riottenerne la stessa pressione parziale anche in fase operativa, mentre i sovietici utilizzavano aria (queste differenze tecniche causarono qualche difficolt\u00e0 nell'incontro russo-americano del Programma test Apollo-Sojuz).\nIl 24 aprile 1967 sulla Soyuz-1, Vladimir Komarov mor\u00ec durante l'atterraggio a causa di un malfunzionamento del paracadute del modulo di discesa. Il 30 giugno 1971 al momento dello sbarco della Soyuz-11 si verific\u00f2 una depressurizzazione del lander. Morirono tutti e tre i membri dell'equipaggio - Georgij Dobrovol'skij, Vladislav Volkov, Viktor Patsayev.\n15 novembre 1967 il pilota del razzo X-15 Michael Adams raggiunse una quota di 81 km, ma il velivolo si distrusse durante la discesa e il pilota rimase ucciso.\nRobert Lawrence, Clifton Williams, Charles Bassett, Elliot C e Theodore Freeman morirono in velivoli da addestramento. I loro nomi sono immortalati sul \"Mirror Space\"; stranamente, non c'era Joseph A. Walker.\nDal 1971 fino alla fine della corsa allo spazio non vi furono pi\u00f9 vittime. Due incidenti si sono poi verificati alle navette, space shuttle (Challenger nel 1986 e Columbia nel 2003).\nAltri astronauti morirono in missioni non spaziali, come i quattro americani che persero la vita nell'incidente del velivolo T-38 Talon (\"1982 Thunderbirds Indian Springs Diamond Crash\") e il sovietico Yuri Gagarin, il primo uomo a raggiungere lo spazio, che incontr\u00f2 la morte nello schianto del suo aereo MiG-15 nel 1968.\nLo \"Space Mirror Memorial\", o \"Astronaut Memorial\", \u00e8 un altro monumento sito al John F. Kennedy Space Center Visitor Complex a Merritt Island, in Florida, che commemora vittime di missioni americane.\nLe missioni lunari.\nIl passaggio della sonda Luna 1 in prossimit\u00e0 dell'orbita lunare, ed il rilevamento dello scarso o nullo campo magnetico selenita, entrando successivamente in orbita solare, segna l'inizio dell'esplorazione lunare, che ufficialmente si vuole collocare con l'allunaggio del 1959, quando la sonda sovietica Luna 2 impatt\u00f2 con la superficie lunare. Nello stesso anno, il 7 ottobre, la missione Luna 3 trasmise a Terra fotografie dell'allora mai vista faccia nascosta della Luna. Fu l'inizio di una serie decennale di esplorazioni lunari condotte da sonde automatiche. Luna 9 il 3 febbraio 1966 esegu\u00ec il primo atterraggio morbido sulla Luna; Luna 10 divenne il primo velivolo spaziale ad orbitare intorno alla Luna il 3 aprile 1966. Il Programma Zond nel 1964 riusc\u00ec ad effettuare un sorvolo ravvicinato in orbita lunare, e successivamente, ad inviare e a far rientrare sulla terra un equipaggio animale composto da diverse specie, tra cui alcune tartarughe. L'esplorazione sovietica della luna, anche in anni successivi si effettu\u00f2 sempre con sonde automatiche o comandate da terra, come il robot Lunochod della missione Luna 17. Le missioni umane furono condotte solo dagli USA.\nL'esplorazione umana della luna.\nIn risposta ai successi del programma sovietico di esplorazione spaziale, il presidente degli Stati Uniti d'America John F. Kennedy dichiar\u00f2 al Congresso il 25 maggio 1961: \"io credo che questa nazione debba impegnarsi per raggiungere entro la fine del decennio l'obiettivo di portare un uomo sulla Luna e riportarlo sulla Terra\". Nello stesso anno le autorit\u00e0 sovietiche annunciano pubblicamente la volont\u00e0 di portare un equipaggio sulla Luna e di installarvi una base. Nell'ambito del programma Apollo gli astronauti Neil Armstrong e Buzz Aldrin, nel 1969, attesi da Michael Collins sul modulo di comando in orbita intorno al satellite, furono i primi ad atterrare sulla luna e camminare sulla sua superficie, poi seguiti da altri dieci uomini nel periodo compreso tra il 1969 e il 1972.\nLe stazioni orbitanti.\nNel 1971 la stazione spaziale russa Saljut 1 fu il primo presidio permanente al di fuori dell'atmosfera, sostituita successivamente da altre stazioni, le sovietiche Saljut 2, Saljut 3, Saljut 4, Saljut 5, Saljut 6, Saljut 7, lo Skylab statunitense, la stazione spaziale Mir, ancora sovietica, poi russa, la Stazione Spaziale Internazionale (siglata ISS, progetto canadese (CSA), europeo (ESA), giapponese (JAXA), russo (RKA), statunitense (NASA)) e la Tiangong 1 cinese, gi\u00e0 in pieno XXI secolo. \nLe missioni nel sistema solare nel XX secolo.\nVenere.\nIl 1\u00ba marzo 1966 la sonda Venera 3 fu la prima ad atterrare su un altro pianeta, anche se non fu un atterraggio morbido.Dieci sonde sovietiche hanno effettuato un atterraggio morbido sulla superficie venusiana, con pi\u00f9 di 110 minuti di comunicazioni dalla superficie. Le finestre di lancio (ogni 19 mesi), dal 1962 al 1985 vennero tutte sfruttate per il lancio di sonde.\nLe Venera, \u0412\u0435\u043d\u0435\u0440\u0430 o Venusik nei Paesi occidentali, furono una serie di sonde spaziali sviluppate in Unione Sovietica per esplorare e raccogliere dati sul pianeta Venere. Furono il primo oggetto costruito dall'uomo a entrare nell'atmosfera di un altro pianeta, atterrare dolcemente, reinviare immagini ed effettuare una scansione radar ad alta risoluzione della superficie, permettendo studi approfonditi sulla conformazione geologica del globo.\nIl primo atterraggio con successo fu effettuato da Venera 7 il 15 dicembre 1970, trasmettendo dati sulla temperatura per 23 minuti mentre Venera 8 atterr\u00f2 il 22 luglio 1972, mostrando che le nubi del pianeta formavano uno strato che terminava 35 chilometri sopra la superficie e analizzando la composizione chimica della crosta attraverso uno spettrometro a raggi gamma. La sonda Venera 9 entr\u00f2 in orbita il 22 ottobre 1975 diventando il primo satellite artificiale di Venere. Una serie di camere e spettrometri inviarono a Terra informazioni sulle nubi, sulla ionosfera, magnetosfera ed effettu\u00f2 misure radar della superficie; il veicolo di discesa si separ\u00f2 dalla sonda e atterr\u00f2 sul pianeta, scattando le prime foto della superficie e analizzando il terreno con uno spettrometro a raggi gamma e un densimetro. Durante la discesa vennero misurate la pressione e la temperatura, oltre a rilevazioni fotometriche e della densit\u00e0 delle nubi attraverso un nefelometro. Si scopr\u00ec che esse erano formate da tre strati distinti. Un simile programma scientifico fu effettuato anche dalla sonda Venera 10, che arriv\u00f2 sul pianeta il 25 ottobre.\nLa NASA invi\u00f2 su Venere due sonde Pioneer Venus, composte da due componenti lanciati separatamente: un orbiter e una multisonda. Quest'ultima trasportava tre piccole sonde atmosferiche e una sonda pi\u00f9 grande, che venne lanciata il 16 novembre 1978 e fu seguita da quelle minori il 20 novembre. Esse entrarono nell'atmosfera venusiana il 9 dicembre, seguite dal veicolo che le trasportava. Anche se non era previsto che sopravvivessero alla discesa, esse continuarono ad operare per 45 minuti dopo aver raggiunto il suolo.\nNel 1978 le sonde Venera 11 e Venera 12 volarono verso Venere, rilasciando moduli di discesa; i lander trasportavano camere a colori, analizzatore per il terreno, nefelometro, spettrometro di massa, gas cromatografo e un analizzatore chimico basato sulla fluorescenza X che rivel\u00f2 una grande quantit\u00e0 di cloro nelle nuvole, oltre allo zolfo. Venne anche rilevata una forte attivit\u00e0 di fulmini.\nNel 1981 la sonda Venera 13 invi\u00f2 la prima immagine a colori della superficie e analizz\u00f2 un campione di terreno con la fluorescenza X, Nello stesso anno Venera 14 rilev\u00f2 anche una possibile attivit\u00e0 sismica.\nNel 1985 l'Unione Sovietica, sfruttando l'opportunit\u00e0 di combinare una missione su Venere con il passaggio della cometa di Halley, lanci\u00f2 due sonde Vega, Vega 1 e Vega 2, lanciarono un pallone ad elio ad una altezza di 50 km dalla superficie. I lander trasportarono esperimenti per studiare la composizione e la struttura dell'aerosol delle nubi. Le sonde Vega continuarono la missione raggiungendo la cometa di Halley nove mesi dopo.\nMarte.\nLe missioni spaziali sovietiche Mars 2 e Mars 3 consistevano nel lancio di sonde gemelle, entrambe costituite da un orbiter e da un lander Mentre il modulo di atterraggio della missione precedente precipit\u00f2 sulla superficie di Marte, il lander di Mars 3 tocc\u00f2 con successo il suolo del pianeta rosso, divenendo cos\u00ec il primo veicolo costruito dall'uomo a giungere integro sulla superficie marziana.\nL'URSS aveva un pregresso e ebbe un successivo ampio programma marziano, avendo cominciato nel 1960 con il programma Mars 1M (a volte chiamato Marsnik nei media occidentali), il primo programma di esplorazione spaziale interplanetario senza pilota. \nNel 1976 le due sonde Viking della NASA entrarono nell'orbita di Marte e entrambe inviarono un lander che effettu\u00f2 con successo un atterraggio morbido sulla superficie del pianeta. Queste due missioni inviarono le prime immagini a colori e dettagliati dati scientifici.\nNel 1988 l'Unione Sovietica lanci\u00f2 le sonde Phobos 1 e 2; Phobos 2 riusc\u00ec a fotografare Marte e Phobos, tuttavia la missione fall\u00ec poco prima di inviare due lander sulla superficie di Phobos.\nLa sonda Mars Pathfinder, atterr\u00f2 il 4 luglio 1997. La zona di atterraggio era un'antica pianura fluviale nell'emisfero nord chiamata Ares Vallis, che \u00e8 tra le zone pi\u00f9 rocciose del pianeta. La sonda comprendeva un piccolo \"rover\" controllato da remoto chiamato \"Sojourner\", che viaggi\u00f2 per alcuni metri attorno al sito di atterraggio studiando le rocce. Il \"rover\" esplor\u00f2 la superficie di Marte in un modo che era stato eseguito precedentemente solo dai due \"rover\" Lunochod russi sulla Luna 30 anni prima.\nFino al momento dell'ultima trasmissione il 27 settembre 1997, il Mars Pathfinder invi\u00f2 16500 immagini dal lander e 550 immagini dal \"rover\", oltre a 16 analisi chimiche delle rocce e del suolo e dettagliati dati sui venti e altri fattori meteorologici. Questi dati suggerirono agli scienziati che in qualche momento del passato il pianeta potrebbe essere stato caldo e umido, e potrebbe aver posseduto acqua allo stato liquido e un'atmosfera pi\u00f9 densa.\nDopo i successi del Global Surveyor e del Pathfinder, tra il 1998 e il 1999 ci fu un'altra serie di fallimenti: l\"'orbiter\" giapponese Nozomi, il Mars Climate Orbiter, il Mars Polar Lander e i penetratori Deep Space 2 della NASA non portarono a termine la missione. L'episodio riguardante il Mars Climate Orbiter \u00e8 particolarmente famigerato, dovuto alla mancanza di conversione tra unit\u00e0 di misura del sistema metrico decimale e del sistema imperiale. In questo modo vennero generati dati errati che fecero bruciare la sonda durante l'ingresso nell'atmosfera marziana.\nAltri pianeti e altri corpi celesti.\nNon sono mai stati fisicamente raggiunti sulla loro superficie, nel XX secolo, altri pianeti, sia per le difficolt\u00e0 tecniche come condizioni fisiche quali temperatura e pressione elevate, sia per la loro distanza estrema. I giganti gassosi Giove e Saturno non possiedono una definita superficie analoga a quella dei pianeti rocciosi. Comete ed asteroidi, ed i satelliti naturali di alcuni pianeti si prestano al contrario a missioni volte a raggiungere e a percorrere la loro superficie.\nUna flotta di sonde come la Giotto dell'ESA, le sonde Vega 1 e Vega 2 dell'URSS che andarono incontro alla Cometa di Halley nel 1986, si limitarono ad osservazioni ravvicinate, mentre la missione Stardust del gennaio 1999, che ha incontrato la cometa Wild 2 nel gennaio 2004, ha impattato solo del materiale che, raccoltolo, \u00e8 rientrato sulla Terra nel 2006.\nLa missione Deep Impact del febbraio 2005, una sonda spaziale della NASA progettata per studiare la composizione dell'interno di una cometa sar\u00e0 la prima che, nel secolo successivo, con parte della sonda impatter\u00e0 con successo il nucleo di Tempel 1 il 4 luglio 2005.\nLe sonde destinate ad uscire dal sistema solare.\nA causa dei costi, poche sonde sono state destinate ad uscire dal Sistema Solare. Al momento ce ne sono solo 5: Le sonde gemelle Voyager, le sonde Pioneer e infine la sonda New Horizons.\nIl XXI secolo.\nA partire dai primi anni del XXI secolo molti stati hanno annunciato di aver rilanciato l'esplorazione lunare per sfruttare le risorse del satellite. la quantit\u00e0 esatta di elio-3 depositato dal vento solare nelle rocce non \u00e8 nota, e potrebbe non essere comunque redditizio estrarlo. Il Cosmochimico e geochimico Ouyang Ziyuan dell'Accademia delle Scienze cinese, a capo del Programma Chang'e per l'esplorazione della Luna, ha affermato che uno dei principali obiettivi del programma \u00e8 ottenere una fonte di elio-3 da cui trarre il combustibile per la generazione di energia tramite tre voli annuali. Nel gennaio 2006 la compagnia spaziale russa RKK Energiya ha annunciato di prevedere di poter estrarre elio-3 dalla Luna entro il 2020.\nAl 2020 l'uomo continua ad essere presente nello spazio grazie alla Stazione Spaziale Internazionale.\nOltre all'invio di sonde sul nostro satellite, sono state inviate sonde su tutti i pianeti del sistema solare con lo scopo di avere maggiori informazioni scientifiche.\nAl 2020, le sonde Voyager 1, Voyager 2, Pioneer 10 e Pioneer 11, sono gli unici quattro artefatti prodotti dall'umanit\u00e0 usciti dal Sistema solare, mentre la sonda New Horizons \u00e8 il quinto oggetto artificiale come distanza dalla Terra. Sviluppata dalla NASA per l'esplorazione di Plutone, pianeta nano scoperto nel 1930 da Clyde Tombaugh e della sua doppia componente Caronte. Attualmente la sonda pi\u00f9 veloce \u00e8 la Voyager 1 con la velocit\u00e0 di 17,042 km/s (61351 Km/h, 3,595 UA all'anno).\nPrima del lancio della sonda, il capo missione S. Alan Stern, ha confermato che a bordo c'era una parte delle ceneri di Clyde Tombaugh facendo cos\u00ec diventare i suoi resti, al termine della missione, gli unici resti umani ad aver lasciato il Sistema Solare.\nIl lancio \u00e8 avvenuto il 19 gennaio 2006 dalla base di Cape Canaveral ed ha raggiunto le vicinanze di Giove il 28 febbraio 2007 e l'orbita di Urano nel marzo 2011. La sonda ha raggiunto Plutone e il suo satellite Caronte il 14 luglio 2015.\nOgni sonda Pioneer possiede una placca metallica che identifica il loro luogo e il loro tempo d'origine, per beneficiare altri viaggiatori spaziali che potranno ritrovare le placche in un lontano futuro, mentre per le sonde Voyager la NASA ha voluto anche inserire un messaggio omnicomprensivo a bordo di Voyager 1 e Voyager 2, una sorta di capsula temporale con l'intenzione di comunicare la storia del nostro mondo ad eventuali forme di vita extraterrestri.\nUn altro tentativo dell'uomo di comunicare con altre forme di vita extraterrestri, nonostante ora non si hanno ancora prove certe della loro esistenza, \u00e8 stato quello d'inviare un messaggio radio trasmesso nello spazio dal Radiotelescopio di Arecibo, in Porto Rico, il 16 novembre 1974.\nIl messaggio \u00e8 stato indirizzato verso l'ammasso globulare di Ercole M13, a 25.000 anni luce di distanza. Siccome il messaggio impiegher\u00e0 25.000 anni per raggiungere la sua destinazione (oltre a ulteriori 25.000 anni per una eventuale risposta) il messaggio di Arecibo \u00e8 pi\u00f9 una dimostrazione delle conquiste tecnologiche raggiunte dal genere umano che un reale tentativo di tenere una conversazione con una razza aliena.\nSolamente in un caso, il 15 agosto 1977 il SETI ha registrato un segnale dallo spazio profondo. Questo segnale soprannominato Segnale Wow, nonostante i primi scetticismi, \u00e8 stato riconosciuto, dopo lunghi studi e diverse prove, come non terrestre. \nLe missioni nel sistema solare nel XXI secolo.\nOrbiter: raggiungere e orbitare attorno ad un pianeta extraterrestre.\nL'orbiter, o satellite orbitale o anche modulo orbitante \u00e8 un veicolo spaziale che orbita attorno ad un pianeta o ad un satellite naturale senza atterrarvi sopra, ma studiando la superficie del corpo celeste da distanza. Sono solitamente chiamati orbiter anche le parti di navicelle spaziali che rimangono in orbita mentre un lander, o modulo d'atterraggio si sgancia per scendere sulla superficie di oggetto celeste (pianeti, satelliti naturali, comete o asteroidi).\nLander: raggiungere e atterrare su un pianeta extraterrestre.\nUn lander, o veicolo d'atterraggio, \u00e8 un tipo di navicella spaziale che effettua la discesa e sosta sulla superficie di un corpo celeste. Per i corpi provvisti di atmosfera, l'atterraggio \u00e8 chiamato \"rientro\", e il lander si definisce \"veicolo di rientro\".\nMarte.\nAll'inizio del XXI secolo sono stati inviati tre rover: Spirit, Opportunity e Curiosity. Uno dei rover pi\u00f9 importanti lanciati verso Marte \u00e8 stato Mars Science Laboratory (MSL), nominato Curiosity, lanciato il 26 novembre 2011 ed atterrato su Marte il 6 agosto 2012. Subito dopo l'atterraggio, effettuato con successo usando un metodo pi\u00f9 preciso delle missioni precedentemente inviate sul pianeta, il rover ha cominciato ad inviare delle immagini dalla superficie. La durata della missione \u00e8 prevista in almeno un anno marziano (circa due anni terrestri) e lo scopo sar\u00e0 quello di investigare sulla passata e presente capacit\u00e0 di Marte di sostenere la vita.\nPer consentire analisi pi\u00f9 approfondite, \"Curiosity\" trasporta strumenti scientifici, forniti dalla comunit\u00e0 internazionale, pi\u00f9 avanzati rispetto a quelli di qualunque altra missione precedente sul pianeta rosso; \u00e8 inoltre circa cinque volte pi\u00f9 pesante e due volte pi\u00f9 lungo dei rover \"Spirit\" e \"Opportunity\" arrivati sul pianeta nel 2004. Il 5 Maggio 2018 \u00e8 stata lanciata la sonda Insight (Interior Exploration using Seismic Investigations, Geodesy and Heat Transport) ed \u00e8 atterrata sulla superficie di Marte il 26 Novembre 2018 dopo 7 mesi di viaggio e dopo aver percorso 2,28 \u00d7 108 km.\nPlutone.\nNew Horizons \u00e8 stata la prima sonda spaziale lanciata verso Plutone e il suo satellite Caronte il 19 gennaio 2006.\nProgettata e sviluppata dalla NASA ha raggiunto con successo plutone e il suo sistema di lune il 14 luglio 2015.\nCon una velocit\u00e0 di (circa ), raggiunta allo spegnimento del terzo stadio, era l'oggetto artificiale pi\u00f9 veloce che abbia mai abbandonato la Terra, battuto dalle tre sonde lanciate verso il Sole rispettivamente: Helios-1, Helios-2 e Parker Solar Probe (che ha raggiunto nel 2020 la velocit\u00e0 di circa 370.000 km/h).\nLa missione continuer\u00e0 il suo viaggio dirigendosi verso la fascia di Kuiper. L'obiettivo primario \u00e8 di studiare la geologia e la morfologia del pianeta nano Plutone e del suo satellite Caronte, creare una mappa della superficie dei due corpi celesti e analizzarne l'atmosfera. Altri obiettivi sono lo studio dell'atmosfera dei due corpi celesti al variare del tempo, l'analisi ad alta risoluzione di alcune zone di Plutone e Caronte, l'analisi della ionosfera e delle particelle cariche, la ricerca di atmosfera attorno a Caronte, lo studio dei due satelliti minori Notte e Idra, la ricerca di eventuali satelliti o anelli sconosciuti e possibilmente l'analisi di un ulteriore oggetto della fascia di Kuiper.\nProspettive.\nNel 2004 il presidente degli Stati Uniti George W. Bush ha annunciato gli obiettivi del nuovo programma spaziale statunitense che prevede il ritorno dell'uomo sulla Luna e la messa in servizio della nuova navetta della NASA Orion. Il passo successivo sar\u00e0 la missione umana su Marte che per\u00f2 probabilmente non avverr\u00e0 prima del 2030. L'amministrazione Obama ha per\u00f2 rivisto questi obiettivi. Anche Russia e ESA progettano una missione verso la Luna e Marte. Roscosmos sta lavorando al razzo Yenisei, la controparte russa dello statunitense Space Launch Sistem, che porter\u00e0 verso la Luna navetta Orel e voler\u00e0 entro il 2028.\nDal punto di vista degli obiettivi dell'esplorazione spaziale ci sono la ricerca di forme di vita extraterrestre, la colonizzazione (e lo sfruttamento) di corpi celesti e lo sviluppo di nuove tecnologie che trovano poi un pi\u00f9 vasto campo applicativo anche in altri settori.\nEsplorazione spaziale nella cultura.\nL'esplorazione spaziale \u00e8 sempre stato oggetto di fantasie da parte di scrittori e registi. Fin dagli albori della letteratura e cinematografia di fantascienza l'uomo \u00e8 sempre stato affascinato da spedizioni esplorative verso mondi lontani, un esempio \u00e8 il film Le voyage dans la Lune del 1902 dove un gruppo di astronomi vengono sparati assieme alla loro capsula con un cannone in direzione della Luna. Risalente a un secolo e mezzo prima, il racconto Micromega narra dell'omonimo protagonista proveniente da Sirio che compie un viaggio attraverso il sistema solare; ne Le avventure di Ettore Servadac del 1877 di Jules Verne, Ettore compie un'odissea tra i pianeti del sistema solare. La letteratura del primo e del secondo dopoguerra \u00e8 ricca di racconti fantascientifici che narrano di viaggi spaziali, grazie agli avanzamenti tecnologici che permisero pi\u00f9 accurate osservazioni astronomiche. Molti di questi racconti venivano pubblicati in riviste come Amazing Stories e negli anni sono stati raccolti in libri come Cronache marziane di Ray Bradbury, che parla delle prime spedizioni umane su Marte e le successive fasi della colonizzazione, sempre con un velo di horror.\nNella fantascienza moderna sono da citare e l' di Stanley Kubrick, il lungometraggio Interstellar di Christopher Nolan, nel quale un gruppo di astronauti viaggia attraverso wormhole per raggiungere un'altra galassia e cercare una nuova casa per l'umanit\u00e0, e Sopravvissuto - The Martian di Ridley Scott dove un astronauta (Matt Damon) della fittizia missione spaziale Ares III subisce un incidente e rimane bloccato su Marte.\nTra i videogiochi e i simulatori che hanno come soggetto l'esplorazione spaziale si possono menzionare No Man's Sky, Astroneer, Kerbal Space Program e Mars Horizon."}
{"id": "687990", "revid": "122246", "url": "https://it.wikipedia.org/wiki?curid=687990", "title": "Monastero degli Zoccolanti", "text": "Il monastero degli Zoccolanti \u00e8 un monastero del XVI secolo che si trova a Torre del Greco.\nCaratteristiche.\nIl monastero dei padri osservanti minori detti zoccolanti dell'Ordine dei francescani a Torre del Greco rappresenta il pi\u00f9 importante e ricco monumento storico della citt\u00e0.\nSorto nella seconda met\u00e0 del Cinquecento per volere della cittadinanza e dell'ordine dei Francescani fu eretto su una collina nei pressi della porta di Capotorre. L'edificio posto a circa 50 m s.l.m. fu edificato sul modello di altri edifici conventuali, con corte centrale e porticato al piano terra. Tutto il primo piano fu adibito al culto e alle celle, mentre il piano sottostante accoglieva le cucine, la chiesetta del Santissimo, il cimitero, il refettorio ed alcune stanze di degenza che ospitavano personaggi illustri (malati) della curia napoletana e romana. \nQui il clima era a quei tempi salubre e la vicinanza del mare e della collina vesuviana offriva atmosfere di grande suggestione. Gli ospiti del monastero erano indirizzati spesso presso la sede torrese per guarire da affezioni respiratorie e reumatiche. Intorno al monastero, il grande giardino nel quale si coltivavano ortaggi e soprattutto la vite.\nUn breve atrio immette, prima di giungere al chiostro, a sinistra, in alcuni ambienti dove erano sistemate le cucine, dagli ampi focolari e dalle enormi cappe, che ancora oggi si possono vedere; e a destra, nel refettorio, un grande ambiente voltato, dall'imponente architettura. Oggi rimane ben poco di quello che doveva essere l'antico allestimento. Sono andati perduti gli scanni di legno che cingevano la sala ed anche la pregevole decorazione ed affresco che ornava il soffitto, di cui restano soli pochi frammenti. Da questi piccoli ma significativi testimoni possiamo capire come fosse improntata la decorazione della sala.\nLa volta era interamente decorata da eleganti e fantasiose grottesche su fondo bianco, intervallata al centro da una serie di tondi, entro cui campeggiavano alcune figure, di cui non conosciamo il soggetto. Di quei tondi il solo ancora visibile \u00e8 quello che rappresenta il Padre Eterno benedicente. La decorazione deve essere datata agli anni successivi al 1578 (data di fondazione) e presenta dell'affinit\u00e0 con quella delle vele del chiostro napoletano di S. Maria La Nova. Il lunettore in fondo al refettorio \u00e8 decorato con un affresco raffigurante la deposizione di Cristo dalla Croce. Oltrepassato l'atrio, si giunge direttamente nel chiostro, dalla imponente ma lineare architettura. Cinque arcate sorrette da massicci pilastri, scandiscono i lati di un ampio cortile quadrato, al centro del quale vi \u00e8 un solido pozzo in pietra lavica. Una nota particolare va dedicata agli affreschi del chiostro: una sorta di enciclopedia illustrata degli episodi pi\u00f9 significativi della vita di San Francesco ed altri Santi dell'Ordine, che si snoda lungo le quattro pareti del chiostro. La decorazione, riferibile alla seconda met\u00e0 del secolo XVII, presenta ventiquattro pannelli con varie scene, ognuna commentata da una didascalia; gli scomparti sono intervallati da medaglioni, entro cui sono ritratti i Provinciali ed altre figure di rilievo dell'Ordine. Questo programma decorativo non \u00e8 l'unico nel suo genere. Cicli pittorici simili si ritrovano in altri chiostri francescani disseminati per l'Italia, ad evidenziare la volont\u00e0, delle autorit\u00e0 dell'Ordine, ad unificare i temi iconografici. Un ciclo pittorico con caratteristiche simili a quello degli Zoccolanti \u00e8 presente nel chiostro delle clarisse del convento napoletano di S. Chiara. I due cicli presentano molte affinit\u00e0 stilistiche, tra cui anche il sistema di impaginazione delle scene. Un'ultima spiacevole nota d'obbligo. Riguarda le condizioni disastrose in cui versa questo importante complesso monumentale cittadino.\nStoria.\nIl convento, fondato nel il 1\u00ba maggio 1578 da frate Domenico Della Torre, fu occupato dai Frati Francescani Osservanti, ordine risalente al movimento di riforma dell'osservanza, nato nel XIV secolo da quella parte dei francescani che chiedeva un pi\u00f9 severo rispetto delle regole del fondatore.\nIl primo a sancire la divisione tra i frati Conventuali, che abitavano in conventi urbani e gli Osservanti, fu Papa Eugenio IV (1383-1447). Tale divisione ebbe la conferma ufficiale da Papa Leone X (1513-1521), che il 19 maggio 1517 separ\u00f2 i Conventuali o Minoriti dagli Osservanti o Francescani, dal saio marrone. Nell'ordine degli Osservanti confluirono anche gli Zoccolanti (Padri Minori Osservanti o Zoccolanti) il cui nome risale al 1386, anno in cui alcuni frati si stabilirono nella zona boscosa di Brogliano in Umbria ed ebbero il permesso di calzare zoccoli di legno per difendersi dai morsi dei serpenti che infestavano la zona.\nLa suddivisione dell'Ordine, del 1517, nelle due famiglie dei Conventuali e degli Osservanti non imped\u00ec, tuttavia, un nuovo \u201cmoto secessionista\u201d all'interno del movimento francescano. Nella stessa famiglia degli Osservanti si distaccarono prima i Riformati e poco dopo i Francescani eremiti, meglio conosciuti sotto l'appellativo di Cappuccini. Questi ultimi ottennero il riconoscimento ufficiale da Papa Clemente VII, il 3 luglio 1528, mentre i Riformati furono riconosciuti dallo stesso pontefice il 16 novembre 1532. \nIl complesso conventuale fu edificato all'estremit\u00e0 occidentale in quartiere molto antico, quello di \u201cCapo la Torre\u201d, come veniva chiamato una volta, oggi Capo Torre o Capotorre, nome derivato dal fatto che un tempo, proprio in questo luogo, vi era la porta della citt\u00e0.\nFu scelta per l'edificazione, la parte pi\u00f9 alta di un promontorio, che forse prima dell'eruzione del 79 d.C., affacciava direttamente sul mare, in quanto le eruzioni del Vesuvio del 1631 e del 1794 modificarono sensibilmente la linea di costa, oggi di centinaia di metri pi\u00f9 avanti rispetto al XVI secolo.\nL'ingresso del Convento era arretrato rispetto alla Strada Regia delle Calabrie, che collegava Napoli con i paesi vesuviani costieri; e sicuramente il panorama che si ammirava dal Convento doveva essere incantevole, grazie alla posizione emergente, si godeva della vista dell'intero Golfo di Napoli, da Sorrento a Capo Miseno.\nE questa sua favorevole posizione e l'aria salubre del luogo che permisero l'utilizzo della struttura come convalescenziario che dipendeva direttamente dall'infermeria di Santa Maria la Nova di Napoli sia per i religiosi che gli infermi dove qui avrebbero potuto certamente recuperare forze ed energie.\nI lavori, nonostante il notevole contributo della popolazione, procedevano lentamente, tanto che nel 1587, il Convento non era ancora terminato, anche se era abitato gi\u00e0 da 6 frati.\nL'edificio fu realizzato secondo i principi che ispiravano la vita dei frati francescani, improntati sulla semplicit\u00e0 e povert\u00e0, con il chiostro quadrato circondato dai locali destinati a sala capitolare, cucina, refettorio, mentre al primo piano vi erano le celle dei frati.\nNel 1610 fu eretta a fianco, per opera di Padre Damiamo d'Ascione, una \u201cvasta e grandiosa chiesa\u201d sotto il nome della Madonna delle Grazie che spinse i marinai e pescatori a realizzare a proprie spese una cappella \u201cdedicata alla Concezione della Beatissima Vergine e vi costruirono un sepolcreto affinch\u00e9 le loro ossa vi riposassero insieme. La chiesa tuttavia nel 1650 a causa di un terremoto sub\u00ec danni strutturali al punto tale che crollato il tetto ed una parete laterale si dovette provvedere alla ricostruzione.\nLa Cappella della Confraternita venne spostata nel luogo dell'attuale sacrestia ed a memoria del fatto nel 1693 venne posta nella chiesa una lapide: \"Nautae et piscatores sacellum hoc in honorem conceptionis beatissimae virginis pie erexerunt tumulum statuerunt ut eorum hic ossam simul conquiescerent anno MDCXIII\". I marinai a questo punto furono costretti a trasferire l'immagine in un'altra sede, essendo stata la Chiesa ricostruita pi\u00f9 piccola. \nNel dicembre del 1631, dopo un silenzio durato 131 anni, il Vesuvio manifest\u00f2 la sua devastante potenza: due bocche eruttive si aprirono riversando all'esterno grandi quantit\u00e0 di colate laviche che investirono il territorio giungendo fino a mare. Le lave incandescenti, le colate di fango, le ceneri e gli altri fenomeni legati all'attivit\u00e0 eruttiva del vulcano provocarono ingentissimi danni e morti.\nLa citt\u00e0 di Torre del Greco appariva come un vasto campo di scorie e ceneri; il mare, che lambiva il castello baronale, si allontan\u00f2 a tal punto che la straordinaria quantit\u00e0 di ceneri e lapilli formarono un'ampia spiaggia, detta \u201cmare seccato\u201d. Tra tutta questa devastazione, il Convento rimase quasi indenne.\nLa citt\u00e0, caparbiamente, fu ricostruita in breve tempo e nella seconda met\u00e0 del XVII secolo, il Convento divenne un importante centro di studi letterari, filosofici e di teologia morale.\nL'edificio fu risparmiato dalle due terribili eruzioni vesuviane del 1631 e del 1794, rimanendo dimora dei Francescani fino al 22 settembre 1811, anni in cui fu soppresso per editto reale e i Francescani furono costretti a trasferirsi in altri Conventi dell'Ordine Minore.\nAlla met\u00e0 del XVII secolo il Convento era un centro di studi che consentiva, soprattutto a chi voleva intraprendere la carriera ecclesiastica, di avviarsi agli studi letterari, filosofici e di teologia morale, come risulta da un attestato di padre Antonio da Napoli, sacerdote e insegnante nel Convento di S. Maria delle Grazie, con il quale dichiarava che il diacono Battimo Cirillo di Torre del Greco si dedicava allo studio delle lettere e soprattutto a quello dei casi di coscienza. \nNel 1708 la comunit\u00e0 religiosa era formata da 16 frati: 8 sacerdoti, 5 laici, 3 terziari. Troviamo nei protocolli del notaio Andrea Pizza un contratto tra il maestro stuccatore Domenico Cataleto di Napoli e il padre guardiano Crisanto da Marigliano, per la stuccata della Chiesa per il prezzo convenuto di ducati 200 (10 ottobre 1714). Il Convento e la Chiesa erano circondati da un vigneto di circa 5 moggia che apparteneva all'Universit\u00e0. Il 4 aprile 1741, nel pubblico parlamento, presieduto dagli Eletti e dai Deputati, i cittadini deliberarono di cedere ai frati il territorio arbustato e coltivato a vitigni di cinque moggi, che circondava il Convento e che apparteneva alla citt\u00e0, riservandosi il diritto di servirsene come pubblico passaggio; questa donazione fu voluta per l'opera sia spirituale che materiale che essi prestavano alla popolazione. Spesso nel chiostro erano soliti radunarsi i cittadini per nominare gli Eletti.\nLa Santa Visita del 1742, compiuta dal cardinale Giuseppe Spinelli, riferisce che i frati erano 21 un tutto: 15 sacerdoti, 5 laici e un terziario. Dei sacerdoti, 3 erano confessori: Angelo da Calvizzano, Clemente della Torre, Giacomo d'Ischia. \nNel 1772 fu stipulato un contratto fra il maestro marmoraro Nicola Murolo di Napoli e fra Diego da Sorrento, laico professo del convento, per l'esecuzione di 7 scalini marmorei da porsi davanti a ciascuno dei 4 altari della Chiesa. Nel 1780 padre Innocenzo da Napoli, superiore del convento, ne fece misurare l'atrio, la portineria, il giardino e ne attest\u00f2 per atto pubblico quello che avrebbe dovuto sacrificarsi per una rettifica della strada di S. Maria del Principio. \nIl 31 marzo 1786 i frati protestarono contro il razionale Iovane, il quale voleva innalzare la sua casa, posta a oriente della Chiesa: agendo cos\u00ec avrebbe tolto loro il panorama delle colline e dei monti. \nIl 4 dicembre 1786 il duca di Torritto, sopraintendente dell'Universit\u00e0, ripristin\u00f2 la scuola pubblica a Torre e ne apr\u00ec tre: una era situata in qualche stanza del nostro Convento e siccome i ragazzi torresi non troppo la frequentavano perch\u00e9 era distante dal centro vi fu nel 1791 una dichiarazione di p. Onofrio da Napoli, adibiti come maestro, il quale rifer\u00ec che, nonostante tutti i bandi emessi da Governatore, nessun ragazzo si era presentato a scuola. In quegli anni, furono eseguiti lavori di abbellimenti al complesso conventuale.\nNel 1780, fu realizzata la strada che collegava la Strafa Regia con la Chiesa di S. Maria del Principio (l'attuale discesa della Madonna del Principio); per la sua realizzazione per\u00f2 i frati dovettero cedere parte del terreno di loro propriet\u00e0.\nNel 1786, una delle tre scuole pubbliche aperte in citt\u00e0, fu situata all'interno del Convento dei francescani.\nPrima dell'eruzione del 1794 si entrava al Convento dal vano posto all'estremit\u00e0 del braccio parallelo all'antica Strada Regia; il corso della lava si rivers\u00f2 sulla strada circondando questo lato del Convento e scendendo lungo S. Maria del Principio e raggiunse il mare.\nLa massa lavica alz\u00f2 il livello dell'antica strada di circa sei metri, tanto da ostruire l'ingresso originario, ancora visibile; anche le finestre dei locali prospicienti il chiostro, furono raggiunte dalla lava e rese inutilizzabili.\nL'eruzione del 15 e 16 giugno 1794, che spian\u00f2 Torre seppellendo la Parrocchia di Santa Croce, non risparmi\u00f2 la Chiesa di S. Maria delle Grazie, che fu invasa dalla lava quasi per met\u00e0 fin dietro il coro, collocato alle spalle dell'altare maggiore. Rimasero occupati dalla lava anche 4 altari laterali. Essendo rimasta la costruzione in piedi ma deturpata, essa fu riadattata dai religiosi ne 1795, ma pi\u00f9 bassa della precedente, sacrificando parecchi metri d'altezza, quanti il masso basaltico della lava ne copr\u00ec, sollevando: suolo stradale. Il convento fu inondato dalla lava incandescente fino al primo piano, che fu danneggiato gravemente.\nDopo l'eruzione fu necessario realizzare un nuovo ingresso che portava direttamente al primo piano; un ingresso laterale, posto sulla strada di S. Maria del Principio, permetteva l'accesso al chiostro.\nSebbene, anche stavolta, il Monastero era stato solo lambito dalla colata lavica, certamente l'intero complesso ebbe vari dissesti alle strutture, a causa dei continui terremoti che precedettero l'eruzione.\nIl piano superiore rimase inutilizzato per molti anni, essendo in pessime condizioni statiche.\nNella relazione per la Santa Visita del 1803, il preposito curato Vincenzo Romano, parlando delle comunit\u00e0 religiose a Torre, annotava: \u00abIl monastero dei Minori Osservanti, detto della Madonna delle Grazie, composto da 13 religiosi che vivono di elemosine\u00bb. Durante il Decennio francese (1806-1815) il decreto governativo del 7 agosto 1809 ordin\u00f2 la chiusura dei conventi degli Ordini religiosi possidenti: a Torre furono chiusi i conventi di San Gennaro o Santa Teresa (Carmelitani Scalzi), del Carmine (Carmelitani Calzati), di San Michele Arcangelo (Camaldolesi) e rimasero aperti conventi degli \"Zoccolanti\" e dei cappuccini, perch\u00e9 erano Ordini religiosi non possidenti.\nL'8 febbraio 1811 il sindaco del tempo Aniellantonio Cirillo invi\u00f2 all'intendenza di Napoli lo stato dei Religiosi \"Zoccolanti\": il Convento poteva ospitare 25 frati sacerdoti e 10 laici; i religiosi offrivano i seguenti aiuti spirituali alla popolazione: ascolto delle confessioni, celebrazioni delle Messe, assistenza ai moribondi, predicazione della Parola di Dio; la comunit\u00e0 era composta allora da 10 religiosi: 6 sacerdoti (tra cui il guardiano padre Leonardo da Palma Campania, al secolo Giuseppe Ferrari) e 4 laici.\nIl 22 settembre 1811 la comunit\u00e0 degli \"Zoccolanti\" fu soppressa, anche a causa di alcune discordie che erano sorte tra i frati, i quali erano anche accusati di aver depredato, all'atto della loro espulsione, tutti gli arredi sacri della Chiesa. Dopo un'indagine effettuata tra il febbraio e il marzo 1812 da parte del giudice di pace di Torre, Glicerio Fortunato, tale accusa risult\u00f2 infondata: i frati non avevano portato via nulla. Mancavano solo alle porte del Monastero delle chiavi e 28 serrature, 8 vetrate piccole e 2 grandi, 2 balconi di ferro e il triangolo di ferro al pozzo che serviva per attingere l'acqua: per\u00f2 per tali oggetti non si poteva precisare l'epoca in cui erano stati sottratti, perch\u00e9 non erano elencati negli inventari redatti all'atto della soppressione. Gli \"Zoccolanti\" furono dispersi per i vari conventi dell'Ordine non ancora soppressi. La Chiesa e il convento ebbero diverse vicende: i Torresi ricorsero all'Intendenza da cui ottennero che la Chiesa rimanesse aperta secondo l'art. 3 del decreto del 7 agosto 1809, in forza del quale il tempio fu dichiarato Santuario. Dal 1812 al 1822 si avvicendarono al governo della Chiesa vari rettori: le fonti documentarie ci ricordano i nomi di don Francesco Antonio Palomba (1812) e dell'ex camaldolese Emiliano Verderosa (1815), che rinunci\u00f2 per motivi di salute, per cui il preposto Vincenzo Romano chiese al Vicario Generale monsignor Della Torre che venisse nominato al suo posto don Giovanni de Delectis. Nella visita pastorale del 1816, troviamo rettore il francescano padre Sebastiano da Frignano, al secolo Domenico Gaetano Tessitore, che appartenne all'ultima comunit\u00e0 \"zoccolante\" prima della soppressione, e in essa viene riferito che eccetto l'altare maggiore, gli altri altari della Chiesa (di S. Francesco, di S. Antonio, di S. Nicola, dell'Immacolata) erano interdetti, cio\u00e8 non vi si poteva celebrare.\nPer quanto riguarda il convento, il suo pianterreno, il 13 ottobre 1813, fu concesso a un imprenditore francese, monsieur Berechot, di installarci una fabbrica di verderame, che arrecava utilit\u00e0 ai cittadini per lo smaltimento delle vinacce e molto vantaggio al Regno, che otteneva cos\u00ec un risparmio sul prezzo del verderame importato dall'estero. Questa fabbrica si era meritata la protezione governativa, perch\u00e9 era l'unica in tutto il Regno. Il piano superiore era in pessime condizioni e vi sarebbero state necessarie delle riparazioni per la spesa di qualche migliaio di ducati, secondo una perizia fatta nel 1815 in occasione di una richiesta da parte dei Torresi di ripristinare gli \"Zoccolanti\", la quale fu respinta dall'autorit\u00e0 il 24 novembre 1919. Nel dicembre dello stesso anno, i Governatori dell'Orfanotrofio della SS.ma Trinit\u00e0 chiesero che le orfanelle passassero dal Castello Baronale, dove si trovavano, ai locali dell'ex convento: ma anche questa domanda non fu accolta. Nel 1820, durante il rettorato di don Vincenzo di Stasio, nell'ex convento ebbe sede una \u00abvendita carbonara\u00bb, cio\u00e8 un circolo della societ\u00e0 segreta della Carboneria. Nel 1822, dal Governo l'ex con vento fu concesso al Comune e il piano superiore fu destinato a caserma Fucilieri Reali e della Gendarmeria e, talvolta, come alloggio per le truppe di passaggio. \nIl 27 febbraio il padre barnabita Nicola Scipioni, rettore del R. Collegio di S. Maria di Caravaggio in Napoli, chiese all'Intendenza che gli fosse concesso un locale idoneo per la villeggiatura dei suoi convittori nelle vicinanze della Capitale. Dopo averne esaminati vari, trov\u00f2 che l'ex convento degli \"Zoccolanti\" faceva al caso suo, perch\u00e9 poteva ospitare pi\u00f9 di 60 convittori. Ma l'Intendenza anche questa volta respinse la richiesta perch\u00e9 afferm\u00f2 che, pur essendo una cosa buona che i convittori vi andassero a villeggiare, per\u00f2 i locali erano in pessimo stato e il comune non era in grado di stanziare alcuna somma per i restauri. Infine il 12 agosto 1822 dal re Ferdinando I di Borbone la Chiesa e il convento furono concessi alla Famiglia della Visitazione, la quale si trovava alloggiata in un quartino affittato dal Palazzo del Marchese di Vallelonga, avendo perduto le precedenti sedi a causa delle eruzioni vesuviane del 1794 e del 1805. Cos\u00ec il 2 dicembre ne fu dato il possesso al canonico Pasquale Lombardo, superiore del Ritiro. Fatta la riparazione dei locali del convento totalmente devastati e dalla chiesa, anch'essa ridotta pessimamente, la quale stava chiusa anche da diverso tempo, il 19 giugno 1825 fu trasferita la Famiglia della Visitazione e dal quel giorno in poi cominci\u00f2 l'esercizio del Culto divino. Il canonico Lombardo vi stabil\u00ec una congregazione di religiosi, che seguivano la regola dell'Ordine della Visitazione, per l'educazione delle fanciulle povere della citt\u00e0, e ne costitu\u00ec per testamento proprietario in perpetuo l'arcivescovo di Napoli protempore.\nNel 1783 il card. Giuseppe M. Capece Zurlo, arcivescovo di Napoli, avendo saputo che a Torre due buone giovani avevano aperto una scuola per fanciulle e si impegnavano con molto zelo nella loro educazione, ordin\u00f2 a uno dei sacerdoti della Parrocchia di Santa Croce, don Pasquale Lombardo, di fornire loro l'assistenza. \nEgli, diffidando di s\u00e9 stesso, si sottomise alla direzione del canonico della Cattedrale di Napoli, don Giuseppe Vinaccia, fondatore delle scuole femminili in Napoli. Inoltre Lombardo frequentava spesso il ven. Mariano Arciero per riceverne consigli riguardanti l'Opera delle Scuole. Col passare degli anni furono ammesse altre fanciulle bisognose perch\u00e9 orfane e alcune per ricevervi un'educazione. Le ricoverate venivano mantenute dall'Opera delle Scuole, mentre le educande con qualche sovvenzione mensile da parte dei genitori, tanto che nel 1794 erano giunte al numero di 23, incluse le maestre. Tutto dipendeva dai consigli del ven. Arciero e del canonico Vinaccia.\nLe due scuole erano collocate in due siti di Torre per maggior comodit\u00e0 delle ragazze. Le pernottanti si trovavano in entrambe le case, per\u00f2 esse andavano alla prima scuola per gli esercizi spirituali e per le altre funzioni e, in alcune solennit\u00e0, anche per il pranzo coll'approvazione del Card. Arc. Capece Zurlo, fu nominata una \"monaca di casa\" - suor Maria Pasquale Russo - dotata di virt\u00f9 e abilit\u00e0, per presiedere alle due scuole e dare a esse uniformit\u00e0 di regolamenti. Fu necessaria una spesa non indifferente per adattare le fabbriche delle scuole all'uso conveniente e disporre tutto anche per l'Osservanza della Regola e la comodit\u00e0 delle pernottanti. Capit\u00f2 che don Giuseppe Corsano, che fu confessore del re Ferdinando I, essendo giunto a Torre come superiore della missione all'inizio del 1794, andando a dare gli Esercizi Spirituali alle pernottanti, osservando il tutto, disse che quello si poteva chiamare un vero Ritiro, sebbene ci\u00f2 non fosse affatto nelle intenzioni di Lombardo, il quale pensava solo a eseguire gli ordini dell'Arcivescovo, prestando all'assistenza dell'Opera delle scuole e alle pernottanti, come si praticava nelle Scuole di Napoli.\nL'attivit\u00e0 industriale del signore francese dur\u00f2 solo pochi anni, ma con la sua famiglia continu\u00f2 ad occupare i locali del Convento fino al 1822.\nDopo che la famiglia Berechot lasci\u00f2 il Convento, esso fu convesso al Comune, che destin\u00f2 il piano superiore a Caserma dei Fucilieri Reali e della Gendarmeria nonch\u00e9 come alloggio delle truppe di passaggio.\nIn seguito, per supplica del canonico Pasquale Lombardi al re Ferdinando I, divenne sede, dal 1826, venne adibito a sede di un orfanotrofio femminile, detto \u201cRitiro della Visitazione\u201d.\nAncora una volta bisognava affrontare le pessime condizioni in cui versava il Monastero, con le porte divelte, il tetto crollato, le travi lignee e le tegole scomparse; con la conseguenza di formazione di umidit\u00e0 e muffe, formatesi sulle mura perimetrali di molti ambienti, mentre alcune volte del corridoio e due rampe di scale erano crollate.\nI lavori di restauro durarono quasi due anni e furono seguiti da un architetto del Genio Civile.\nL'istituzione, nata due anni dopo l'eruzione, nel 1796, su iniziativa dei sacerdoti napoletani Tommaso Fiore e Gennaro Scarpati aveva lo scopo di prestare assistenza alle giovanette rimaste orfane a causa dell'eruzione. Superiore del Ritiro fu nominato il sacerdote torrese Pasquale Lombardi che, con l'assenso del Cardinale Giuseppe Maria Capece Zurlo, Arcivescovo di Napoli tra il 1782 e il 1801, ottenne da Francesco I di Borbone la possibilit\u00e0 di trasferire l'orfanotrofio nel Convento gi\u00e0 abitato dai Francescani.\nNel contempo il Lombardi ottenne l'utilizzo anche dei cinque moggi di terreno adiacenti al convento, gi\u00e0 concessi dall'Universit\u00e0 di Torre del Greco ai frati nel 1741. Nel novembre del 1826, le giovani orfane presero dimora nell'edificio: inizialmente le ragazze si occupavano esclusivamente di lavori domestici, ma in seguito per volont\u00e0 di Sisto Riario Sforza, Arcivescovo di Napoli tra il 1845 e il 1877, il Ritiro fu trasformato in scuola, che poteva essere frequentata anche da studentesse provenienti dall'esterno, pagando una retta mensile, a spese proprie o del Comune o dell'Istituto stesso, tra queste alcune orfane sceglievano la vita monastica, avendo tra gli altri doveri quello di Suore di Carit\u00e0 in caso di epidemie.\nNel 1861, la citt\u00e0 fu colpita nuovamente da un'altra eruzione, la lava e forti scosse di terremoto investirono il territorio, provocando molti danni ai danni ai monumenti ed alle abitazioni.\nIl 22 febbraio 1863 fu aperto nello stesso istituto un asilo d'infanzia, sotto il titolo della\u201d Visitazione\u201d, riconosciuto come Ente Morale con decreto dei 23 dicembre 1865. Alla creazione della scuola concorsero fondi privati, ricavati da donazioni, dalla Provincia ed il Comune. \nLo Statuto dell'Asilo, fu approvato con decreto Reale il 9 febbraio 1869 ed apposito Regolamento ne sanc\u00ec le norme educative.\nLa decorazione pittorica del chiostro, risale all'ultima fase di presenza nell'edificio dei francescani. In ventiquattro pannelli, intervallati da ovali con ritratti di prelati e provinciali dell'ordine, solo parzialmente leggibili a causa del precario stato di conservazione e delle manomissioni subite dall'edificio negli anni, sono raffigurati episodi della vita di San Francesco.\nLa decorazione presenta notevoli affinit\u00e0 con numerosi cicli dipinti negli stessi anni in provincia di Napoli, in particolare \u00e8 vicina ad un'analoga rappresentazione presente nel Chiostro del Convento francescano di Santa Maria degli Angeli a Marano, opera documentata del pittore Angelo Mozzillo.\nL'artista, nato ad Afragola nel 1756, fu allievo di Giuseppe Bonito ed esegu\u00ec nel corso della sua lunga attivit\u00e0 numerosissime opere pittoriche, oltre che nel paese natale, a Casoria (chiesa di S. Mauro), a Caivano (chiesa di S. Pietro, Santuario di Campiglione, Congrega del Sacramento), a Cimitile, a Nola, a Liveri, a San Paolo Belsito, a Palma Campania, a Scafati, a Ottaviano, a Cicciano, a Somma Vesuviana, a Castellammare di Stabia, ad Agerola, a S. Agata dei Goti, a Solopaca, a Sparanise, a Polla, a Nola, ad Ercolano e a Portici.\nAnche in alcune chiese napoletane, quali S. Lorenzo Maggiore, S. Nicola alla Dogana, il Ges\u00f9 Nuovo e S. Maria della Vittoria, sono conservati dipinti del Mozzillo, mentre tra i dipinti di soggetto profano si distingue la decorazione ad affresco del salone di S. Eligio in Piazza mercato, raffigurante scene della Gerusalemme Liberata. Il pittore trascorse gli ultimi anni di vita nel nolano, dove mor\u00ec nel 1807.\nIl 15 e 16 giugno 1794 avvenne l'eruzione del Vesuvio: oltre alla distruzione delle campagne, si ebbe anche la devastazione della maggior parte dell'abitato in Torre con la Parrocchia di Santa Croce e delle altre Chiese. Poich\u00e9 la furia della lava fu tale che essa, nello spazio di 4 ore, arriv\u00f2 sino al mare, gli abitanti furono costretti a fuggire velocemente senza poter salvare nulla e provvedere agli urgenti bisogni. Cos\u00ec fuggirono precipitosamente con la Prefetta e le maestre anche le pernottanti del Ritiro con le sole vesti che avevano addosso. La fuga avvenne verso le 7 ore (circa le ore 3 attuali) e nella stessa mattinata arrivarono a Castellammare di Stabia, dove furono accolte dal vescovo Ferdinando Crispo Doria e, alloggiate in un ritiro edificato da poco, ma non ancora occupato, vennero alimentate dal Fondo delle elemosine raccolte in sussidio dei Torresi. Essendo, per\u00f2, sorta una persecuzione popolare sino al punto che venne minacciata la vita delle rifugiate, a causa di una falsa voce che si era sparsa, cio\u00e8 che si pretendeva di stabilirle nel locale edificato per le Stabiesi, mentre si faticava incessantemente per ritrovare un asilo per le povere figliole, nella notte del 7 agosto 1794, esse fuggirono e si stabilirono provvisoriamente sulla Casina dei signori Avitabile, distante 1 miglio dall'abitato di Torre. Qui, con l'aiuto della Provvidenza, si fece in modo da dare loro una possibile sistemazione. Intanto, Lombardo, sin dai primi giorni dopo l'eruzione, rifer\u00ec tutto al card.arc. Capece Zurlo e, recatosi da lui dopo 15 giorni, venne disposta piuttosto la soppressione del ritiro se non si fosse trovata un'adeguata soluzione. Essendo volato al cielo il ven. Mariano Arciero il 16 febbraio 1788, prese la direzione dell'Opera il Servo di Dio don Tommaso Fiore. Egli non volle assolutamente che avvenisse la soppressione, soprattutto per le condizioni di estrema povert\u00e0 in cui si erano venute a trovare molte famiglie. Nella Casina Avitabile la Famiglia della Visitazione rimase fino al 28 gennaio 1795. In quel giorno si pass\u00f2 a una nuova casa, preparata e accomodata, secondo il possibile, a uso di Ritiro. Questa casa, di propriet\u00e0 dei signori Boragine, era situata dietro la Villa del Cardinale, a tre quarti di miglio dalla Strada Regia delle Calabrie (Via Nazionale). Dal card. are. Capece Zurlo fu concesso di conservare il S.mo Sacramento e la Cappella era ben costruita e separata da tutti i lati dell'abitazione.\nS'inizi\u00f2 la celebrazione di tutte le funzioni ecclesiastiche con Messe solenni e vespri nelle principali solennit\u00e0: non solo si facevano tutte le funzioni della Settimana Santa, ma anche le Quarantore del sabato precedente la domenica di Quinquagesima sino al marted\u00ec. Nella domenica fra l'Ottava del Corpus Domini, si faceva anche la processione solenne col S.mo. La Cappella fu dedicata al Mistero della Visitazione di Maria Vergine a Santa Elisabetta e se ne celebrava la solennit\u00e0 con rito di Prima Classe e con l'Ottava. La Famiglia fu visitata spesso dal Servo di Dio don Tommaso Fiore dal quale si recava quasi ogni settimana Lombardo per riferire tutto e ricevere i consigli opportuni.\nL'Opera del Ritiro e delle Scuole era obbligata anche nei con fronti di don Gennaro Scarpati, il quale sin da quando era nella Ca sa della Missione dei Lazzaristi, sia in seguito da canonico dell Cattedrale, cooper\u00f2 sempre con i suoi consigli e visite. Dopo l'eruzione del 1794, forn\u00ec un sussidio di ducati 200, come anche doi Tommaso Fiore, che continuamente fece in modo di soccorrere i Ritiro con sussidi in denaro e generi alimentari. Intanto, col passa re del tempo, la Famiglia and\u00f2 crescendo giunse al numero di 70 persone, pi\u00f9 o meno. La Divina Provvidenza non manc\u00f2 mai provvederla a sufficienza, n\u00e9 mancavano ogni anno le provviste ne cessarie, anzi non manc\u00f2 nulla anche nei tempi di carestia, quando il prezzo della farina aument\u00f2 in maniera incredibile. Durante quegli anni si fecero le suppellettili e gli arredi sacri e quanto di pii prezioso e nobile esisteva nella Cappella, per l'abbondanza dell'elemosine. Nella Visita pastorale tenuta nel 1803, il card. arc. Luig Ruffo Scilla visit\u00f2 personalmente la Cappella, la sagrestia, i locali del Ritiro e la Famiglia.\nMentre l'Opera andava a gonfie vele, avvenne l'eruzione de Vesuvio la sera del 12 agosto 1805 e la lava devast\u00f2 il Ritiro e siccome correva come se fosse acqua, si dovette fuggire precipitosa mente col SS.mo. Si salv\u00f2 una parte dei mobili della sagrestia con le statue, per lo zelo di alcuni devoti. Tutto il resto rimase vittima del le fiamme, specialmente un ottimo organo, tutti gli scaffali, molti costosi, e tante altre cose. Il mobilio della Famiglia rimase totalmente bruciato, come le provviste per l'inverno, legumi e olio, e 1 perdite ascesero alla somma di migliaia di ducati. La mattina del 13 agosto 1805 la Famiglia si rifugi\u00f2 in un quartino del Palazzo del Marchese di Vallelonga, situato prima di entra re nel centro di Torre, giungendo da Napoli (oggi \u00e8 la Sede del Banco di Credito Popolare). In seguito si affitt\u00f2 il quartino nobile de Palazzo con la pigione di ducati annui 135 e qui si rimase fino a 1825, quando il 19 giugno, sabato, la Famiglia pass\u00f2 nella nuova se de e la domenica seguente 20 giugno si celebr\u00f2 con esposizione del SS.mo e messa solenne in ringraziamento della Bont\u00e0 divina. Questa nuova sede era il convento appartenuto per quasi due secoli e mezzo ai Padri Francescani Osservanti. Nel decennio francese (1806-1815) la comunit\u00e0 francescana fu soppressa e l'ex convento fu concesso all'amministrazione comunale di Torre, che lo tenne in totale abbandono, finch\u00e9 nel 1822 si ridusse totalmente danneggiato e in parte minacciava di crollare. In quel tempo mons. Giovanni Angelo della Porta, cappuccino, vescovo titolare delle Termopili e confessore del re Ferdinando I, avendo visitato la Famiglia nel Palazzo Vallelonga e avendo compassione per essa, perch\u00e9 priva di abitazione propria, s'impegn\u00f2 di ottenerle una sede da parte del re e siccome si trovava disponibile l'ex convento dei Francescani, ne parl\u00f2 con il sovrano. Ma il vescovo dovette stentare per ottenere ci\u00f2 che aveva promesso: dovette combattere con l'Intendenza che aveva concesso il pianoterra al francese monsieur Berechot, che si era impiantato una fabbrica per il verderame. L'Intendenza fece al re tre relazioni contrarie alla concessione, esagerando il beneficio della fabbrica, che tra l'altro in pochi anni cess\u00f2 la propria attivit\u00e0. L'opposizione fu tale che il re, omettendo la corrispondenza con l'Intendenza, invi\u00f2 il ministro degli Interni, marchese d'Amato, per regolare la questione e concedere alla Famiglia l'ex convento e la Chiesa di S. Maria delle Grazie. Il 19 novembre 1822 il re firm\u00f2 la concessione e il 2 dicembre fu dato il possesso dell'ex convento e della Chiesa a don Pasquale Lombardo, superiore del Ritiro. Siccome il pianoterra era abitato da Berechot, gli si diede tempo affinch\u00e9 si potesse provvedere di una casa entro il 4 maggio successivo. Mons. Della Porta consegn\u00f2 a Lombardo ducati 100 per incominciare il riadattamento dei locali, e dopo pochi giorni, per mezzo del suo segretario, diede altri ducati 30. Il 31 dicembre iniziarono le riparazioni dell'ex convento. Lombardo col Crocifisso, la superiora, con poche delle educande pi\u00f9 anziane e pi\u00f9 esperte, si recarono nella Chiesa a implorare la Divina Misericordia per ottenere la sua benedizione per incominciare l'opera e la sua assistenza e provvidenza per continuarla e condurla a termine. Il convento era ridotto in uno stato da fare orrore. Tutti i pezzi d'opera erano danneggiati, eccetto poche porte e finestre totalmente inservibili; solo la porta della Chiesa era in buono stato, come quella della portineria. Il tetto era devastato e in gran parte danneggiato, essendo stati trasportati via il legname e le tegole. Perci\u00f2 le acque erano penetrate all'interno dei muri che erano ricoperti di muffa verdastra. Una volta di corridoio era cadente e supportata, la scala principale molto rovinata e altre due distrutte. Basti pensare che solo per il legname se ne compr\u00f2 sino a 30 carrette: da ci\u00f2 si pu\u00f2 intuire quale e quanto lavoro occorse per tutto il resto. La riparazione dur\u00f2 un anno e otto mesi e a giudizio di un architetto del Genio Civile, che visit\u00f2 il convento ed esamin\u00f2 il rifacimento per ben tre volte, fu stimata oltrepassare la somma di ducati 15.000. In questo lavoro si segnal\u00f2 un benefattore, Salvatore Ferraro, che era impiegato come appaltatore presso l'Ospedale di San Giacomo di Napoli. Molti lavori furono fatti a sue spese, come le vetrate, la pitturazione di tutto il legname, tutte le ferrature e altro. N\u00e9 cess\u00f2, per tutto il tempo della riparazione, di mandare da Napoli somme considerevoli. L'ex convento e la Chiesa erano circondati da una vigna che apparteneva all'Universit\u00e0 di Torre. Il 4 aprile 1741 i cittadini la cedettero ai Francescani in considerazione dei servigi religiosi che si prestavano alla popolazione. La concessione fu fatta con la clausola della revocabilit\u00e0. Intanto i Francescani ne godettero in seguito, pacificamente, l'utile dominio. Avvenuta la soppressione della Comunit\u00e0 francescana nel 1811, la vigna pass\u00f2 nel Demanio. Nel 1822 fu concessa come congrua alla Parrocchia di S. Strato di Posillipo. Nel maggio del 1826, mentre si accelerava la riparazione della Chiesa, stando la sua porta aperta, vi si introdusse il principe Antonino Lucchesi Palli di Campofranco, Maggiordomo Maggiore del re Francesco I. Il rettore Lombardo si trovava in Chiesa e accompagn\u00f2 quel visitatore, bench\u00e9 non lo conoscesse. Il principe visit\u00f2 tutto l'ex convento e, stando nel pianoterra, sentendo che la vigna non era stata concessa al Ritiro, ne rimase tanto sorpreso che disse a Lombardo: \u00abVoi assolutamente non potete farlo occupare dalle povere figliole per non esporle a lacrimevoli disastri\u00bb. Nel congedarsi, essendogli stato chiesto chi egli fosse, rivel\u00f2 la sua identit\u00e0 e promise di adoperarsi per la povera Famiglia della Visitazione.\nIniziatosi ad abitare il Ritiro, sempre pi\u00f9 si evidenziavano il disordine, la soggezione, l'indiscrezione del colono affittuario e i pericoli derivanti da ci\u00f2 e si vide la necessit\u00e0 dell'acquisto della vigna. Si fece una supplica al re Francesco I per mano del principe di Campofranco, ma le opposizioni sembravano insormontabili, perch\u00e9 la vigna era in possesso della Parrocchia di S. Strato di Posillipo, che l'aveva avuta assegnata come congrua per il parroco pr\u00f2 tempore, che era allora don Giuseppe Bisogno, elemosiniere del re fin da quando era principe ereditario.\nMa la Bont\u00e0 divina gi\u00e0 aveva destinata la grazia e il principe di Campofranco tanto insist\u00e9 presso il re, che si ottenne alla fine del 1828 che la vigna fosse concessa al Ritiro, avendo il re posto sul Gran Libro del Debito Pubblico una somma da ricavarne una rendita di ducati 100 l'anno che assegn\u00f2 alla Parrocchia di S. Strato. Siccome la vigna fu valutata ducati 150, rimase a carico del Ritiro la tassa fondiaria di ducati 24 l'anno e di ducati 26 annui da pagarsi al parroco pr\u00f2 tempore di S. Strato. In seguito il Ritiro fu esonerato da questo pagamento dalla Nunziatura Apostolica, la quale provvide a indennizzare la Parrocchia di S. Strato. Il beneficio della vigna fu incalcolabile per il bene spirituale e morale del Ritiro, ma per quanto riguardava l'interesse materiale, si and\u00f2 molto male. La vigna, di 3 moggia, si trov\u00f2 devastata dal pessimo colono in modo tale che le viti in parte erano secche e in parte prossime a perire. Buona parte della vigna era totalmente incolta per il resto, durante il primo anno, fu necessaria la spesa di ducati 146 per i soli spalandroni, cio\u00e8 i pali di sostegno per le viti. Le spese furono ingenti, non solo per piantare la vigna, ma anche per calare e riparare le viti che stavano per perire. Con enorme fatica si era resa atta alla coltura la parte che era stata occupata dalla lava nel 1794, sicch\u00e9 la parte alberata, con un piccolo giardino contiguo che si era acquistato, si avvicinava alle 5 moggia. \nNel 1795, con Real Dispaccio, il re Ferdinando IV approv\u00f2 il Ritiro e il re Ferdinando II diede il Regio Assenso e approv\u00f2 i Regolamenti. Sin dal principio si abbracci\u00f2 la Regola e l'abito dell'Ordine della Visitazione fondato da San Francesco di Sales e da San Giovanna Francesca di Chantal, per\u00f2 adattata alle circostanze di un semplice Ritiro di povere orfane. L'Opera era destinata ad accogliere povere orfane, soprattutto quanto pi\u00f9 erano derelitte, per\u00f2 innocenti, nato da legittimo matrimonio, che non fossero mai state a servizio o vagabondato per le strade, perch\u00e9 era facile che avessero appreso la malizia e difficilmente si sarebbero potute sottomettere alla vita regolare. A tale scopo e per mettersi al sicuro, si accettavano bambine in tenera et\u00e0 e se ne erano accolte anche di inferiori ai due anni. Il cardinale Luigi Ruffo Scilla, esaminata l'Opera nella Visita pastorale 1803, ordin\u00f2 che le figliole che dovevano ammettere non avessero oltrepassato i 6 anni di et\u00e0. I benefattori pi\u00f9 insigni furono: mons. Della Porta, il principe di Campofranco, Salvatore Ferraro, il re Francesco I, il quale anche da principe ereditario soccorse con elemosine il Ritiro, mostr\u00f2 sempre affetto per l'Opera e tratt\u00f2 familiarmente il rettore Lombardo, il quale afferm\u00f2 sempre di essere stato un semplicissimo esecutore di ordini e servo dell'Opera e a lui niente si doveva per l'Istituzione del Ritiro. Il re, prima di ammalarsi mortalmente, il 1\u00ba luglio, vigilia della festa della Visitazione, si rec\u00f2 in Chiesa con la Regina e tutta la Famiglia Reale, poi visit\u00f2 il Ritiro e tratt\u00f2 tutti con grande affabilit\u00e0 e concesse un beneficio di ducati 200 dalle tasse diocesane per le necessit\u00e0 urgenti del Ritiro. Inoltre fu stupenda la carit\u00e0 di Nicola Cassese, Commissario dei Reali Pacchetti (Navi postali) e della Darsena. I suoi soccorsi erano continui: egli forniva tutta la provvista dell'olio per l'anno intero, come pure del formaggio e del lardo sufficiente per la maggior parte dell'anno; interi e lauti pranzi nelle solennit\u00e0; cera e incenso per le funzioni religiose: fatti i conti, la spesa totale si avvicinava ad un migliaio di ducati l'anno. Nel 1799, le polizze bancarie si abbassarono fino al 18% e Cassese cambi\u00f2 ducati 300 di polizze senza subire alcuna perdita, tutti in moneta d'argento da una piastra. Di questa carit\u00e0 si avvantaggiarono molto anche le persone di servizio. Questi benefici cominciarono a cessare in parte durante il Decennio francese, dal 1810 termin\u00f2 del tutto e pochi anni dopo il benefattore pass\u00f2 a miglior vita. Menzione particolare merita il barnabita S. Francesco Saverio M. Bianchi, che ebbe sempre particolarissimo affetto per il Ritiro e gli procur\u00f2 continuamente aiuti in generi alimentari e in somme di denaro considerevoli. Il Ritiro ebbe la consolazione e l'onore di averlo ospite, essendo stato obbligato a prender aria a Torre per le sue indisposizioni. Nel 1804 egli si trattenne per pi\u00f9 di due settimane, e al principio di ottobre fino al 22 novembre 1805, abit\u00f2 nelle due stanze del Rettore e celebr\u00f2 nella Cappella del Ritiro. Essendo morto il Servo di Dio don Tommaso Fiore, prese la direzione del Ritiro padre Bianchi, presso il quale Lombardo si recava ogni settimana per ricevere ordini e consigli.\nAgli inizi della fondazione del Ritiro, le orfane venivano istruite solo nei lavori domestici. Quando assunse la carica di arcivescovo Sisto Riario Sforza (1845), il quale stabil\u00ec il regolamento, il Ritiro fu trasformato in Educandato. Venne aperta una scuola che poteva essere frequentata non solo dalle orfane, ma anche da altre ragazze, di cui alcune a pagamento, altre a spese del Municipio e diverse a cura del Ritiro stesso. Fra le orfane alcune prendevano l'abito religioso e fra gli altri doveri avevano quello di assistere, come suore di carit\u00e0, gli ammalati in caso di epidemia. Nel 1863, con gli avanzi delle somme di denaro inviate da tutta l'Italia per soccorrere i Torresi devastati dall'eruzione vesuviana dell'8 dicembre 1861, vi fu fondato un Asilo infantile sotto il titolo della Visitazione. Nel 1923, essendosi quasi estinta l'antica comunit\u00e0 visitandina, ne presero il posto le suore dell'Addolorata e della Santa Croce, fondate dal canonico Giuseppe Brancazzio (1773-1842) e si realizz\u00f2 cos\u00ec la fusione dei due Ritiri dell'Addolorata e della Visitazione.\nNel 1923, subentr\u00f2 alla comunit\u00e0 della Visitazione la Congregazione delle Suore dell'Addolorata e della Santa Croce, che mantennero la funzione di asilo del Convento e ne divennero proprietarie nel 1987.\nA partire da quel momento, le suore dell'Addolorata e della Santa Croce si posero il problema di recuperare lo storico edificio, sua per sottrarlo all'usura del tempo sia per restituirlo alla fruizione dell'intera citt\u00e0, anche in considerazione della centralit\u00e0 della struttura conventuale e dell'annessa area esterna che, in singolare continuit\u00e0 con la villa comunale, avrebbe ben potuto essere utilizzato dai cittadini di Torre del Greco.\nInizialmente, attraverso il ricorso all'autorit\u00e0 giudiziaria, le suore riuscirono a liberare l'edificio dagli occupanti che, a varie riprese, avevano indebitamente utilizzato il piano inferiore del complesso conventuale per abitazioni e per attivit\u00e0 commerciali. Ottenuta la piena disponibilit\u00e0 del Monastero, le suore, che, per certo, non disponevano di autonome risorse finanziarie per provvedere ai lavori di restauro e consolidamento statico dello stesso, esperirono tutte le pi\u00f9 opportune iniziative per reperire mezzi finanziari necessari allo scopo.\nIl monastero ed il Vesuvio.\nIl Monastero degli Zoccolanti e la sua storia \u00e8 strettamente legata alle eruzioni del Vesuvio avvenute nel 1631 e nel 1794. Fu proprio in occasione di quest'ultima eruzione che l'edificio fu circondato dalla lava e si conserv\u00f2 intatto in quanto sorgeva su un promontorio.\nAll'interno del cortile si rifugiarono molti torresi che scamparono alla morte tra le robustissime mura.\nNe rimasero alcuni giorni imprigionati dove esaurirono molto velocemente le riserve dei frati e si racconta che quando tutto fu quieto si rischiar\u00f2 il cielo e i frati poterono uscire, trovarono delle pecore in pascolo fuori dal proprio giardino insieme a molte altre cose probabilmente trascinate a valle dalla lava e anche per questo si grid\u00f2 al miracolo.\nDipinti all'interno del monastero.\nDi grande rilievo il piano terra dove lungo i portici venne dipinto tutto il ciclo pittorico dedicato alla vita di San Francesco, attribuite alla mano del pittore Angelo Mozzillo. Ventisette pannelli di grandi dimensioni nei quali in affresco policromo si racconta la storia del Santo dalle sue prime fasi vocazionali, passando attraverso l'episodio del Crocefisso di San Damiano, fino a giungere all'episodio del lupo di Gubbio. In un pannello si riconoscono le Clarisse e in un altro posto di fronte alla grande porta d'accesso, si riconosce l'immagine della Madonna in trionfo tra le nuvole, putti e atmosfere cromatiche di particolare suggestione."}
{"id": "687996", "revid": "1935652", "url": "https://it.wikipedia.org/wiki?curid=687996", "title": "Renato Corti", "text": "Biografia.\nNasce a Galbiate, in provincia di Lecco ed arcidiocesi di Milano, il 1\u00ba marzo 1936.\nFormazione e ministero sacerdotale.\nDopo gli studi elementari, entra nei seminari arcivescovili di Milano.\nIl 28 giugno 1959 \u00e8 ordinato presbitero, nella cattedrale di Milano, dal cardinale Giovanni Battista Montini (poi papa Paolo VI).\nDopo l'ordinazione \u00e8 vicario parrocchiale presso l'oratorio di Caronno Pertusella dal 1959 al 1967, direttore spirituale del collegio arcivescovile di Gorla Minore dal 1967 al 1969, direttore spirituale del seminario arcivescovile di Saronno dal 1969 al 1977, quando diventa rettore del biennio teologico dello stesso seminario.\nNel novembre 1980 viene nominato vicario generale dall'arcivescovo Carlo Maria Martini; dal 13 novembre \u00e8 protonotario apostolico soprannumerario.\nMinistero episcopale e cardinalato.\nIl 30 aprile 1981 papa Giovanni Paolo II lo nomina vescovo ausiliare di Milano e vescovo titolare di Zallata. Il 6 giugno successivo riceve l'ordinazione episcopale, nella cattedrale di Milano, dall'arcivescovo Carlo Maria Martini, coconsacranti i vescovi Libero Tresoldi e Bernardo Citterio.\nIl 19 dicembre 1990 \u00e8 nominato vescovo di Novara da papa Giovanni Paolo II, divenendo cos\u00ec il 123\u00ba successore di San Gaudenzio; succede ad Aldo Del Monte, dimessosi per raggiunti limiti di et\u00e0. Il 3 marzo 1991 prende possesso della diocesi.\nNel 2005 predica gli ultimi esercizi spirituali alla Curia vaticana ai quali prende parte papa Giovanni Paolo II.\nDall'inizio della causa di beatificazione di Antonio Rosmini, mostra un profondo interesse per il suo pensiero, volendone valorizzare i contenuti nella sua azione pastorale. Il 21 febbraio 2009, in segno di riconoscenza per l'impegno della promozione dell'ormai conclusa causa di beatificazione di Rosmini e vista la conoscenza profonda del pensiero del prete roveretano, i padri rosminiani gli conferiscono a Domodossola l\"'ascrizione\" all'Istituto della carit\u00e0. Si tratta di una forma di legame che Rosmini aveva previsto per i laici che intendevano seguire particolarmente il carisma del suo istituto, senza necessariamente compiere i voti della sua stessa congregazione. Mons. Corti non \u00e8 il primo consacrato ad essere \"ascritto\"; prima di lui infatti si contano diversi vescovi e sacerdoti.\nIl 24 novembre 2011 papa Benedetto XVI accetta la sua rinuncia al governo pastorale della diocesi di Novara per raggiunti limiti di et\u00e0; gli succede Franco Giulio Brambilla, fino ad allora vescovo ausiliare di Milano. Rimane amministratore apostolico della diocesi fino alla presa di possesso del successore, avvenuta il 23 gennaio 2012. Si ritira presso il collegio degli Oblati dei Santi Ambrogio e Carlo a Rho.\nNel 2015 scrive le meditazioni per la via Crucis che papa Francesco presiede al Colosseo la sera del Venerd\u00ec Santo.\n\u00c8 stato anche vicepresidente della Conferenza Episcopale Italiana, vicepresidente della Conferenza episcopale piemontese, membro commissione mista vescovi-religiosi-istituti secolari, membro della congregazione per le Chiese orientali e membro della Congregazione per l'evangelizzazione dei popoli.\nNel concistoro del 19 novembre 2016 papa Francesco lo crea cardinale presbitero di San Giovanni a Porta Latina; il 14 maggio 2017 prende possesso del titolo cardinalizio.\nMuore all'et\u00e0 di 84 anni nel collegio degli oblati dei Santi Ambrogio e Carlo a Rho, il 12 maggio 2020, giorno anniversario della creazione a cardinale di san John Henry Newman, del quale era appassionato studioso e di cui aveva ripreso il motto episcopale. Il 16 maggio l'arcivescovo di Milano Mario Delpini presiede una Messa di suffragio alla presenza della salma nel santuario degli oblati di Rho e poi il 19 maggio le esequie solenni vengono officiate nella cattedrale di Novara dal suo successore Franco Giulio Brambilla, mentre nella citt\u00e0 viene proclamato il lutto cittadino; viene sepolto, come da sua richiesta, nella cripta del Duomo.\nEra uno stimato predicatore e per questo veniva chiamato in diverse regioni d'Italia a predicare esercizi ai sacerdoti e ai laici.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "687998", "revid": "287204", "url": "https://it.wikipedia.org/wiki?curid=687998", "title": "Carla Castellani", "text": ""}
{"id": "688001", "revid": "1543377", "url": "https://it.wikipedia.org/wiki?curid=688001", "title": "Julie Christie", "text": "Tra le migliori attrici della sua generazione, ha vinto il Premio Oscar come miglior attrice protagonista nel 1966 per il film \"Darling.\" \u00c8 stata candidata allo stesso premio altre tre volte per \"I compari\" (1971), \"Afterglow\" (1997) e \"Away from Her - Lontano da lei\" (2006). Ha inoltre vinto un Golden Globe, a fronte di 3 candidature, un Critics' Choice Awards, a fronte di 2 candidature e un Premio BAFTA, a fronte di 7 candidature.\nBiografia.\nInfanzia e inizi.\nJulie Christie \u00e8 nata nello stato dell'Assam, in India, allora parte dell'Impero britannico, prima di due figli. Sua madre, Rosemary Ramsden, era una pittrice gallese e amica d'infanzia dell'attore Richard Burton. Suo padre, Frank St. John Christie (morto nel 1963), gestiva una piantagione di t\u00e8. Ha un fratellastro, nato dalla relazione del padre con una donna indiana. \u00c8 stata battezzata secondo il rito della religione anglicana.\nHa studiato in una scuola religiosa in Inghilterra (dalla quale fu poi espulsa) e ha vissuto con sua madre, nella campagna del Galles, dall'et\u00e0 di sei anni, dopo il divorzio dei genitori. Da \"teenager\" ha frequentato la Wycombe Court, un collegio per ragazze in Buckinghamshire, e ha interpretato il ruolo di Dauphin nella produzione scolastica di George Bernard Shaw \"St. Joan\". Pi\u00f9 tardi ha studiato alla Central School of Speech and Drama, fino alla grande svolta nel 1961, quando debutt\u00f2 in \"A for Andromeda\", telefilm in onda sulla BBC.\nIl successo.\nEsordisce sul grande schermo con una piccola parte in \"Julie, perch\u00e9 non vuoi?\" (1962) di Ken Annakin, ma la sua prima importante apparizione cinematografica \u00e8 nel ruolo di Liz, l'amica e il futuro amore dell'eponimo \"Billy il bugiardo\" interpretato da Tom Courtenay, diretto nel 1963 da John Schlesinger; il regista la scelse dopo che un'altra attrice aveva abbandonato il ruolo in tale film, e due anni pi\u00f9 tardi affid\u00f2 alla Christie il ruolo che l'ha resa celebre definitivamente, quello di Diana Scott, la modella amorale del film \"Darling\" (1965), al fianco di Laurence Harvey e Dirk Bogarde. L'interpretazione in questo film le ha consentito di vincere il premio Oscar alla miglior attrice nel 1966.\nNello stesso anno la Christie \u00e8 apparsa nel ruolo di Lara Antipova ne \"Il dottor \u017divago\" (1965) di David Lean, adattamento dell'omonimo romanzo di Boris Pasternak, film di genere melodrammatico che sar\u00e0 tra i massimi successi di sempre al box office. Successivamente ha interpretato la parte di Dasily Battles in \"Il magnifico irlandese\" (1965) di Jack Cardiff, accanto a Rod Taylor, e il ruolo di Bathsheba Everdene, eroina del film \"Via dalla pazza folla\" (1967), nuovamente per la regia di Schlesinger, accanto ad Alan Bates, con il quale reciter\u00e0 anche in \"Messaggero d'amore\" (1971) di Joseph Losey. Nel 1966, subentrando alla prevista Tippi Hedren, viene diretta da Fran\u00e7ois Truffaut in \"Fahrenheit 451\", accanto a Oskar Werner.\nTrasferitasi a Hollywood all'inizio degli anni settanta, ha recitato in film come \"I compari\" (1971) di Robert Altman (che le valse la seconda nomination all'Oscar come miglior attrice), \"A Venezia... un dicembre rosso shocking\" (1973) di Nicolas Roeg, con Donald Sutherland, \"Shampoo\" (1975) di Hal Ashby e \"Nashville\" (1975), il classico di Robert Altman in cui vi \u00e8 un suo cameo nel ruolo di se stessa. Altro film da ricordare \u00e8 \"Il paradiso pu\u00f2 attendere\" (1978), al fianco di Warren Beatty, con il quale la Christie ha avuto una relazione a intermittenza durante il decennio e che la descrisse come \u00abUna delle persone pi\u00f9 belle e allo stesso tempo pi\u00f9 nervose che io abbia mai conosciuto\u00bb. Alla fine della relazione si trasferisce in Inghilterra, in una fattoria nel Galles, sebbene al culmine della sua fama, negli anni ottanta \u00e8 apparsa sugli schermi con sempre minor frequenza. In quel periodo si distingue, tuttavia, per la sua partecipazione ai film \"Prigioniero del passato\" (1982) di Alan Bridges, ove affianca Ann-Margret, Glenda Jackson ed ancora una volta Alan Bates, e \"Calore e polvere\" (1983) di James Ivory.\nViene poi scelta per interpretare un ruolo rilevante nel film \"Potere\" (1986) di Sidney Lumet, ma rinuncia pi\u00f9 volte a ruoli e apparizioni in produzioni ad ampio budget. Sin dagli inizi, dopotutto, aveva rifiutato parti in film come \"Non si uccidono cos\u00ec anche i cavalli?\" (1969), \"Anna dei mille giorni\" (1969) e \"Il magnate greco\" (1978). Le \u00e8 stato anche proposto di interpretare il ruolo principale femminile al fianco di Richard Gere nel film \"American Gigol\u00f2\" (1980), ma quando Gere ha rifiutato la parte a favore di John Travolta, ha abbandonato il progetto. In seguito Gere decise di interpretare il film ma la parte di protagonista femminile fu definitivamente affidata a Lauren Hutton.\nUltimi lavori.\nNegli anni novanta Julie Christie ha indossato i panni di Gertrude in \"Hamlet\" (1996) di Kenneth Branagh. Nonostante la sua bravura, \u00e8 stata la prima ed ultima volta in cui interpreter\u00e0 un'opera di William Shakespeare. In seguito ha interpretato la parte della moglie infelice nel dramma domestico \"Afterglow\" (1997) di Alan Rudolph, che le \u00e8 valso gli apprezzamenti della critica, facendole, altres\u00ec, guadagnare la terza candidatura al Premio Oscar. Malgrado il successo, l'attrice ha continuato a dosare i propri impegni, comparendo solo in piccoli ruoli, in film inglesi e americani.\nL'ultimo ritratto femminile dell'attrice \u00e8 stato in \"Away from Her - Lontano da lei\" (2006), un film che racconta la storia di una coppia canadese, dove la moglie, dopo quarant'anni di matrimonio, viene colpita da una grave forma di alzheimer. Basato sul racconto breve di Alice Munro, \"The Bear Came Over the Mountain\", \u00e8 stato il primo film diretto dalla giovane attrice Sarah Polley, amica dell'attrice.\nLa Christie ha fatto una breve apparizione nel terzo film di \"Harry Potter\", \"Harry Potter e il prigioniero di Azkaban\" (2004), nel ruolo di Madama Rosmerta. Lo stesso anno \u00e8 apparsa in altri due film di alto profilo: \"Troy\" di Wolfgang Petersen, nel ruolo di Teti, madre di Achille, e \"Neverland - Un sogno per la vita\" di Marc Forster, in cui era la madre di Kate Winslet. Nel 2011 \u00e8 tornata sul grande schermo grazie all\"horror\" gotico \"Cappuccetto rosso sangue\", diretta da Catherine Hardwicke, mentre nel 2012 ha recitato una parte minore nel film \"La regola del silenzio - The Company You Keep\" di Robert Redford.\nVita privata.\n\u00c8 stata fidanzata con il docente Don Bessant dal 1963 al 1967 e con l'attore Warren Beatty dal 1967 al 1974. Nel novembre 2007, all'et\u00e0 di 66 anni, si \u00e8 sposata con il suo compagno, il giornalista del \"The Guardian\" Duncan Campbell, con cui conviveva dal 1979. \nSin dagli anni settanta \u00e8 stata politicamente attiva e coinvolta in molteplici cause, tra cui la causa per i diritti degli animali, la protezione dell'ambiente ed il movimento contro l'energia nucleare. \u00c8 stata grande amica della pittrice Alfreda Benge, e del di lei marito, il musicista Robert Wyatt: in occasione dell'incidente che fece perdere l'uso delle gambe a Wyatt, contribu\u00ec significativamente a sostenerne il recupero anche sotto il profilo economico.\n\u00c8 stata nominata \"ambasciatrice\" di Survival International, l'organizzazione che difende i diritti umani dei popoli indigeni di tutto il mondo; nel corso degli anni ha sostenuto diverse campagne, come quelle in sostegno ai Boscimani e in difesa delle trib\u00f9 incontattate del mondo. \u00c8 vegetariana\nDoppiatrici italiane.\nNelle versioni in italiano dei suoi film, Julie Christie \u00e8 stata doppiata da: \nOmaggi.\nA Julie Christie \u00e8 ispirato il brano \"Love Like a Bomb\" degli Oasis, scritto da Liam Gallagher e contenuto nell'album \"Don't Believe the Truth\", del 2005. Lo ha dichiarato lo stesso Liam Gallagher nell'intervista promozionale contenuta nell'edizione DVD del disco."}
{"id": "688003", "revid": "599013", "url": "https://it.wikipedia.org/wiki?curid=688003", "title": "Umberto Ripamonti", "text": "Carriera.\nFu ottavo, ultimo dei corridori classificati, nel Giro d'Italia del 1914. Partecip\u00f2 al Tour de France 1925, ritirandosi alla sesta tappa e al Giro d'Italia 1924. Partecip\u00f2 al Giro di Lombardia nel 1915 e nel 1924."}
{"id": "688007", "revid": "119175181", "url": "https://it.wikipedia.org/wiki?curid=688007", "title": "Colonnellato", "text": "Il colonnellato \u00e8 un titolo, carica, impiego o comando corrispondente al grado di colonnello. \nIn altri tempi sino a Federico II e alla Rivoluzione francese veniva comprato presso i sovrani mediante il pagamento di una somma. Il sovrano rilasciava un brevetto di colonnello che portava con s\u00e9 la propriet\u00e0 di un reggimento.\nPresso gli antichi eserciti piemontesi la voce colonnellato serv\u00ec ad indicare l'unit\u00e0 affidata al comando di un colonnello con carattere prevalentemente territoriale. Infatti intorno al 1560 le milizie paesane di fanteria erano ripartite in quattro colonnellati, e pi\u00f9 precisamente Ivrea, Asti, Piemonte, Nizza, comprendenti ognuno sei compagnie. \nVerso il 1567 i colonnellati erano otto comprendenti complessivamente 53 compagnie.\nIl colonnellato cess\u00f2 di esistere nel 1713, con la trasformazione delle milizie paesane in truppe di ordinanza: si ebbe cos\u00ec il reggimento.\nLa Repubblica di Genova cre\u00f2 quattro colonnellati nel 1646, comprendenti gli uomini scelti nei comuni di Bisagno, della Polcevera di Quarto di Sestri, divisi in compagnie, armati di moschetti e di picche."}
{"id": "688009", "revid": "125063997", "url": "https://it.wikipedia.org/wiki?curid=688009", "title": "Bussi sul Tirino", "text": "Bussi sul Tirino (\"B'B\u00f9sce\" in abruzzese) \u00e8 un comune italiano di abitanti della provincia di Pescara in Abruzzo.\nGeografia fisica.\nTerritorio.\nIl territorio comunale, dove cui si uniscono la Valle del Tirino e la Val Pescara, \u00e8 compreso nell'area del Parco nazionale del Gran Sasso e Monti della Laga.\nIl paese \u00e8 attraversato dal fiume Tirino che nasce dal sistema acquifero di Campo Imperatore e dopo un percorso carsico di 25\u00a0km viene alla luce attraverso tre sorgenti, tutte nel territorio di Capestrano: sorgente di Capodacqua, sorgente di Presciano e sorgente del Lago. Lungo il suo percorso viene alimentato anche da altre piccole risorgive. Il suo nome proviene infatti dal greco \"tritano\" che significa triplice sorgente. Il fiume Tirino \u00e8 noto come uno dei fiumi pi\u00f9 limpidi e puliti d'Italia.\nAttualmente la portata \u00e8 di circa 6000 litri/secondo e la temperatura delle acque di 11\u00a0\u00b0C.\nStoria.\nDalla fondazione ai Normanni.\nBussi sul Tirino \u00e8 un piccolo centro sito nell'entroterra abruzzese che dista circa 50\u00a0km sia da Pescara che da L'Aquila.\nLa denominazione Bussi deriva probabilmente dal nome della pianta del bosso (\"buxus\" in latino), dell'epoca italica e poi romana si ha notizia della torre di Sutrium, usata poi dai Longobardi nel VII secolo, ancora oggi visibile in localit\u00e0 San Rocco.\nLa prima menzione storica del castello di \"Buxio\" o \"Bussio\" risale al 1111, quando \u00e8 indicato come confine esterno del territorio dell'Abbazia di San Clemente a Casauria. Nella Galleria delle Mappe Geografiche dei Musei Vaticani, volute dal pontefice Gregorio XIII e realizzate dal 1580 al 1585, si trova indicato l'attuale fiume Tirino con il nome di Buscio.\nLa prima citazione risale al 774 quando il re longobardo Desiderio don\u00f2 all'abbazia di San Vincenzo al Volturno la chiesa e il monastero di San Pietro ad Oratorium, oggi nel territorio di Capestrano e la valle \"Trita\" sita nel territorio diocesano di Valva (Sulmona). Con il termine \"Trita\" si intendeva la valle del Tirino, fiume che lambisce Bussi, e comprendeva i vici di Ofena, borgo sorto sopra le rovine della vestina Aufinum e Carapelle Calvisio, dotata di baronia. Il possesso della Valle Trita viene riconfermato a San Vincenzo al Volturno da Carlo Magno il 10 aprile 775 e poi nel 779 dal giudice Dagari per volere del duca di Spoleto. Degli uomini di Carapelle avevano occupato i territori spettanti al monastero, e non volevano esserne resi tributari come stipulati dalle convenzioni.\nQuesti obblighi dei contadini verso le terre di San Vincenzo al Volturno presso San Pietro ad Oratorium vennero riconfermati da Ludovico II Germanico, nell'854 da Frasindo per contro di Guido duca di Spoleto, anche se sorsero contenziosi per i confini territoriali con il monastero di San Giovanni al Volturno. Dal \"Chronicon Casauriense\" di Giovanni di Berardo, si ha la citazione di Buxium nel 111, dove si descrive un borgo dotato di castello, che appartenne nel IX secolo all'abbazia di San Clemente a Casauria.\nFuori Bussi si trova ancora la torre longobarda, detta di \"Sutrium\", ossia un avamposto fortificato a pianta triangolare molto simile alla torre di Montegualtieri (Teramo), usata per gli avvistamenti e il controllo sulla valle. Presso la torre sorse la cappella di San Rocco di cui restano ancora i ruderi, e la stessa localit\u00e0 \u00e8 detta di San Rocco. Nel 1092 alcuni stabili del castello erano posseduti dall'abbazia di San Benedetto in Perillis, nel 1021 si ha la prima notizia sulla chiesa di Santa Maria di Cartignano, appena fuori dal paese, uno dei monumenti simbolici di Bussi, usata come grancia benedettina dell'abbazia di San Liberatore alla Majella\nDagli Angioini all'Ottocento.\nDurante il regno di Carlo I d'Angi\u00f2, Bussi fu infeudata a Berardo di Raiano, sino a quando nel Trecento pass\u00f2 alla famiglia dei Conti Cantelmo di Popoli, acquistata da Giacomo Cantelmo. Nel 1377 divenne ufficialmente conte di Bussi Restaino Cantelmo, che compr\u00f2 il castello con Niccol\u00f2 Alunno d'Alife; Bussi rimase ai Cantelmo sino al 1579.\nIl feudo poi pass\u00f2 nel XVII secolo, con l'indebolimento della famiglia di Popoli, ai Pietropaoli di Castelvecchio Calvisio nel 1579, gi\u00e0 signore di Navelli, e successivamente a Cosimo I de' Medici, granduca di Toscana nel 1611, signore di Calascio e Barone di Carapelle, e Principe di Capestrano, poi and\u00f2 a don Ferrante de Medici, che restaur\u00f2 il castello, che assunse il toponimo \"mediceo\". Alla fine del XVIII secolo Bussi divenne terra regia e il feudo and\u00f2 ai Borboni, sino al 1861.All'interno del castello sorse la chiesa di San Biagio ornata da un portale di pietra e impreziosita da un campanile a torre in blocchi di pietra squadrati. L'architrave del portone d'ingresso reca un'iscrizione in latino che indica la data 1791, ai margini del paese vi \u00e8 invece la chiesa di San Lorenzo di origine medievale, con portale in pietra. L'interno \u00e8 a navata unica con abside semicircolare, presso l'altare c'\u00e8 una scultura che raffigura l'Agnus Dei, ristrutturata nel 1926.\nNel 1743 con la restaurazione di Carlo III di Borbone, entr\u00f2 nel Regno delle Due Sicilie, Maria Luisa de Medici, figlia di Gian Gastone, non potendo succede al padre sul trono dell'Etruria, fu costretta a cedere Bussi alla corona borbonica. Nel 1806 caduto Ferdinando IV di Borbone figlio di Carlo III, eletto re di Napoli Giuseppe Bonaparte, Bussi fu liberata dal giogo feudale e divenne un municipio. Nel 1860 ci fu l'annessione plebiscitaria all'Italia sotto il sindaco Francesco Di Giamberardino.\nNel 1889 al nome semplice di Bussi, per evitare casi di omonimia con altri centri italiani, si aggiunse \"sul Tirino\", specificando il fiume che lambisce il paese. Tuttavia in molti segnali stradali, nonch\u00e9 tra le genti abruzzesi, il paese \u00e8 ancora chiamato semplicemente \"Bussi\".\nL'impianto Montedison di Bussi, dalle origini alla seconda guerra mondiale.\nL'impianto idroelettrico di Bussi fu progettato nei primi anni del '900 insieme alla Societ\u00e0 Elettrica Italiana \"Vola\", poi riconvertita dalla Montecatini nel 1904, di Piano d'Orta (Bolognano). Nel 1887-888 venne realizzato anche il tronco ferroviario che passava per Bussi, da L'Aquila verso il tracciato Sulmona-Popoli-Scafa-Chieti Scalo-Pescara. L'impianto di Bussi Officine in cui si produceva energia elettrica attraverso il clorito sodico e l'acido cloridico, fu inaugurato nel 1901. Durante il fascismo a partire dal periodo coloniale in Libia, il sito venne utilizzato per la produzione del gas mostarda, un acido estremamente dannoso, capace di corrodere la pelle e distruggere le cellule.\nNell'epoca della seconda guerra mondiale, la disponibilit\u00e0 di iprite del servizio chimico italiano nel 1939-40 era aumentata di 400 tonnellate: Mussolini contava di vincere la guerra avvalendosi dell'uso di gas, in barba alle regole della Convenzione di Ginevra del 1925, e fu Bussi con la societ\u00e0 Dinamite Nobel per la produzione di aggressivi chimici: le officine sono raccolte in 10 ettari del SIN \"Sito di Interesse Nazionale per la Bonifica\"; durante la guerra era la prima a produrre Iprite e Disfogene durante la guerra in Abissinia, era tra le maggiori fabbriche specializzate in aggressivi dopo le fabbriche di Rumianca a Pieve Vergonte (Verbano); in Val Pescara si producevano al giorno tonnellate di iprite tecnica e ancora una tonnellata al giorno di Fosgene e un'altra di Difosgene. Tali informazioni sono nei documenti del libro \"I gas di Mussolini\" di Angelo Del Boca, Editori Riuniti.\nDelle 20 tonnellate di Yprite quotidianamente prodotte in Italia, per armare le bombe e le granate dei soldati fascisti impegnati contro i gli Etiopi, 10 tonnellate erano garantite dallo stabilimento S.A. Dinamite Nobel di Bussi. Nessuno riferimento ai rifornimenti bellici prodotti in un'altra fabbrica che sempre in Val Pescara e a breve distanza dal sito industriale, sembra avesse finalit\u00e0 militari simili a quelle dello stabilimento della Dinamite Nobel. Una terza societ\u00e0, dopo la Montecatini di Piano d'Orta, era attiva dal 1927 in Pratola Peligna presso le falde acquifere di San Cosimo, che produceva polveri da sparo ed esplosivi. Nel 1943-44 gli alleati bombardarono ripetutamente queste fabbriche.\nSeconda guerra mondiale.\nNel 1943 a Creta il sottotenente Siro Riccioni di Bussi, a seguito dell'armistizio di Badoglio, si rifiut\u00f2 di consegnare le armi e le munizioni, rifugiandosi in montagna, sicch\u00e9 per i tedeschi fu condannato a morte, con una taglia sulla sua testa. Riccioni riusc\u00ec a sfuggire all'arresto e si mise a capo di un gruppo di partigiani greci con il nome di battaglia Georgos Sfendilakis, riusc\u00ec a liberare 272 commilitoni dalla fucilazione, e a mettere in salvo 2000 militari italiani dai rastrellamenti tedeschi, meriti per cui fu insignito alla Medaglia d'Argento al Valor Militare.\nFatti del Novecento sino ad oggi.\nDapprima appartenente alla provincia dell'Aquila, nel 1927, con la nascita della provincia di Pescara, Bussi passa a quest'ultima, definendo il confine pi\u00f9 settentrionale della provincia pescarese con L'Aquila, insieme a Popoli, prima di arrivare nel cuore della Valle del Tirino, presso Capestrano.\nNel 1901 fu costruita la Centrale chimica Edison per la produzione di materiale aggressivo ottenuto dal cloro per le cause belliche dell'Italia prima in Africa, e poi nella seconda guerra mondiale. Negli anni '20 fu realizzata anche la cava Bauxite presso la montagna. Dopo la seconda guerra mondiale, in cui il sito di Bussi Officine fu bombardato, l'attivit\u00e0 della Montedison continu\u00f2, sino alla chiusura recente per inquinamento delle falde acquifere del Tirino, dato che si trova allo sbocco verso il fiume Aterno, che a Popoli si trasforma nel fiume Pescara, che raggiunge il delta presso il porto di Pescara stessa. Per anni Bussi era divenuto un centro industriale, e successivamente ha tentato di risollevarsi con la valorizzazione turistica e naturale del territorio, venendo per\u00f2 colpita seriamente dal terremoto dell'Aquila del 2009.\nIl terremoto ha lesionato varie case del centro storico, la chiesa di San Biagio, il castello, rendendoli inagibili. Mentre la chiesa \u00e8 stata riaperta nel 2017, in quest'anno sono partiti i lavori di recupero del castello, ancora in fase di ultimazione. Anche la chiesa di Santa Maria di Cartignano \u00e8 stata oggetto di un importante piano di recupero archeologico, in fase ci completamento.\nNel 2003 Bussi compar, insieme a Pescara, nel film \"Liberi\".\nMonumenti e luoghi d'interesse.\nCostruita nel Trecento, ha un aspetto barocco. La pianta \u00e8 a croce latina con una navata interna, e il campanile \u00e8 una torre quadrangolare. La chiesa si trova sul corso principale di Bussi, la facciata barocca ha un aspetto rustico, un semplice portale in pietra architravato rifatto nel 1791 come recita l'iscrizione, il campanile turrito \u00e8 in blocchi squadrati di pietra e termina a cuspide. Il portale coronato \u00e8 ricurvo, nel tipico stile barocco, con uno stemma gentilizio presso il frontone. L'interno \u00e8 a navata unica, con cappelle laterali introdotte da archi a tutto sesto su pilastri con trabeazione e capitelli corinzi. La chiesa \u00e8 stata danneggiata dal terremoto del 2009, e restaurata nel 2017-18\nSi trova sulla strada che costeggia Bussi. Nel 1021 \u00e8 citata per la prima volta, dipendente dall'abbazia di Montecassino, con un atto di donazione a San Pietro in Oratorium, citata come chiesa di San Benedetto. Nel 1065 divenne monastero, e fu ampliata nell'impianto ancora oggi perfettamente visibile. Nel 1569 fu abbandonata dai monaci di Montecassino e divenne grancia dell'abbazia di San Liberatore a Majella, passando poi ai Celestini della Badia Morronese di Sulmona. Dagli atti notarili del 1770 la chiesa era ancora in piedi, presentava nella descrizione tre navate, due altari laterali, una pora grande a nord, e un'altra piccola a oriente, e rendita di 200 ducati. Nel 1780 venne rivendicata dai Borbone finch\u00e9 nel 1899 il Piccirilli la descrive in abbandono, seppellita dalla fanghiglia degli straripamenti del Tirino; la chiesa rimase in questo deplorevole stato sino al dopoguerra, quando venne ripristinata dove possibile, lasciando il vuoto del tetto andato distrutto, ma conservando le navate, la torre campanaria con l'ingresso e l'abside.La chiesa presenta un impianto rettangolare con suddivisione in tre navate tramite archi a tutto sesto su pilastri quadrati. Alcuni capitelli presentano motivi vegetali e animali, come dei pesci, dentellature geometriche, ed epigrafi. Sopra il portale di ingresso si apre un finestrone a rosoncino con modanatura a otto colonnine collegate da arcate trilobe; il campanile superiore \u00e8 a vela, in asse con l'ingresso, in origine aveva due arcate, ridotte poi a una sola per la campana. La navata centrale termina ad abside semicircolare, come si vede anche dall'esterno, nel cui muro si apre una finestra oblunga, nel catino absidale ci sono affreschi della Deesis, composta da Cristo in maest\u00e0 sul trono tra la Madonna e San Giovanni Battista; ai lati del Cristo i simboli del sole e della luna, e la parola EGO SUM LUX MUNDI; lo sfondo \u00e8 quello di un cielo stellato paradisiaco, lungo la parte inferiore dell'affresco corre un'iscrizione con il nome del maestri, del committente e della data di esecuzione. Si presume che il programma iconografico fosse simile a quello della chiesa di San Pietro ad Oratorium di Capestrano, opera di Armanino da Modena nel XIII secolo. Altri affreschi lungo le pareti mostrano San Nicola, San Paolo, Sant'Agata, San Benedetto, Sant'Amico, San Mauro, San Pietro. Un bassorilievo, oggi conservato nella parrocchia di Bussi, raffigura il Sacrificio di Cristo in chiave simbolica: l'Agnus Dei e la croce, Cristo disteso per rappresentare la morte e la Sua Resurrezione con una figura sospesa a destra, verso la base ci sono due leoni, simbolo della vittoria di Ges\u00f9 sulla Morte\nin periferia lungo il fiume Tirino.In facciata frammenti del IX secolo e all'interno bassorilievi provenienti dagli scavi di Santa Maria di Cartignano\nlungo il fiume Tirino.Gli affreschi decorano le pareti interne dell'unica navata.\nSi trova nella parte pi\u00f9 alta del paese. Il castello fu costruito dalla famiglia Angi\u00f2 nel XII secolo e poi appartenne alla famiglia dei conti Pietropaoli di Navelli e successivamente alla famiglia De Medici (XV secolo). Nei secoli successivi divent\u00f2 un palazzo gentilizio, senza per\u00f2 perdere l'aspetto di struttura fortificata. Dalla seconda met\u00e0 del '700 \u00e8 di propriet\u00e0 della famiglia de Sanctis.\nSociet\u00e0.\nEvoluzione demografica.\nIl boom demografico registrato nel trentennio 1930-1960 \u00e8 evidentemente legato al benessere portato dal notevole sviluppo del polo industriale bussese dove gran parte della popolazione maschile del paese trov\u00f2 lavoro.\nTradizioni e folclore.\nIn occasione dei festeggiamenti del santo patrono, San Biagio, si usa seguire la Santa Messa nella chiesa di San Biagio nel centro storico e ricevere l'olio benedetto per l'unzione della gola. A San Biagio \u00e8 infatti riconosciuto il patronato contro tutte le malattie della gola. Altra caratteristica legata al santo patrono sono le \"Ciambelle d' San Biag'\" dolce prettamente bussese.\nCultura.\nCeramica.\nA partire dal 1700 la presenza di maestri ceramisti provenienti da Castelli (Teramo) diede vita ad una stagione artistica incentrata sulla creazione di oggetti in ceramica. La presenza di argilla lungo il corso del fiume Tirino permise la nascita di numerose botteghe che svolsero la loro attivit\u00e0 fino alla meta del 1800 circa. I manufatti pi\u00f9 rappresentative sono conservati presso il Museo delle Tradizioni Popolari di Roma.\nEconomia.\nPolo industriale Bussi Officine.\nBussi \u00e8 stato da sempre considerato un sito interessante grazie all'acqua, cos\u00ec nel 1901 la societ\u00e0 Franco-Svizzera di Elettricit\u00e0, divenuta poi Societ\u00e0 Italiana di Elettrochimica, ottenne la concessione di installare impianti per la produzione di cloro, sfruttando il fiume sia per il fabbisogno di acqua dell'industria stessa che per la produzione di energia elettrica. Nel 1907 Bussi rappresenta la prima produzione in Italia dell'alluminio con il metodo elettrochimico. Dopo la Prima guerra mondiale il polo industriale si concentra sulla produzione di ferro-silicio (corazze per le navi), clorati (per esplosivi), fosgene (da tetracloruro di carbonio per gas asfissianti), ioduro e cloruro di benzile (gas irritanti e lacrimogeni), acido benzoico (irritanti). Nel dopoguerra, dopo un periodo in discesa, torna protagonista nel panorama della chimica nazionale con idrogeno e azoto. Nel 1921 la svolta definitiva con la \u201cSociet\u00e0 Elettrochimica Novarese\u201d, che porta alla completa industrializzazione dell'Alta Val Pescara.\nSecondo alcune testimonianze, intorno al 1930 si sarebbe prodotta anche l'iprite (il gas vescicante che provocava ustioni e distruzione delle cellule) che Mussolini impieg\u00f2 in Etiopia. Il gas era stato messo al bando dalla Convenzione di Ginevra fin dal 1925. Sempre nello stesso periodo gli impianti passarono sotto la gestione della Montecatini che dal 1960 concentr\u00f2 lo sfruttamento per la produzione di cloro, clorometani, cloruro ammonico, piombo tetraetile e trielina.\nNel luglio del 1966 venne costituita la SIAC (Societ\u00e0 Italiana Additivi per Carburanti) che assunse, nel gennaio del 1967, la gestione del settore produttivo piombo-alchili. Tra il 1989 e il 1994 furono potenziati gli impianti per l'acqua ossigenata e per il clorometano. Nel 1995 fu installato un nuovo impianto per la produzione di detergenti domestici con la caratteristica di esercitare a freddo l'effetto sbiancante a cui si uniscono le propriet\u00e0 battericide.\nInfrastrutture e trasporti.\nFerrovie.\nBussi sul tirino ha una stazione ferroviaria ubicata lungo la Ferrovia Roma-Sulmona-Pescara, a servizio del comune. Il fabbricato viaggiatori ha una piccola sala d'attesa. Nella stazione fermano circa 20 treni al giorno tra Sulmona, Pescara e Roma.\nAmministrazione.\nElenco dei sindaci di Bussi sul Tirino dal 1988.\nSport.\nDalla fusione della Scuola Calcio Za' Mariola e la S.S. Tirino Bussi, avvenuta nel 2005, \u00e8 nata la Societ\u00e0 Sportiva Za' Mariola che vede le proprie squadre iscritte rispettivamente a:\nDiversi piloti del moto club \"Lo Sherpa\" sono impegnati nei campionati regionale ed italiano di enduro e motocross."}
{"id": "688011", "revid": "404338", "url": "https://it.wikipedia.org/wiki?curid=688011", "title": "Torre della lanterna di Genova", "text": ""}
{"id": "688017", "revid": "1782831", "url": "https://it.wikipedia.org/wiki?curid=688017", "title": "Paul Scofield", "text": "Biografia.\nConsiderato uno dei pi\u00f9 grandi attori shakespeariani, in particolare per le sue interpretazioni di \"Re Lear\", \"Enrico V\" e \"Amleto\", nel 1956, a soli 34 anni, fu nominato \"Commendatore dell'Ordine dell'Impero britannico\". \nPer il cinema, Scofield interpret\u00f2 il ruolo del protagonista in \"Re Lear\" (1971) di Peter Brook, del re Carlo VI di Francia nel film \"Enrico V\" (1989) di Kenneth Branagh, e fu il fantasma del padre di Amleto nell'omonimo film (1990) di Franco Zeffirelli.\nFu il sesto attore ad essere segnalato \"Triple Crown of Acting\" avendo vinto un Tony Award (1962), un Premio Oscar (1967) e un Premio Emmy (1969). \u00c8 anche stato uno dei pochi attori ad aver vinto un Tony Award e un Premio Oscar per lo stesso ruolo sia in teatro che in un film (Tommaso Moro in \"Un uomo per tutte le stagioni\").\nMor\u00ec il 20 marzo 2008 a causa di una leucemia."}
{"id": "688018", "revid": "712828", "url": "https://it.wikipedia.org/wiki?curid=688018", "title": "Almas", "text": ""}
{"id": "688021", "revid": "125905572", "url": "https://it.wikipedia.org/wiki?curid=688021", "title": "Rinat Achmetov", "text": "Biografia.\nRinat Akhmetov \u00e8 nato a Donetsk, nella RSS Ucraina, da una famiglia della classe operaia. \u00c8 di etnia tatara del Volga e musulmano sunnita praticante. Suo padre, Leonid Akhmetov, era un minatore di carbone, e sua madre, Nyakiya Nasredinovna, una commessa.\nAkhmetov aveva un fratello maggiore, Igor, che lavorava anche lui come minatore di carbone, ma dovette dimettersi a causa di complicazioni di salute legate al lavoro. Igor \u00e8 morto il 24 gennaio 2021.\nAkhmetov si \u00e8 laureto in economia presso l'Universit\u00e0 Nazionale di Donetsk nel 2001.\nCarriera.\nGli inizi.\nI dettagli riguardanti il passato di Akhmetov, come ha ottenuto la sua ricchezza dopo la caduta del comunismo in Ucraina e le sue attivit\u00e0 tra il 1985 e il 1995, rimangono controversi. Akhmetov ha dichiarato nelle interviste di aver fatto con successo investimenti commerciali rischiosi nei primi anni dopo il crollo dell'Unione Sovietica, e nel 2010 ha negato di aver ereditato denaro da Akhat Bragin o da chiunque altro: \"Ho guadagnato il mio primo milione commerciando carbone e coca cola, e ho speso i soldi in beni che nessuno voleva comprare. Era un rischio ma ne \u00e8 valsa la pena\". Molte pubblicazioni in Ucraina e in altri paesi europei hanno fatto affermazioni sul presunto \"passato criminale\" di Akhmetov, alcune delle quali in seguito hanno ritrattato le loro dichiarazioni.\nNel suo libro documentario \"Donetsk Mafia: Anthology\", l'autore ucraino Serhiy Kuzin afferma che Akhmetov ha ricoperto il ruolo di un \"teppista mafioso\" nei suoi primi anni; secondo Hans van Zon, professore di studi sull'Europa centrale e orientale presso l'Universit\u00e0 di Sunderland, \"gi\u00e0 nel 1986, Rinat e suo fratello Igor erano coinvolti in attivit\u00e0 criminali\". \nNel 1980, Akhmetov ha agito come assistente di Akhat Bragin, che le forze dell'ordine consideravano un potente boss del crimine, presumibilmente nel commercio illegale di tessuti. Andrew Wilson, uno studioso specializzato in politica ucraina, ha classificato Akhmetov come un presunto ex 'esecutore' e 'leader' del \"clan 'tataro' di Akhat Bragin\", responsabile dell'uso di \"metodi mafiosi per mettere da parte i 'direttori rossi' dell'Unione industriale del Donbass (ISD)\". All'inizio degli anni 1990, Akhmetov inizi\u00f2 ad acquisire propriet\u00e0 a Donetsk presumibilmente per mezzo di estorsione con l'assistenza di Volodymyr Malyshev, tenente generale del capo del dipartimento del ministero degli affari interni nell'Oblast di Donetsk. Malyshev, ora membro del Parlamento ucraino nel comitato che controlla le forze dell'ordine, \u00e8 accusato da Kuzin di usare la sua posizione per eliminare i precedenti documenti di polizia riguardanti Akhmetov poco prima di diventare capo della sicurezza per la societ\u00e0 di Akhmetov. \"Nel [1990], Akhmetov era molto diverso: era totalmente privato senza personalit\u00e0 pubblica e stava cercando di trovare modi per affrontare il suo 'difficile passato'\", ha osservato l'ambasciatore degli Stati Uniti William Taylor, citando l'importante uomo d'affari ucraino Serhiy Taruta. Inoltre in quell'articolo si citava la risposta del portavoce di Akhmetov indirizzata al \"Kyiv Post\": \"Non sappiamo se questa frase sia autentica e cosa significhi effettivamente. Tuttavia, qualsiasi accusa del coinvolgimento di Akhmetov in strutture criminali \u00e8 calunnia\". \nNell'ottobre 1995, Bragin, presidente della squadra di calcio Shakhtar Donetsk, fu ucciso in un misterioso attentato insieme a sei delle sue guardie del corpo nello stadio della squadra durante una partita. Alcune voci associano Akhmetov alla morte di Bragin. Dopo gli assassinii, si dice che Akhmetov abbia \"ereditato un vasto impero finanziario da Bragin\". \nAkhmetov avrebbe guidato Dongorbank (in precedenza Akceptbank) nel 1995.\nNel settembre 1999, un rapporto ufficiale del Ministero degli Affari Interni ucraino intitolato \"Panoramica delle strutture del crimine organizzato pi\u00f9 pericolose in Ucraina\" identific\u00f2 Akhmetov come leader di un sindacato del crimine organizzato. Il rapporto legava il gruppo al riciclaggio di denaro, alle frodi finanziarie e al controllo di numerose societ\u00e0 grandi e fittizie. Il rapporto afferma anche che le attivit\u00e0 del gruppo \"sono state fermate\" e afferma inoltre che la loro natura criminale \"non \u00e8 stata confermata\". \nPubblicato in un cablogramma diplomatico di WikiLeaks, Volodymyr Horbulin, uno degli strateghi politici pi\u00f9 rispettati dell'Ucraina ed ex consigliere presidenziale, ha detto all'ambasciatore degli Stati Uniti in Ucraina nel 2006 che il Partito delle Regioni, che \"godeva di tasche profonde, essendo in gran parte finanziato dal capo miliardario di Donetsk Rinat Akhmetov\" \u00e8 in parte composto da \"criminali puri\" e \"figure criminali e antidemocratiche\". In un cablogramma diplomatico statunitense datato 3 febbraio 2006, l'allora ambasciatore degli Stati Uniti John Herbst si riferiva al Partito delle Regioni di Akhmetov come \"un rifugio per mafiosi e oligarchi di Donetsk\" e definiva Akhmetov il \"padrino\" del clan Donetsk. \nDopo la rivoluzione arancione ucraina della fine del 2004, nel tentativo di combattere la corruzione, diversi uomini d'affari di spicco che erano anche membri del Partito delle Regioni sono finiti sotto indagine penale. Nel 2011, Hennadiy Moskal, che nel 2005 ha agito come vice ministro degli affari interni dell'Ucraina, ha rilasciato un'intervista alla rivista ucraina \"\u041f\u0440\u043e\u0444\u0438\u043b\u044c\", dove ha affermato di essere stato sotto ordini presidenziali nel 2005 per indagare e controllare Akhmetov per il suo presunto ruolo nel crimine organizzato. Prove concrete non sono mai state rivelate ufficialmente contro di lui, n\u00e9 contro la sua compagnia. Secondo Moskal, l'MVS ha indagato su tutti gli incidenti relativi alle persone scomparse nel 1990 nella regione di Donetsk, che avevano ancora una propriet\u00e0, e sui suoi attuali proprietari, ma non sono stati trovati collegamenti con Rinat Akhmetov e il suo entourage. Guardando indietro, Moskal concluse che \"non avevamo nulla su Akhmetov nel 2005\". \nSecondo il giornale politico \"Post-Soviet Affairs\" e \"The Nation\", Akhmetov fu indagato con l'accusa di omicidio e per il suo presunto ruolo nel crimine organizzato nella regione di Donetsk. Per evitare l'accusa fu spinto a fuggire dal paese a Monaco. Nel giugno 2005, Serhiy Kornich, allora capo del dipartimento per i crimini economici del Ministero dell'Interno, dichiar\u00f2 pubblicamente che Akhmetov era \"il capo di [un] gruppo criminale organizzato\". Quell'anno, Borys Kolesnikov, un amico e socio che era stato legato ad Akhmetov dal 1980, fu arrestato con l'accusa di estorsione e cospirazione per assassinare un uomo d'affari rivale di Donetsk. Le accuse contro Akhmetov e Kolesnikov sono state ritirate nel 2006 tra un significativo aumento del potere politico da parte del primo, e la cooperazione del governo Yuschenko, ponendo fine all'esilio di Akhmetov.\nVita privata.\nRinat Akhmetov \u00e8 sposato con Liliya Nikolaievna Smirnova (nata nel 1965), e ha due figli, Damir (nato nel 1988) e Almir (nato nel 1997).\nAkhmetov possiede l'attico pi\u00f9 costoso di Londra a One Hyde Park, che \u00e8 stato originariamente acquistato per 213 milioni di sterline come investimento di portafoglio e ha speso altri 120 milioni di sterline per sistemarlo. Le informazioni sull'accordo sono state divulgate solo quattro anni dopo, nell'aprile 2011, dopo che le sue attivit\u00e0 hanno mostrato un costante aumento annuale. Nel maggio 2013, la propriet\u00e0 \u00e8 stata trasferita dalla sua societ\u00e0, SCM, a se stesso."}
{"id": "688024", "revid": "767487", "url": "https://it.wikipedia.org/wiki?curid=688024", "title": "Drive Like Jehu", "text": "I Drive Like Jehu sono stati un gruppo post-hardcore statunitense di San Diego, California.\nSotto la guida dei cantanti e chitarristi John \"Speedo\" Reis e Rick Froberg, il gruppo ha pubblicato due album e un singolo, dando mostra di uno stile all'epoca unico che avrebbe rivoluzionato pi\u00f9 di un genere.\nStoria.\nI Drive Like Jehu si formano nel 1990 a San Diego per sciogliersi cinque anni dopo, a causa anche del maggiore successo dell'altra band di John Reis, i Rocket from the Crypt. Reis e Froberg provenivano dall'esperienza con i Pitchfork, una formazione hardcore degli anni 80. A loro si unirono Mike Kennedy al basso e Mark Trombino alla batteria, completando il quartetto.\nFroberg, che nei Pitchfork rivestiva unicamente il ruolo del cantante, nei DLJ suonava anche la chitarra. Trombino produsse e registr\u00f2 gran parte della musica dei Drive Like Jehu, mentre Froberg si occupava degli artwork per gli album e il merchandise.\nIl primo album, omonimo, risale al 1991, e fu pubblicato da Cargo/Headhunter. Quel periodo coincide con la popolarit\u00e0 dei Nirvana, e in generale della scena rock underground americana: i Drive Like Jehu ottennero offerte da major, firmando con Interscope insieme alla band sorella Rocket from the Crypt. Nel frattempo pubblicano un singolo contenente due brani su Merge: il lato A occupato da Hand Over Fist, il lato B da Bullet Train to Vegas.\nLa firma con Interscope avvenne durante un tour dei Rocket from the Crypt. La label pubblic\u00f2 una ristampa di \"Circa: Now!\", secondo album dei RFTC, spingendoli a tornare in studio ma Reis torn\u00f2 a lavorare con i Drive Like Jehu, pubblicando nel 1994 \"Yank Crime\", loro secondo e ultimo album. L'album fu accolto come un netto passo avanti dal debutto. Dopo un tour che tocc\u00f2 Stati Uniti e Europa, i Drive Like Jehu si sciolsero nel 1995 senza troppi proclami.\nReis prosegu\u00ec con i Rocket from the Crypt; Froberg suon\u00f2 nei Thingy di Rob Crow prima di trasferirsi a New York per seguire la carriera di illustratore e artista; Kennedy prosegu\u00ec i suoi studi di chimica; Trombino si trasform\u00f2 in un produttore di rock mainstream, lavorando con gruppi di successo come blink-182 e Jimmy Eat World.\nNel 1999 Froberg e Reis tornarono a suonare insieme negli Hot Snakes.\nStile musicale.\nLa vena hardcore dei Drive Like Jehu, contaminata da elementi del nascente math-rock, dal noise rock dei Sonic Youth e da influenze come Black Flag, Bad Brains e Mission of Burma, \u00e8 una pedina essenziale nell'evoluzione del suono hardcore degli anni 90. Tuttavia, tra le influenze citate dalla band, vi sono anche gruppi krautrock come Can e Neu!, cos\u00ec come le colonne sonore di Ennio Morricone e il progressive rock. Parecchi gruppi emo, post-hc e indie rock devono molto, se non tutto, ai Drive Like Jehu."}
{"id": "688025", "revid": "339392", "url": "https://it.wikipedia.org/wiki?curid=688025", "title": "E-fed", "text": ""}
{"id": "688031", "revid": "253269", "url": "https://it.wikipedia.org/wiki?curid=688031", "title": "Sandy Dennis", "text": "Carriera.\nDopo le prime esperienze d'attrice in compagnie teatrali di provincia, Sandy Dennis si trasfer\u00ec a New York all'inizio degli anni sessanta per lavorare nel circuito teatrale off Broadway. Vinse per due anni consecutivi il Tony Award: nel 1963 per \"A Thousand Clowns\" e nel 1964 per \"Any Wednesday\". Allieva dell'Actor's Studio, ottenne una piccola parte in \"Splendore nell'erba\" (1961) di Elia Kazan, uno dei fondatori della celebre scuola di recitazione.\nAl suo primo ruolo importante per il grande schermo, e nonostante la poca esperienza cinematografica, conquist\u00f2 subito il premio Oscar alla miglior attrice non protagonista nel 1967 per la sua interpretazione di Honey (Ada nella versione italiana), moglie alcolizzata, timida e introversa di George Segal in \"Chi ha paura di Virginia Woolf?\" (1966) di Mike Nichols, ove affianc\u00f2 Elizabeth Taylor e Richard Burton. Nel 1966 avrebbe dovuto recitare anche nel film \"Tutti i mercoled\u00ec\" di Robert Ellis Miller, versione cinematografica della commedia \"Any Wednesday\" di Muriel Resnik, da lei portata al successo due anni prima in teatro, ma la parte venne poi affidata a Jane Fonda. Nello stesso anno apparve nel film \"The Three Sisters\" di Paul Bogart, accanto a Geraldine Page, che ritrov\u00f2 in \"Cattive abitudini\" (1977) di Michael Lindsay-Hogg.\nIn epoca di rapido mutamento nei modelli culturali, la Dennis si impose per le sue interpretazioni di personaggi femminili piuttosto lontani dai canoni consueti, complessi e tormentati, rappresentativi delle patologie nevrotiche di una societ\u00e0 opulenta ma anche contraddittoria. Il suo fine talento drammatico venne confermato con magistrali prove nei ruoli dell'ambigua Ellen March in \"La volpe\" (1967) di Mark Rydell e di Frances Austen nel dramma \"Quel freddo giorno nel parco\" (1969) di Robert Altman. In quegli anni conferm\u00f2 il suo talento anche in ruoli da commedia leggera e agrodolce, come quelli dell'insegnante maltrattata in \"Su per la discesa\" (1967) di Robert Mulligan, della donna malata e restia ad innamorarsi in \"Dolce novembre\" (1968) di Robert Ellis Miller, e della moglie di Jack Lemmon in \"Un provinciale a New York\" (1970) di Arthur Hiller, rivelandosi in tal caso una sorprendente e perfetta spalla del celebre protagonista maschile.\nDopo aver lavorato per un certo periodo in televisione, la Dennis torn\u00f2 sul grande schermo in film come \"Jimmy Dean, Jimmy Dean\" (1982) di Robert Altman (1982) e \"Un'altra donna\" (1988) di Woody Allen. Recit\u00f2 per l'ultima volta in \"Lupo solitario\" (1991) di Sean Penn.\nGi\u00e0 compagna del musicista Gerry Mulligan, e successivamente dell'attore Eric Roberts, Sandy Dennis mor\u00ec il 2 marzo 1992, all'et\u00e0 di 54 anni, per un cancro alle ovaie."}
{"id": "688035", "revid": "2184720", "url": "https://it.wikipedia.org/wiki?curid=688035", "title": "Museo archeologico nazionale della Basilicata", "text": "Il Museo archeologico nazionale della Basilicata Dinu Adame\u015fteanu \u00e8 un museo archeologico inaugurato nel 2005 a Potenza, nel restaurato palazzo Loffredo. Il museo \u00e8 dedicato a Dinu Adame\u0219teanu, archeologo rumeno che fu il primo soprintendente della Basilicata (1964-1977).\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nIl museo offre un quadro generale dei ritrovamenti archeologici dell'intera regione della Basilicata e un maggiore approfondimento sulla pi\u00f9 antica storia del territorio di Potenza. L'esposizione si articola su due piani e segue un ordine cronologico e geografico.\nSede.\nIl Museo \u00e8 ospitato da palazzo Loffredo, costruito dalla famiglia dei Guevara, signori feudali della citt\u00e0, tra la fine del XV e gli inizi del XVI secolo e passata alla famiglia Loffredo nel 1604. Nel XIX secolo ospit\u00f2 uffici pubblici dell'Intendenza di Basilicata e fu quindi trasformato nel 1825 in sede del Real Collegio, retto dai gesuiti tra il 1850 e il 1860. Dopo l'unit\u00e0 d'Italia fu sede di liceo e del Conservatorio di musica intitolato a Gesualdo da Venosa. Di propriet\u00e0 del comune di Potenza, \u00e8 stato ceduto in uso alla Soprintendenza ai Beni archeologici della Basilicata per il museo nazionale."}
{"id": "688036", "revid": "4506", "url": "https://it.wikipedia.org/wiki?curid=688036", "title": "Murisenghi", "text": ""}
{"id": "688040", "revid": "466539", "url": "https://it.wikipedia.org/wiki?curid=688040", "title": "George Kennedy", "text": "Biografia.\nVinse il premio Oscar al miglior attore non protagonista nel 1968 per la sua interpretazione in \"Nick mano fredda\" (1967). Fra i ruoli che lo hanno reso maggiormente noto in ambito internazionale si ricordano quello di Joe Patroni, veterano pilota aeronautico ed esperto meccanico nei quattro film della serie catastrofica inaugurata da \"Airport\" (1970), e quello di Ed, il collega e amico di Leslie Nielsen nei tre film della serie \"Una pallottola spuntata\". Ha anche partecipato al film \"Creepshow 2\" (1987). Tra i suoi ultimi film \u00e8 da ricordare \"Non bussare alla mia porta\", diretto nel 2005 da Wim Wenders.\nNella sua carriera prese parte a molte serie TV, tra cui \"Dallas\" dal 1988 al 1991 (nel ruolo di Carter McKay) e anche nei due film TV celebrativi nel 1994 e 1998 (e in quest'ultimo anno partecip\u00f2 al film \"Dennis colpisce ancora\"). Nel 2003 recit\u00f2 nella soap opera \"Febbre d'amore\", nella parte di Albert. Kennedy pubblic\u00f2 anche due romanzi polizieschi, \"Murder On Location\" (1983), edito in Italia nella collana dei Giallo Mondadori nel 1985 col titolo \"Riflettori sul delitto\", e \"Murder on High\" (1984). Entrambi i libri probabilmente sono opera dello scrittore Walter J. Sheldon.\nPartecip\u00f2 sia alla settantesima che alla settantacinquesima edizione degli Academy Awards, per la celebrazione degli attori vincitori in passato dell'ambita statuetta. Da tempo affetto da una malattia cardiovascolare, Kennedy mor\u00ec il 28 febbraio 2016 a 91 anni presso una struttura per malati terminali a Middleton, nella quale era ricoverato da un mese. \u00c8 sepolto nell\"'Idaho State Veterans Cemetery\" di Boise, Idaho."}
{"id": "688046", "revid": "1718925", "url": "https://it.wikipedia.org/wiki?curid=688046", "title": "Pozzolo Formigaro", "text": "Pozzolo Formigaro (\"Posseu\" in piemontese e in ligure) \u00e8 un comune italiano di abitanti della provincia di Alessandria in Piemonte.\nCentro agricolo e industriale del novese, posto a pochi chilometri da Novi Ligure e da Alessandria, \u00e8 da sempre un importante nodo commerciale e viario.\nOrigini del nome.\nSe unanime \u00e8 l\u2019intesa degli storiografi locali sulla derivazione del nome \"Pozzolo\" che starebbe ad indicare il luogo dove si formarono i primi nuclei abitati costellati di pozzi per irrigare e abbeverare uomini e animali, non altrettanto chiara \u00e8 l\u2019origine dell'aggiunta \"Formigaro\". Il canonico Bottazzi indicava che in origine il nome era \"Fornuce\" e che la successiva denominazione \"Formica\" o \"Formigaro\" si form\u00f2 per evitare l\u2019omonimia. Nel 1899, quasi un secolo dopo la Nota Storica del Bottazzi, due studiosi, Mario Ferretti e Achille Remotti, nel loro \"Cenno storico intorno l'antica borgata di Pozzolo Formigaro\", propongono la tesi che l\u2019appellativo \"Formigaro\" derivasse dall'eccessivo popolamento dei luoghi.\nIl professor Piergiorgio Caramagna, che molti dei suoi studi dedic\u00f2 alla toponomastica pozzolese esamina molte teorie precedenti senza per\u00f2 addivenire a una soluzione definitiva. Nel 2001, Mons. Sergio Pagano, prefetto dell'Archivio Segreto Vaticano e autore di interessanti ricerche sulla zona del tortonese, ha dato alle stampe la \"Cronaca di Tortona\" di Tomeno Berruti, redatta intorno al 1580. Nel testo troviamo: \"\u2026Pozolo Formigaro, loco insigne et a bono castelo, \u00e8 deto Pozolo poi che quasi ogni piccola casa de i suoi borghi ha un pozo, et non sono per\u00f2 murati, ma solo, cavati nela terra et giara, et sono asai forti; et \u00e8 poi deto Formigaro da le gran formiche che sono in quella campagna, nela quale \u00e8 di gran necessit\u00e0 che al raccolto tagliano e loro formenti un poco verdi et li conduchino subito, altrimenti como \u00e8 un poco seco, le formiche ne hano la magior parte, perch\u00e9 crola et casca da s\u00e9 et \u00e8 consumato da esse formiche\u2026\". Tomeno Berruti tramanda uno spaccato autentico della vita condotta dagli abitanti della borgata e ci fa chiaramente comprendere come Pozzolo fosse letteralmente assediato dalle formiche. Dalle descrizioni del Tomeno Berruti si \u00e8 anche arrivati ad ipotizzare che si trattasse della \"formica mietitrice\" e della \"formica delle zolle\" che oltre ad infestare i territori, con la loro opera impoverivano anche i raccolti e la resa dei terreni.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio attraverso il controllo dell'abbazia di Precipiano e dell'Abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale ed imperiale monastico.\nNominato in vari atti del X secolo come \"Puteolus Fornuce\" o \"Puteolus de Borlasca\" entr\u00f2 ben presto nell'orbita del comune di Tortona e fu da essa fortificato intorno all'anno 1095.\nAssieme a Tortona fu conquistato nel 1155 dal Barbarossa. Passato nel XII secolo tra i domini dei marchesi del Bosco, pass\u00f2 nuovamente ai tortonesi. Nel 1255 la comunit\u00e0 locale si ribell\u00f2 alla citt\u00e0 e la questione fu risolta con la firma di un trattato di pace che riconosceva ai pozzolesi maggiori diritti.\nNel 1437 viene acquistato dal duca di Milano. Nel 1527 venne concesso in feudo a Domenico Sauli, genovese, figlio di Antonio. Il castello rest\u00f2 di propriet\u00e0 della famiglia fino alla sua estinzione, quando il re di Sardegna ne incamer\u00f2 i diritti feudali.\nSimboli.\nLo stemma e il gonfalone del comune di Pozzolo Formigaro sono stati concessi con decreto del presidente della Repubblica del 26 marzo 1963.\nMonumenti e luoghi d'interesse.\nIl castello dall'architettura quattrocentesca, ma con una parte di struttura seicentesca, simbolo del paese, \u00e8 sede municipale e figura fra i \"Castelli Aperti\" del Basso Piemonte. La parte pi\u00f9 antica conserva la porta carraia con postierla in cui sono ancora visibili le scanalature del ponte levatoio. All'interno, nella sala consiliare, affreschi proveniente dalla chiesa della Ghiare e una \"Madonna\" lignea del XV secolo.\nDi interesse architettonico sono anche le antiche case in terra battuta modellata con un impasto di rossa gleba locale, sopravvissute allo sviluppo edilizio moderno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "688047", "revid": "76963", "url": "https://it.wikipedia.org/wiki?curid=688047", "title": "Estelle Parsons", "text": "Vinse il premio Oscar alla miglior attrice non protagonista nel 1968 per l'interpretazione in \"Gangster Story\".\nBiografia.\nDopo essersi formata all'Actors Studio, Estelle Parsons divenne un'affermata attrice teatrale, recitando a Broadway in drammi come \"Good People\" e \"August: Osage County\" e anche in alcuni musical, tra cui \"Nice Work If You Can Get It.\". Debutt\u00f2 sul grande schermo relativamente tardi, all'et\u00e0 di 35 anni, raggiungendo l'apice della carriera nel 1967 con l'interpretazione della nevrastenica Blanche, cognata e complice di Clyde (Warren Beatty) nel film \"Gangster Story\" di Arthur Penn. Per questo ruolo di donna isterica, costretta controvoglia a diventare una fuorilegge, la Parsons ottenne il premio Oscar alla miglior attrice non protagonista.\nL'anno successivo ottenne un'altra candidatura all'Oscar per il film \"La prima volta di Jennifer\" (1968), per la regia di Paul Newman, nel quale interpret\u00f2 il memorabile ruolo di una fanatica religiosa con tendenze lesbiche. Dopo un altro ruolo di coprotagonista nel crepuscolare \"Un uomo senza scampo\" (1970) di John Frankenheimer, l'attrice fatic\u00f2 a trovare ruoli interessanti e prosegu\u00ec la carriera lavorando soprattutto per il palcoscenico e per il piccolo schermo, dove fu protagonista della serie televisiva \"Roseanne\", dal 1988 al 1997.\nUn significativo ritorno al cinema avvenne negli anni novanta, prima con il ruolo di Mrs. Truehart in \"Dick Tracy\" (1990) di Warren Beatty, poi con l'apparizione nella commedia \"A proposito di donne\" (1994) di Herbert Ross, quindi con l'interpretazione della regina Margherita d'Angi\u00f2 nel film \"Riccardo III - Un uomo, un re\" (1996), diretto da Al Pacino, in cui apparve anche nel ruolo di se stessa. Nel 2016 prese parte alla serie tv \"Grace and Frankie\", in cui interpreta per due puntate il ruolo di Babe, amica di lunga data di Grace e Frankie."}
{"id": "688049", "revid": "767487", "url": "https://it.wikipedia.org/wiki?curid=688049", "title": "Risano", "text": "Risano, in montenegrino Risan (\u0420\u0438\u0441\u0430\u043d), \u00e8 una localit\u00e0 del Montenegro, la pi\u00f9 antica delle Bocche di Cattaro; conta circa 2.000 abitanti ed \u00e8 compresa nel comune di Cattaro.\nGeografia fisica.\nRisano \u00e8 situata in amena posizione in fondo all'omonimo golfo, nella parte pi\u00f9 interna e riparata delle Bocche, in una zona carsica ed estremamente piovosa. La posizione geografica di Risano, protetta da attacchi terrestri grazie alle ripide pendici del monte Orjen e dalle incursioni marittime piratesche grazie allo stretto delle Catene, ne ha determinato l'antica prosperit\u00e0.\nStoria.\nLa pi\u00f9 antica menzione della citt\u00e0 risale al IV secolo a.C., quando con il nome greco di \"Rhizon\" costituiva il centro principale delle Bocche. Di fondazione illirica, fu la principale base e capitale della regina Teuta, che secondo la leggenda si gett\u00f2 dalle mura della fortezza costruita sulla collina che domina la citt\u00e0. A quell'epoca la citt\u00e0 batteva moneta e dava il nome alle bocche di Cattaro (\"sinus rhizonicus\"). \"Rhizon\" aveva anche una divinit\u00e0 protettrice, \"Medaurus\", raffigurato a cavallo con una lancia; mentre secondo la mitologia greca, fu rifugio di Cadmo presso gli Enchelei.\nRomana dal 168 a.C., \"Rhizinium\" o (\"Rhisinium\") crebbe d'importanza, tanto che Plinio la chiam\u00f2 \"oppidum civium Romanorum\"; la citt\u00e0 fior\u00ec nel I e II secolo, periodo al quale risalgono i cinque mosaici di Risano, tra i maggiori tesori artistici del Montenegro. A causa dei frequenti terremoti, alcune parti della citt\u00e0 sprofondarono in mare, dove si trovano tuttora.\nCon le invasioni degli Avari e degli Slavi, Risano rimase deserta e l'ultima traccia di un vescovo in citt\u00e0 risale al 595. Della diocesi di Risano si torna ad avere menzione solo dopo il 1062. Nel X secolo, l'imperatore bizantino Costantino Porfirogenito incluse Risano tra le citt\u00e0 abitate della Travunia, mentre il sacerdote di Doclea consider\u00f2 \"Rissena\" un distretto.\nDurante il medioevo la citt\u00e0 divenne \"Rosonum\" e perse gran parte della sua importanza e a met\u00e0 del XV secolo pass\u00f2 al duca Stefano (\"herceg Stjepan\"). Nel 1466 la Repubblica di Venezia cerc\u00f2 di ottenere Risano e Castelnuovo offrendo in cambio l'isola di Brazza e un palazzo a Spalato, ma alla fine il figlio di Stefano, Vlatko, cedette le due citt\u00e0 ai Turchi ottomani nel 1482. Risano fu poi pi\u00f9 volte contesa: prima fu assediata dai bulgari e poi fu razziata e conquistata dal leggendario corsaro turco Barbarossa nel 1530, per poi tornare ai Turchi dal 1539 al 1687. Solamente nel 1688 entr\u00f2 a far parte della Serenissima; da quel momento segu\u00ec le sorti della Dalmazia veneta, poi austriaca e jugoslava.\nFu un comune della Provincia di Cattaro, suddivisione amministrativa del Governatorato della Dalmazia, dipendente dal Regno d'Italia dal 1941 al 1943."}
{"id": "688050", "revid": "1305772", "url": "https://it.wikipedia.org/wiki?curid=688050", "title": "Sociologia relazionale", "text": "La sociologia relazionale (o teoria relazionale della societ\u00e0) \u00e8 stata inizialmente formulata dal sociologo italiano Pierpaolo Donati all'inizio degli anni ottanta del novecento nel volume \u201cIntroduzione alla sociologia relazionale\u201d (Franco Angeli, Milano, 1983, seconda edizione 1986). Questa \u201cIntroduzione\u201d \u00e8 nata come una sorta di \u201cManifesto della sociologia relazionale\u201d, anche se allora pochi se ne sono accorti.\nSecondo questa prospettiva la societ\u00e0 \u00e8 fatta di relazioni (precisamente di relazioni sociali) che devono essere concepite non come una realt\u00e0 accidentale, secondaria o derivata da altre entit\u00e0 (individui o sistemi), bens\u00ec come realt\u00e0 \"sui generis\". Tale relazione pu\u00f2 essere colta attraverso tre modalit\u00e0 di essere: 1. la relazione in quanto riferimento simbolico-intenzionale (refero), 2. la relazione in quanto connessione o legame (religo), 3. la relazione in quanto effetto emergente (anzich\u00e9 come effetto aggregato). Quando la relazione ha un'esistenza reale, e non \u00e8 un mero ente astratto di ragione, tali modalit\u00e0 sono necessariamente compresenti fra loro.\nLa presente teoria si sviluppa attorno ad un concetto schematico di strutturazione di ogni elemento facente parte della societ\u00e0 complessa: lo schema AGIL di parsonsiana memoria (Adaptation, Goal attainmnent, Integration, Latency) che descrive il percorso di sviluppo, inserimento, perseguimento degli obiettivi e durata nel tempo di qualsiasi accadimento sociale. Il rischio di questa teoria \u00e8 quello di sfociare nell'essere eccessivamente generalizzata, includendo come variabili di riferimento praticamente qualsiasi contingenza presente nel mondo sociale.\nSuccessivamente, molti altri autori hanno contribuito allo sviluppo di una pi\u00f9 articolata sociologia relazionale. Emirbayer (1997)\u201d ha scritto un \u2018Manifesto di sociologia relazionale\", Crossley (2011) e Donati (2011) hanno fornito una visione pi\u00f9 sistematica.\nAlcuni studiosi assimilano la sociologia relazionale alla network analysis (Crossley 2011, Mische 2011), altri tracciano delle differenze fra questi due modi di intendere l'analisi della societ\u00e0 (Donati 2011; Terenzi 2012; Tronca 2013). Esistono gruppi e reti di sociologia relazionale in vari Paesi, tra cui il Canada l'Australia e l'Italia.\nI fondamenti.\nIl presupposto della sociologia relazionale \u00e8 un realismo analitico, critico e relazionale:\nLa sociologia relazionale si fonda dunque su una metafisica relazionale e su una ontologia delle relazioni che vede nelle relazioni il costitutivo di ogni realt\u00e0 sociale. La societ\u00e0, ovvero qualsiasi fenomeno o formazione sociale non \u00e8 n\u00e9 un sistema pi\u00f9 o meno preordinato o sovrastante i singoli fatti o fenomeni, n\u00e9 un mero prodotto di azioni individuali. Tutti i sociologi parlano di relazioni sociali (Karl Marx, \u00c9mile Durkheim, Max Weber, Georg Simmel, Talcott Parsons, Niklas Luhmann), ma quasi nessuno parte dal presupposto che \u201call'inizio c'\u00e8 la relazione\u201d.\nLa sociologia relazionale non \u00e8 un \u201cponte\u201d fra altre sociologie, in particolare fra quelle che assumono che - all'inizio - vi sia l'individuo (per esempio Max Weber) o il sistema (per esempio Niklas Luhmann) e non \u00e8 nemmeno una \u201cterza via\u201d. La sociologia relazionale intende essere una prospettiva nuova e autonoma in quanto \u00e8 un \"framework\" generalizzato, ovvero un programma di ricerca che si basa su un approccio originale, si serve di un paradigma, di metodologie e tecniche specifiche di indagine empirica, e formula teorie contestuali.\nNell'ambito della sociologia contemporanea, la teoria relazionale si pone come obiettivo soprattutto il superamento del funzionalismo (nelle sue varie versioni: strutturale, sistemico, comunicativo, ecc.). Il suo teorema fondamentale consiste nell'affermare che l'identit\u00e0 sociale di un qualsivoglia agente/attore A (individuale o collettivo) non consiste nella semplice e in-mediata relazione di un ente a s\u00e9 stesso (A=A), n\u00e9 nella negazione di tutto ci\u00f2 che \u00e8 esterno ad A (A= negazione di tutto ci\u00f2 che non \u00e8 A), ma nella relazione fra A e l'altro da A (= relazione fra A e non-A). Pertanto l'identit\u00e0 sociale non \u00e8 n\u00e9 una pura costruzione o proiezione degli individui, n\u00e9 una funzione delle strutture della societ\u00e0, ma \u00e8 l'effetto emergente delle relazioni attivate dai soggetti sociali.\nUn percorso di lettura.\nLe basi teoriche poste nella \u201cIntroduzione\u201d sono state ulteriormente approfondite, ampliate giustificate e verificate sul piano sociologico in una serie di opere successive.\nVi sono poi molte opere di carattere sia teorico sia applicativo su tematiche specifiche:\nIl concetto di relazione sociale.\nIn via generale, per relazione sociale Donati intende la realt\u00e0 immateriale (che sta nello spazio-tempo) dell'inter-umano, ossia ci\u00f2 che sta fra i soggetti agenti, e che \u2013 come tale \u2013 \u00abcostituisce\u00bb il loro orientarsi e agire reciproco per distinzione da ci\u00f2 che sta nei singoli attori \u2013 individuali o collettivi \u2013 considerati come poli o termini della relazione. Questa \u00abrealt\u00e0 fra\u00bb, fatta insieme di elementi \u00aboggettivi\u00bb e \u00absoggettivi\u00bb, \u00e8 la sfera in cui vengono definite sia la distanza sia l'integrazione degli individui che stanno in societ\u00e0: dipende da questa realt\u00e0 (la relazione sociale in cui il soggetto si trova) se, in che forma, misura e qualit\u00e0 l'individuo pu\u00f2 distaccarsi o coinvolgersi rispetto agli altri soggetti pi\u00f9 o meno prossimi, alle istituzioni e in generale rispetto alle dinamiche della vita sociale."}
{"id": "688051", "revid": "1371684", "url": "https://it.wikipedia.org/wiki?curid=688051", "title": "Baray orientale", "text": "Il Baray orientale \u00e8 un baray (bacino idrico artificiale) di Angkor in Cambogia. \u00c8 di forma rettangolare, con il lato maggiore orientato in senso est-ovest, e situato appena ad oriente di Angkor Thom. Gli argini sono lunghi 7,5 km per 1,8 km, per una capacit\u00e0 complessiva di circa 50 milioni di metri cubi. In origine era chiamato \"Yashodharatataka\", dal nome del suo creatore, il re Yasovarman I. Il baray \u00e8 oggi secco. Nel mezzo del baray si trova il tempio del Mebon orientale."}
{"id": "688052", "revid": "287204", "url": "https://it.wikipedia.org/wiki?curid=688052", "title": "Baray occidentale", "text": "Il Baray occidentale \u00e8 il maggiore dei \"baray\" (bacino idrico artificiale) di Angkor, in Cambogia. Di forma rettangolare, misura all'incirca 8 per 2,2\u00a0km ed \u00e8 situato ad ovest di Angkor Thom. Fu costruito durante il regno di Suryavarman I e nella parte occidentale contiene ancora oggi dell'acqua. Nel mezzo del baray, su un'isola artificiale, si trova il Mebon occidentale, costruito dal re successivo, Udayadityavarman II."}
{"id": "688053", "revid": "767487", "url": "https://it.wikipedia.org/wiki?curid=688053", "title": "Matt Busby", "text": "Guid\u00f2 il Manchester United dal 1945 al 1969 e poi ancora nella stagione 1970-71 portandolo ai vertici del calcio nazionale ed europeo.\nCarriera.\nClub e nazionale.\nNato da una famiglia di umili origini, perse il padre e gli zii durante la grande guerra. Inizi\u00f2 a giocare nel , arretrando ben presto la sua posizione da quella originaria di interno a quella pi\u00f9 arretrata di mediano destro. Con la squadra di Manchester vinse la FA Cup nel 1934, passando poi al nel 1936, arrivando a indossare la fascia di capitano.\nLa sua carriera da giocatore fu interrotta anzitempo dal secondo conflitto mondiale, durante il quale vest\u00ec per 7 partite non ufficiali la maglia della Scozia, che aveva indossato una sola volta in forma ufficiale, il 4 ottobre 1933.\nDopo il ritiro.\nAl termine della guerra venne chiamato alla guida del Manchester United: nonostante gli avessero offerto un contratto per rimanere al Liverpool, Busby volle tener fede alla parola data ai dirigenti dello United. Curiosamente fino al 1949 si ritrov\u00f2 a calcare il campo del City, che lo aveva visto nelle vesti di giocatore: l'Old Trafford era infatti inagibile a causa dei bombardamenti tedeschi.\nIl Manchester United conquist\u00f2 tre secondi posti consecutivi nel 1947, 1948 e 1949 (anno in cui vinsero la FA Cup), poi un quarto posto e ancora un secondo nel 1951 prima di arrivare al tanto sospirato titolo nel 1952.\nIn quel periodo inizi\u00f2 a costruire una squadra di giovani campioni, fra cui Bobby Charlton e Duncan Edwards, passata alla storia come i \"Busby Babes\". Vinsero i titoli del 1956 e del 1957, oltre a raggiungere la finale di FA Cup in quest'ultimo anno.\nNel 1958 la squadra venne colpita dalla tragedia del disastro aereo di Monaco di Baviera, con otto giocatori che persero la vita e lo stesso Busby gravemente ferito, tanto che gli fu impartita due volte l'Estrema Unzione.\nIn quel periodo, da gennaio 1958, Busby era anche allenatore della nazionale scozzese, che avrebbe dovuto guidare ai mondiali in Svezia: dovette rinunciare all'incarico per un periodo. Prima di dimettersi definitivamente dalla guida della nazionale, fece esordire Denis Law.\nRiusc\u00ec a ricostruire una squadra divenuta poi leggendaria negli anni sessanta con un trio d'attacco indimenticabile: Denis Law, Bobby Charlton e George Best. Conquistarono la FA Cup nel 1963, poi il titolo nazionale due anni dopo e anche quello del 1967 che permise di disputare e vincere la Coppa dei Campioni. Dopo questo successo Busby fu nominato cavaliere dell'Ordine dell'Impero Britannico, dopo che gi\u00e0 dal 1958 ne era membro.\nSi ritir\u00f2 dall'attivit\u00e0 nel 1969, rimanendo tuttavia come dirigente fino al 1982 e riprendendo l'incarico di allenatore nel 1970-71.\nMorto all'et\u00e0 di 84 anni per un cancro nel 1994, \u00e8 entrato nel 2002 nella Hall of Fame del calcio inglese.\nDal 1996 gli \u00e8 stato intitolato il premio Sir Matt Busby Player of the Year (dal 1988 al 1995 noto come \"MUFC Members Player of the Year\"), riconoscimento al miglior giocatore della stagione del Manchester United per i fan."}
{"id": "688055", "revid": "73560", "url": "https://it.wikipedia.org/wiki?curid=688055", "title": "Teoria relazionale della societ\u00e0", "text": ""}
{"id": "688056", "revid": "125340885", "url": "https://it.wikipedia.org/wiki?curid=688056", "title": "Cliff Robertson", "text": "Biografia.\nRobertson fu dapprima giornalista, poi interprete teatrale. Fece il suo debutto cinematografico in \"Picnic\" (1955) di Joshua Logan e successivamente si vide affidare dalla Columbia Pictures l'impegnativo ruolo di coprotagonista nel melodramma \"Foglie d'autunno\" (1956) di Robert Aldrich, al fianco di Joan Crawford. Si rivel\u00f2 adatto al genere bellico, recitando nel suo primo importante ruolo da protagonista nel film \"Il nudo e il morto\" (1958), diretto da Raoul Walsh e tratto dall'omonimo romanzo di Norman Mailer, ma raggiunse il vero successo interpretando la parte di John Fitzgerald Kennedy nel biografico \"PT 109 - Posto di combattimento!\" (1963).\nDopo aver spaziato anche nel thriller metropolitano con \"La vendetta del gangster\" (1961) di Samuel Fuller, nel dramma politico \"L'amaro sapore del potere\" (1964) di Franklin Schaffner, e nell'ironica spy story \"50.000 sterline per tradire\" (1965) di Basil Dearden, Robertson vinse il premio Oscar al miglior attore nel 1969 per l'interpretazione ne \"I due mondi di Charly\" (1968), nel ruolo dell'uomo mentalmente ritardato che diventa un genio a seguito di un intervento chirurgico e che si innamora della giovane psicologa che lo ha in cura. Il ruolo di Charly gli valse anche una candidatura al Golden Globe per il miglior attore in un film drammatico.\nMolto attivo anche come interprete televisivo, a met\u00e0 degli anni sessanta Robertson imperson\u00f2 il bandito Shame nella serie \"Batman\", e nel 1965 vinse un premio Emmy per la sua interpretazione in \"The Game\", episodio della serie antologica \"Polvere di stelle\".\nDopo due film di grande successo, \"I tre giorni del Condor\" (1975) di Sydney Pollack e il thriller hitchcockiano \"Obsession - Complesso di colpa\" (1976) di Brian De Palma, alla met\u00e0 degli anni settanta la carriera di Robertson sub\u00ec una battuta d'arresto, quando egli accus\u00f2 David Begelman, produttore capo della Columbia Pictures, di malversazione. Malgrado Begelman si fosse dichiarato colpevole e avesse ammesso di essersi indebitamente appropriato di 10.000 dollari a nome di Robertson, fu l'attore a vedere compromessa la propria carriera e a subire per qualche anno l'ostracismo di Hollywood.\nGi\u00e0 protagonista, regista e produttore del dramma \"Il re del rodeo\", girato nel 1971, Robertson ritent\u00f2 la medesima formula con \"Il pilota\" (1979), ma senza successo. Tiepide accoglienze furono poi riservate a \"Brainstorm - Generazione elettronica\" (1983), un film di fantascienza segnato dalla tragica morte della protagonista Natalie Wood, avvenuta durante le riprese. L'attore chiuse comunque in modo positivo la carriera cinematografica, comparendo dapprima nel film d'azione \"Fuga da Los Angeles\" (1996) di John Carpenter, e successivamente nella trilogia di \"Spider-Man\" di Sam Raimi, nel ruolo di Ben Parker.\nAppassionato pilota di aerei da turismo e proprietario di diversi aerei storici, Robertson si trovava sopra New York con il suo Beechcraft Baron la mattina degli attentati dell'11 settembre 2001 quando gli fu ordinato di atterrare immediatamente dopo l'attacco al World Trade Center.\n\u00c8 morto nel 2011 a 88 anni."}
{"id": "688058", "revid": "1442080", "url": "https://it.wikipedia.org/wiki?curid=688058", "title": "Pierpaolo Donati", "text": "Nei suoi scritti occupano una posizione centrale le tematiche epistemologiche inerenti alla rifondazione delle scienze sociali reinterpretate alla luce della \"svolta relazionale\" della filosofia e sociologia moderna. Su tali basi, vengono svolte l'analisi delle forme di cittadinanza, dei fenomeni associativi di societ\u00e0 civile e delle politiche di welfare state nelle societ\u00e0 altamente differenziate; l'analisi del ruolo delle istituzioni sociali che emergono dai processi di morfogenesi sociale, in particolare nelle sfere di terzo settore; l'apertura di una nuova prospettiva negli studi sul capitale sociale e sui processi di riflessivit\u00e0 in rapporto alla legittimazione di nuove forme di democrazia deliberativa.\nL'elaborazione di una \u2018sociologia relazionale\u2019 \u00e8 andata di pari passo con la fondazione filosofica di un nuovo e pi\u00f9 generale \u2018paradigma relazionale\u2019 nelle scienze sociali, che si pone come superamento della contrapposizione fra realismo e costruttivismo, fra individualismo metodologico e olismo metodologico. Questa prospettiva ha portato alla elaborazione di nuovi concetti come quelli di ragione relazionale e beni relazionali, come soluzioni rispettivamente dei problemi inerenti al multiculturalismo e alla mercificazione del welfare nelle societ\u00e0 tardo-moderne.\nL'etichetta \"sociologia relazionale\" viene usata, oltre che da Donati, da vari studiosi. Per esempio, Mustafa Emirbayer (1997) ha scritto un \u2018Manifesto di sociologia relazionale\u2019 elaborato in maniera del tutto indipendente rispetto al lavoro del sociologo italiano. Anche il sociologo inglese Nick Crossley (2011) ha usato la medesima etichetta. Alcuni studiosi assimilano la sociologia relazionale alla network analysis (Crossley 2011, Mische 2011), altri tracciano delle differenze fra questi due modi di intendere l'analisi della societ\u00e0 (Donati 2011; Terenzi 2012; Tronca 2013). Indipendentemente dal lavoro di Donati, esistono gruppi e reti di sociologia relazionale in vari Paesi, tra cui il Canada (si veda il sito della Canadian Sociological Association, , l'Australia (si veda il sito della Australian Sociological Association, ). In Italia gli studiosi vicini a Donati si riconoscono nel network Relational Studies in Sociology, ).\nBiografia.\nPierpaolo Donati \u00e8 un sociologo italiano che ha prodotto numerose opere di carattere teorico ed empirico. Ha proposto una teoria generale per l'analisi della societ\u00e0 chiamata sociologia relazionale.\nUn capitolo autobiografico di Donati \u00e8 stato inserito nel volume dedicato ad alcuni dei pi\u00f9 importanti sociologi viventi (si veda Building a Relational Theory of Society: A Sociological Journey in Sociologists in a Global Age. Biographical Perspectives, ed. Matthew Deflem, Ashgate, Aldershot, 2007, pp.\u00a0159\u2013174). Dal 1981 al 2016 \u00e8 stato Professore ordinario di Sociologia presso la Facolt\u00e0 di Scienze Politiche dell'Universit\u00e0 di Bologna. \u00c8 stato direttore del CEPOSS (Centro Studi di Politica Sociale e Sociologia Sanitaria), Presidente del Corso di laurea in Sociologia, e Coordinatore del Ph.D. in Sociologia presso il Dipartimento di Sociologia dell'Universit\u00e0 di Bologna.\nHa avuto intensi scambi scientifici personali con vari sociologi di fama internazionale, tra cui Jeffrey C. Alexander, Niklas Luhmann, Margaret Archer.\n\u00c8 stato Presidente dell'AIS Associazione Italiana di Sociologia negli anni 1995-1998 e membro del Board dell'International Institute of Sociology (IIS) negli anni 2001-2005.\nDal 22 dicembre 1997 \u00e8 membro della Pontificia Accademia delle Scienze Sociali. \u00c8 Direttore dell'Osservatorio Nazionale sulla Famiglia. Ha fatto parte del comitato scientifico di Biennale Democrazia. Fondatore e Direttore della Rivista \u201cSociologia e politiche sociali\u201d, editore FrancoAngeli. Inoltre \u00e8 stato e/o \u00e8: Editorial Adviser della Rivista \"International Sociology\" , ISA Journal, 1985-1996; Membro dell'International Advisory Board della Rivista \"Innovation\", Vienna, 1988-1996; Membro del Comitato Scientifico della Rivista \"Sociologia\", Istituto Luigi Sturzo, Roma (dal 1995-); a partire dal 1998; membro del Comitato Scientifico della Rivista \u201cInternational Review of Sociology-Revue Internationale de Sociologie\u201d (IIS), Universit\u00e0 di Roma La Sapienza (dal 2003-); membro del Comitato Scientifico della Rivista \u201cFamilia\u201d, Instituto Superior de Ciencias de la Familia, Universidad Pontificia de Salamanca, Spagna (dal 2005).\nHa ricevuto il riconoscimento dell'ONU come membro esperto distinto nel corso dell'Anno Internazionale della Famiglia (1994). Premio Capri San Michele per il libro \"Pensiero sociale cristiano e societ\u00e0 post-moderna\" (Ave, Roma, 1997) (settembre 1997).\nPremio San Benedetto per la promozione della Vita e della Famiglia in Europa, IX edizione (Subiaco, 9 maggio 2009). Dottorato honoris causa del Pontificio istituto Giovanni Paolo II per studi su matrimonio e famiglia, Pontificia Universit\u00e0 Lateranense (Roma, 13 maggio 2009).\nPremio Mario Macchi 2009 conferito dalla Associazione nazionale genitori scuole cattoliche (AGESC) per attivit\u00e0 sociali e culturali di rilevante interesse innovativo. Il 15 novembre 2017 Donati ha ricevuto il suo secondo dottorato Honoris Causa dalla Universit\u00e0 Internazionale di Catalogna (UIC Barcelona). Con questo riconoscimento Pierpaolo Donati entra a far parte dell'elenco dei dottori onorari dell'UIC Barcelona che comprende anche il dott. Joaqu\u00edn Navarro-Valls.\nAttraverso le sue ricerche, Donati mostra con specifiche indagini empiriche in che modo la societ\u00e0 possa essere conosciuta e interpretata come relazione sociale, e non come un semplice prodotto culturale, oppure una mera comunicazione, o ancora una semplice influenza della struttura sociale sull'agire umano (\"Structure and agency\").\nLa teoria relazionale della societ\u00e0.\nLa sociologia relazionale (o teoria relazionale della societ\u00e0) viene per la prima volta esplicitata con il volume \u201cIntroduzione alla sociologia relazionale\u201d (Franco Angeli, Milano, 1983, seconda edizione 1986). Questa \u201cIntroduzione\u201d \u00e8 nata come una sorta di \u201cManifesto della sociologia relazionale\u201d, anche se da allora pochi se ne sono accorti.\nI punti essenziali di quel Manifesto sono i seguenti:\nIl concetto di relazione sociale.\nIn via generale, per relazione sociale Donati intende la realt\u00e0 immateriale (che sta nello spazio-tempo) dell'inter-umano, ossia ci\u00f2 che sta fra i soggetti agenti, e che \u2013 come tale \u2013 \u00abcostituisce\u00bb il loro orientarsi e agire reciproco per distinzione da ci\u00f2 che sta nei singoli attori\u00a0\u2013 individuali o collettivi\u00a0\u2013 considerati come poli o termini della relazione. Questa \u00abrealt\u00e0 fra\u00bb, fatta insieme di elementi \u00aboggettivi\u00bb e \u00absoggettivi\u00bb, \u00e8 la sfera in cui vengono definite sia la distanza sia l'integrazione degli individui che stanno in societ\u00e0: dipende da questa realt\u00e0 (la relazione sociale in cui il soggetto si trova) se, in che forma, misura e qualit\u00e0 l'individuo pu\u00f2 distaccarsi o coinvolgersi rispetto agli altri soggetti pi\u00f9 o meno prossimi, alle istituzioni e in generale rispetto alle dinamiche della vita sociale.\nVerifiche e applicazioni teoriche.\nLa teoria relazionale della societ\u00e0 ha elaborato nuovi concetti che sono stati utilizzati non solo da sociologi, ma anche in altri campi, come il diritto, la legislazione sociale, l'economia. Tra i principali concetti originali elaborati da Donati vi sono i seguenti:\nUlteriori sviluppi.\nDonati ha affrontato una serie di tematiche di ricerca il cui sviluppo \u00e8 ancora in corso. Tra queste tematiche si ricordano:\n(a) La prima e pi\u00f9 estesa riguarda la tematica della sociologia della famiglia: si vedano i volumi P. Donati, P. Di Nicola, \"Lineamenti di sociologia della famiglia. Un approccio relazionale all'indagine sociologica\", Carocci, Roma, 2002; P. Donati, \"Manuale di sociologia della famiglia\", Laterza, Roma-Bari, 1998 (traduzione spagnola: \"Manual de Sociolog\u00eda de la Familia\", Ediciones Universidad de Navarra, Pamplona, 2003) che ha avuto una nuova edizione nel 2006; si vedano anche i Rapporti Cisf sulla famiglia in Italia (dal 1989 al 2010); per gli aspetti applicativi: \"Sociologia delle politiche familiari\", Carocci, Roma, 2003; \u00e8 il pi\u00f9 recente P. Donati \"La famiglia. Il genoma che fa vivere la societ\u00e0\", Soveria Mannelli, Rubbettino, 2013.\n(b) Un'altra tematica \u00e8 quella della salute: si veda P. Donati (a cura di) \"Manuale di sociologia sanitaria\", La Nuova Italia Scientifica, Roma, 1987 (traduzione spagnola: (a cargo de), \"Manual de sociologia de la salud\", Ediciones Diaz de Santos, Madrid, 1994).\n(c) Sui giovani e le \"generazioni\" nella societ\u00e0 dell'indifferenza etica: \"Giovani e generazioni. Quando si cresce in una societ\u00e0 eticamente neutra\", il Mulino, Bologna, 1997;\n(d) Sul cittadinanza e welfare: \"La cittadinanza societaria\", Laterza, Roma- Bari, 2000;\n(e) Sul welfare state e le politiche sociali: \"Risposte alla crisi dello Stato sociale\", Franco Angeli, Milano, 1985; \"Lo Stato sociale in Italia: bilanci e prospettive\", Mondadori, Milano, 1999;\n(f) Sul privato sociale o terzo settore e la societ\u00e0 civile: \"Sociologia del terzo settore\", Carocci, Roma, 1996; sulla societ\u00e0 civile: \"La societ\u00e0 civile in Italia\", Mondadori, Milano; 1997; \"Generare \u201cil civile\u201d: nuove esperienze nella societ\u00e0 italiana\", il Mulino, Bologna, 2001; Il privato sociale che emerge: realt\u00e0 e dilemmi, il Mulino, Bologna, 2004;\n(g) Sul lavoro: \"Il lavoro che emerge\", Bollati Boringhieri, Torino, 2000;\n(h) I rapporti fra sociologia relazionale e pensiero sociale cristiano: \"Pensiero sociale cristiano e societ\u00e0 post-moderna\", Editrice Ave, Roma, 1997; \"La matrice teologica della societ\u00e0\", Rubbettino, Soveria Mannelli, 2010.\n(i) Sul capitale sociale: P. Donati, I. Colozzi (a cura di), \"Terzo settore e valorizzazione del capitale sociale in Italia: luoghi e attori\", FrancoAngeli, Milano, 2006; P. Donati, I. Colozzi (a cura di), \"Capitale sociale delle famiglie e processi di socializzazione. Un confronto fra scuole statali e di privato sociale\", FrancoAngeli, Milano, 2006.\nAttraverso queste opere (e molte altre: si veda i capitoli Opere e libri in Italiano e Opere in lingue straniere), la sociologia relazionale ha sviluppato un nuovo quadro teorico e ne ha dimostrato la validit\u00e0 sia sul piano della ricerca empirica, sia sul piano delle applicazioni concrete (in termini di legislazione e di programmi di intervento sociale).\nLa conoscenza sociologica che la sociologia relazionale intende perseguire non rifiuta a priori nessuna teoria, n\u00e9 vuole \u201cunificare\u201d tutte le teorie sotto un'unica bandiera, ma tutte le prende in considerazione e le valuta per mettere in evidenza quelle verit\u00e0, anche parziali, che ciascuna di esse contiene. Tuttavia, perch\u00e9 di solito una teoria offre una visione limitata, se non riduttiva della realt\u00e0, la sociologia relazionale \u00e8 in grado di inserire ogni teoria in un quadro concettuale pi\u00f9 ampio, nel quale ritrovare le verit\u00e0 parziali ad un livello pi\u00f9 elevato, coerente e consistente di conoscenza della realt\u00e0 sociale.\nPrincipali articoli e capitoli di libri in lingua straniera.\nInglese\nFrancese\nSpagnolo\nTedesco\nPolacco"}
{"id": "688060", "revid": "77594", "url": "https://it.wikipedia.org/wiki?curid=688060", "title": "Liberty Hall", "text": "Il Liberty Hall \u00e8 un edificio di Dublino situato ad Eden Quay, sponda nord del Liffey, sede del SIPTU, il pi\u00f9 grande sindacato d'Irlanda. Trattasi di un piccolo grattacielo alto 59 metri, per lungo tempo il pi\u00f9 alto della nazione ma sorpassato successivamente dal Cork County Hall, a sua volta superato dalla Elysian Tower sempre a Cork. \nNell'isola d'Irlanda invece \u00e8 soltanto settimo, mantenendo per ora il record d'altezza soltanto a Dublino. Tuttavia la sua maggiore importanza si ha a livello storico quando non era un grattacielo ma un semplice palazzo, sede prima dell'Irish Transport and General Workers Union all'inizio del XX secolo e successivamente della Irish Citizen Army (ICA)."}
{"id": "688061", "revid": "125340549", "url": "https://it.wikipedia.org/wiki?curid=688061", "title": "Jack Albertson", "text": "Vinse il premio Oscar al miglior attore non protagonista nel 1969 per la sua interpretazione in \"La signora amava le rose\".\nSua sorella era la celebre caratterista Mabel Albertson.\n\u00c8 morto nel 1981 a 74 anni per un cancro al colon.\nDoppiatori italiani.\nDa doppiatore \u00e8 sostituito da:"}
{"id": "688065", "revid": "113469978", "url": "https://it.wikipedia.org/wiki?curid=688065", "title": "Kono Taeko", "text": "Fra le maggiori esponenti della letteratura giapponese femminile del novecento, \u00e8 attiva principalmente negli anni sessanta. La creazione di mondi utopici e fantastici, il continuo ricorso a parodia e satira, la forte privatizzazione delle argomentazioni ed i continui riferimenti allo sfondo sociale sono solo alcune caratteristiche della sua scrittura.\nFra le sue opere ricordiamo \"Kani\" (\"granchio\"; 1963) in cui la protagonista Yuko, malata di tubercolosi, si dedica all'ossessionata ricerca di granchi insieme al nipote, vana come la ricerca di una nuova identit\u00e0 femminile ancora da scoprire."}
{"id": "688066", "revid": "712828", "url": "https://it.wikipedia.org/wiki?curid=688066", "title": "Ryoga", "text": ""}
{"id": "688067", "revid": "2124998", "url": "https://it.wikipedia.org/wiki?curid=688067", "title": "Ruth Gordon", "text": "Carriera.\nRuth Gordon si form\u00f2 in un ambiente di attori dilettanti (che nel 1953 descriver\u00e0 spiritosamente in qualit\u00e0 di sceneggiatrice per il film \"L'attrice\", tratto dalla sua commedia \"Years Ago\"). Inizialmente non ottenne significativi risultati dai suoi studi di recitazione all'Accademia americana di arti drammatiche. Tuttavia persegu\u00ec le proprie ambizioni di diventare attrice e ottenne buone recensioni gi\u00e0 al suo debutto sulle scene teatrali con la pi\u00e8ce \"Peter Pan\" nel 1915. Durante gli anni trenta si afferm\u00f2 definitivamente come attrice teatrale, protagonista sia sulle scene di Broadway che sui palcoscenici londinesi dell'Old Vic. \nLa Gordon giunse al cinema all'inizio degli anni quaranta, comparendo in film patriottici quali \"Abramo Lincoln\" (1940) di John Cromwell e \"La bandiera sventola ancora\" (1943) di Lewis Milestone e nella commedia \"Non tradirmi con me\" (1941) di George Cukor. Nello stesso periodo inizi\u00f2 il suo sodalizio artistico e sentimentale con lo scrittore e regista Garson Kanin (che spos\u00f2 nel 1942), con il quale scrisse alcune sceneggiature per film che vennero poi tutti diretti da George Cukor: il drammatico \"Doppia vita\" (1947), interpretato da Ronald Colman, la commedia \"Vivere insieme\" (1952), che fu interpretata da Aldo Ray e Judy Holliday, oltre a due celebri commedie di cui furono protagonisti Spencer Tracy e Katharine Hepburn, \"La costola di Adamo\" (1948) e \"Lui e lei\" (1952).\nVincitrice nel 1956 di un Tony Award per la sua interpretazione di Dolly Levi nella piece \"The Matchmaker\" di Thornton Wilder, la Gordon ebbe le maggiori opportunit\u00e0 come attrice cinematografica tra la fine degli anni sessanta e l'inizio degli anni settanta, grazie ad alcuni ruoli di donne anziane dalla forte e sicura personalit\u00e0, rispecchianti quella dell'attrice stessa. Tra le sue interpretazioni pi\u00f9 memorabili, quelle della diabolica Mrs. Castevet nell'inquietante \"Rosemary's Baby - Nastro rosso a New York\" (1968) di Roman Pola\u0144ski, che le valse il premio Oscar alla miglior attrice non protagonista, della governante Mrs. Dimmock che affronta la vedova omicida Geraldine Page in \"La terza fossa\" (1969) di Lee H. Katzin, della svampita Mrs. Hocheiser in \"Senza un filo di classe\" (1970) di Carl Reiner, e soprattutto dell'eccentrica e passionale Maude in \"Harold e Maude\" (1971) di Hal Ashby, che vive un'insolita e tenera storia d'amore con Harold (Bud Cort), un giovanotto al quale fa scoprire la bellezza dell'esistenza. La sua ultima apparizione al cinema fu in \"Maxie\" (1985) di Paul Aaron, accanto a Glenn Close."}
{"id": "688077", "revid": "20448", "url": "https://it.wikipedia.org/wiki?curid=688077", "title": "Drive like jehu", "text": ""}
{"id": "688100", "revid": "1934238", "url": "https://it.wikipedia.org/wiki?curid=688100", "title": "Area naturale protetta di interesse locale Stagni di Focognano", "text": "L'Area naturale protetta di interesse locale Stagni di Focognano \u00e8 una grande zona umida posta nel comune di Campi Bisenzio, elevata ad area naturale protetta nel 1997. Il parco si estende per 65 ettari, di cui 35 di propriet\u00e0 dell'amministrazione comunale ed il restante di privati, ma sottoposti a vincolo di destinazione a parco; l'intera area, con le relative attrezzature, \u00e8 affidata in gestione al WWF Italia.\nSintesi.\nGli stagni di Focognano si trovano nella zona nord-orientale del territorio comunale di Campi Bisenzio, al confine con il comune di Sesto Fiorentino, dal quale \u00e8 divisa dal \"Fosso dell'Acqualunga\", mentre a nord \u00e8 delimitata dall'autostrada A11, a sud dal \"Viale Primaldo Paolieri\" ed a ovest dal \"Fosso Calice\".\nCollocati su un terreno di origine olocenica, gli stagni dell'oasi sono sia di origine naturale, resti delle antiche paludi che ricoprivano la piana di Firenze-Prato-Pistoia, la pianura acquitrinosa posta ad ovest di Firenze, sia di origine artificiale, formatisi nelle buche lasciate dall'escavazione di materiali terrosi per costruire le vicine infrastrutture (autostrade A1 e A11, ferrovia) e per ricoprire la discarica di Case Passerini.\nPer questo motivo l'area di Focognano non ha solo valore ambientale ma anche storico, essendo una delle pochissime zone della piana che ha mantenuto l'originale aspetto palustre, quasi del tutto scomparso dopo le bonifiche idrauliche del periodo fascista e l'urbanizzazione della seconda met\u00e0 del XX secolo.\nTerritorio.\nL'oasi comprende cinque laghetti denominati Calvana, Morello, Calice, Acqualunga e Focognano, per un totale di circa 20 ettari di superficie allagata. I laghetti Calvana e Monte Morello sono permanentemente allagati mentre gli altri si riempiono solo stagionalmente. \nCostituenti dell'oasi ci sono anche tre piccoli acquitrini, utilizzati per rifugiare specie anfibie di piccole dimensioni.\nFauna.\nL'oasi \u00e8 un punto tappa fondamentale degli uccelli migratori trovandosi su una delle cosiddette vie d'acqua, le rotte seguite durante i loro spostamenti stagionali. Ma rappresenta anche un punto ideale per lo svernamento di molte specie, offrendo riparo e cibo agli animali stanziali.\nFra gli uccelli migratori che usano i laghetti dell'oasi come sosta durante i loro spostamenti troviamo numerose specie di anatre: il germano reale, il fischione, il codone, l'alzavola ed il mestolone, il moriglione e la marzaiola.\nNumerose anche le specie di uccelli acquatici: si possono avvistare la pittima reale, la pantana, l'albastrello, la pettegola, l'airone bianco maggiore, la nitticora, la garzetta, l'airone cenerino, la sgarza ciuffetto, l'airone guardabuoi e l'airone rosso. Rari incontri si sono avuti anche con la cicogna.\nTra le specie che vi nidificano abbiamo il cavaliere d'Italia, simbolo dell'oasi, lo svasso, il tuffetto, il tarabusino, la cannaiola, il cannareccione e il martin pescatore.\nMolti gli uccelli rapaci, sia diurni che notturni, che frequentano l'oasi: sono presenti il barbagianni, la civetta, l'allocco, il falco di palude, la poiana, il biancone, il falco pellegrino ed il gheppio.\nGli anfibi quali la raganella, il tritone crestato e il tritone punteggiato, frequentatori delle zone umide, sono ospitati in piccole superfici acquitrinose e pozze appositamente realizzate ed attrezzate con micro-rifugi.\nNelle zone erbose sono presenti alcuni rettili come la biscia dal collare, il biacco, la natrice ed il ramarro.\nFlora.\nAll'interno dell'oasi si sviluppa e si conserva ancora la tipica vegetazione palustre composta prevalentemente da canna comune, cannuccia di palude e giunco, tifa, carice, ranuncolo d'acqua, iris giallo (o giaggiolo acquatico).\nLa vegetazione boschiva \u00e8 costituita da pioppi e salici.\nAccessi.\nAll'oasi si accede unicamente dall'ingresso posto su Viale Primaldo Paolieri nel lato nord-occidentale del territorio comunale. Per chi proviene da Firenze e da Sesto Fiorentino, questo viale congiunge Via Pratese, di cui \u00e8 naturale prosecuzione, con Via dei Confini, direzione Prato. All'ingresso \u00e8 posto un comodo parcheggio gratuito: una sbarra chiude infatti l'accesso dell'oasi alle auto private.\nPer chi predilige i mezzi pubblici, nei pressi dell'oasi si hanno anche le fermate della linea n\u00ba 30 \"Firenze-Campi Bisenzio\" dell'ATAF e della linea \"Firenze-Campi Bisenzio-Prato\" della CAP.\nVisite.\nL'oasi \u00e8 visitabile dal 1\u00ba settembre al 1\u00ba maggio, con visite guidate nei giorni di sabato e domenica secondo questa tabella oraria:\nScolaresche e gruppi possono invece visitare l'oasi in altri giorni con prenotazione.\nL'Oasi di Focognano \u00e8 attrezzata con un'aula didattica, sentieri, postazioni di osservazione e altre strutture.\nL'ingresso \u00e8 a pagamento, ad esclusione dei soci WWF, che accedono gratuitamente."}
{"id": "688120", "revid": "1782831", "url": "https://it.wikipedia.org/wiki?curid=688120", "title": "John Schlesinger", "text": "Biografia.\nSchlesinger nacque a Londra il 16 febbraio del 1926 da una famiglia ebraica, figlio di Bernard Edward Schlesinger, un medico, e di Winifred Henrietta Regensburg, una casalinga. Dopo aver partecipato alla guerra, si avvicin\u00f2 al cinema e qui incontr\u00f2 Peter Finch, accanto al quale esord\u00ec come attore nel film \"La battaglia di Rio della Plata\" (1956), e prosegu\u00ec con \"La casbah di Marsiglia\" (1957). Seguirono \"Il garofano verde\" (1960), in cui Finch imperson\u00f2 Oscar Wilde. \nEsord\u00ec alla regia con \"Una maniera d'amare\" (1962) seguito da \"Billy il bugiardo\" (1963), storia di un uomo che non riesce ad uscire dai suoi sogni, e \"Darling\" (1965), con Julie Christie, Dirk Bogarde, Laurence Harvey, storia di una ragazza irrequieta che s'innamora prima di un giornalista colto, poi di un pubblicitario, infine di un nobile italiano. \nNella seconda met\u00e0 degli anni sessanta diresse \"Via dalla pazza folla\" (1967), che anticipa le tematiche del suo capolavoro, \"Un uomo da marciapiede\" (1969), la storia di un emarginato (Jon Voight) che vuole diventare qualcuno. Il film consent\u00ec a Schlesinger di affermarsi anche a Hollywood. Negli anni settanta lavor\u00f2 per l'ultima volta con Finch in \"Domenica, maledetta domenica\" (1971) e in seguito predilesse il genere thriller: realizz\u00f2 l'episodio \"La maratona\" per il film documentario \"Ci\u00f2 che l'occhio non vede\" (1972), diresse \"Il giorno della locusta\" (1975) e \"Il maratoneta\" (1976), che vide Hoffman nei panni di un giovane ed introverso ragazzo ebreo, misurarsi con Laurence Olivier nei panni di uno spietato criminale di guerra nazista. \nFar\u00e0 interpretare a Timothy Hutton un giovane impiegato americano che decritta i dispacci dei servizi segreti per poi cederli al KGB ne \"Il gioco del falco\" (1985). Diresse Anthony Hopkins in \"The Innocent\" (1993) mentre Sally Field fu la protagonista di \"La prossima vittima\" (1996). \nIl suo ultimo film fu la commedia \"Sai che c'\u00e8 di nuovo?\" (2000), con Madonna e Rupert Everett, per la quale fu candidato ai Razzie Awards come peggior regista dell'anno.\nSchlesinger mor\u00ec nel 2003 per le complicazioni dovute ad un ictus che dal 2000 lo aveva portato al coma."}
{"id": "688121", "revid": "110157", "url": "https://it.wikipedia.org/wiki?curid=688121", "title": "Such Blinding Stars for Starving Eyes", "text": "Such Blinding Stars for Starving Eyes \u00e8 l'album di debutto della band statunitense Cursive. A differenza degli altri album dei Cursive, fu pubblicato dall'etichetta Crank! Records e non da Saddle Creek."}
{"id": "688127", "revid": "1587852", "url": "https://it.wikipedia.org/wiki?curid=688127", "title": "Complemento a uno", "text": "Il complemento a uno (in inglese \"ones' complement\"), o complemento alla base diminuita, \u00e8 un metodo di rappresentazione dei numeri relativi in base binaria. In origine la rappresentazione del complemento a uno deriva dal complemento alla base (2) diminuita di uno per quel che riguarda i numeri negativi, ovvero se nel complemento a 2 un numero negativo N \u00e8 individuato come 2^ (n)-N dove n \u00e8 il numero di bit a disposizione, con il complemento a 1 un numero negativo sar\u00e0 individuato con 2^ (n)-N-1. Di conseguenza con questa rappresentazione otterremo un valore dello 0 doppio (tutti 0 e tutti uno) infatti se calcoliamo il valore di 0 con n bit avremo 2^ (n-1)-1 che corrisponde alla configurazione con n bit a 0. Il valore del pi\u00f9 piccolo numero rappresentabile sar\u00e0 quindi -2^ (n-1)+1 dove aggiungiamo 1 poich\u00e9 perdiamo un numero con la seconda rappresentazione dello 0.\nLa rappresentazione in complemento a 1 \u00e8 meno usata di quella in complemento a 2 ma, per la sua facilit\u00e0 di calcolo, risulta molto utile nelle operazioni di sottrazione all'interno delle ALU.\nCalcolo del complemento a uno.\nPer trovare la rappresentazione in complemento a uno si invertono semplicemente tutti i bit della parola.\nFacciamo un esempio. Prendiamo il numero 10 rappresentato su 8 bit in base 2:\nIl suo complemento a uno sar\u00e0:\nAddizione.\nEsempio:\nSottrazione.\nEsempio:\nComplemento ad uno di un insieme.\nIl complemento ad uno di un insieme si scrive con formula_1 ed \u00e8 un insieme tale che sommato al primo esplora lo spazio di tutti i valori possibili. In statistica, tale spazio di un numero discreto di eventi (elementi degli insiemi) \u00e8 detto probabilistico ed \u00e8 denotato con formula_2, e vale che:\nLo spazio delle probabilit\u00e0 ha valore 1, che per un numero discreto di eventi, indica un evento certo.\nRappresentazione dello zero.\nAl contrario di quanto avviene nella rappresentazione in complemento a due dove esiste una sola rappresentazione dello zero (quella con tutti i bit a zero), esistono in \"complemento a uno\" due differenti rappresentazioni del numero zero, quella con tutti zero e quella con tutti uno:\nquesto pu\u00f2 essere utile quando sia necessario rappresentare lo zero in due forme: lo zero positivo e lo zero negativo; anche se un punto di vista puramente matematico lo zero non ha segno, tuttavia in alcune applicazioni pu\u00f2 essere utile conservare tale informazione.\nEvitare lo zero negativo.\n\u00c8 semplice, si calcola il complemento a uno del sottraendo e si sottrae al primo operando. In questo modo l'addizione non ritorner\u00e0 uno 0 negativo."}
{"id": "688128", "revid": "123723508", "url": "https://it.wikipedia.org/wiki?curid=688128", "title": "Gig Young", "text": "Biografia.\nVinse il premio Oscar al miglior attore non protagonista nel 1970 per la sua interpretazione in \"Non si uccidono cos\u00ec anche i cavalli?\". Per il suo contributo all'industria dello spettacolo, Young \u00e8 ricordato con una stella all'Hollywood Walk of Fame, al 6821 dell'Hollywood Boulevard.\nFu sposato cinque volte e dalla quarta moglie, Elaine Williams, poi Elaine Young, agente immobiliare, ebbe una figlia, Jennifer Young, nata nel 1964, oggi cantante e scrittrice.\nMor\u00ec nel 1978 a New York, nel suo appartamento al Dakota, dopo aver assassinato la trentunenne moglie Kim Schmidt, sposata tre settimane prima. Young si tolse la vita con un colpo di pistola, ma le cause dell'omicidio-suicidio rimangono tuttora non chiarite.\nDoppiatori italiani.\nNelle versioni in italiano dei suoi film, Gig Young \u00e8 stato doppiato da: \nUna curiosit\u00e0: Giuseppe Rinaldi doppiava Gig Young nell'edizione originale di \"Tu sei il mio destino\", mentre nella riedizione TV lo stesso Rinaldi doppia Frank Sinatra."}
{"id": "688130", "revid": "52076", "url": "https://it.wikipedia.org/wiki?curid=688130", "title": "Parco archeologico di Muggia Vecchia", "text": ""}
{"id": "688133", "revid": "61054", "url": "https://it.wikipedia.org/wiki?curid=688133", "title": "Civico museo archeologico Iulium Carnicum", "text": ""}
{"id": "688136", "revid": "339392", "url": "https://it.wikipedia.org/wiki?curid=688136", "title": "Villaggio dei Kokiri", "text": ""}
{"id": "688139", "revid": "19933", "url": "https://it.wikipedia.org/wiki?curid=688139", "title": "Torre Moscarda", "text": ""}
{"id": "688141", "revid": "2179318", "url": "https://it.wikipedia.org/wiki?curid=688141", "title": "Il mandolino del capitano Corelli (film)", "text": "Il mandolino del capitano Corelli (\"Captain Corelli's Mandolin\") \u00e8 un film del 2001 diretto da John Madden, ambientato dal 1941 al 1953 a Cefalonia, tratto dall'omonimo romanzo di Louis de Berni\u00e8res.\nTrama.\nNel 1941, durante la seconda guerra mondiale, la Grecia viene invasa dalle forze dell'Asse e il sud del paese viene affidato all'Italia. La giovane Pelagia, figlia del medico Iannis, si fidanza con il pescatore Mandras ma questi parte assieme ai partigiani greci per combattere contro gli invasori italo-tedeschi.\nSull'isola arriva ben presto un distaccamento di militari italiani, comandati, fra gli altri, dal Capitano Antonio Corelli, pi\u00f9 interessato alla musica (\u00e8 un abile suonatore di mandolino) che alla guerra. Corelli si innamora di Pelagia, arrivando a comporre una struggente canzone per lei (che suoner\u00e0 ad una cena in cui \u00e8 presente anche la ragazza, causandone l'iniziale sdegno); la giovane tuttavia respinge il militare, che vede appartenente all'esercito nemico che Mandras \u00e8 andato a combattere.\nCol passare del tempo, tuttavia, i greci iniziano a stringere un rapporto sempre pi\u00f9 stretto con gli italiani, che sentono vicini per usi e cultura e non si abbandonano, come inizialmente tutti pensavano, a saccheggi e prepotenze, ma rispettano la popolazione locale e i suoi costumi. La stessa Pelagia infine cede all'amore nei confronti del Capitano Corelli, ottenendo la benedizione del padre Iannis.\nL'8 settembre 1943, a seguito dell'armistizio, la Germania chiede che gli ex alleati italiani consegnino le armi come condizione per il loro rimpatrio. Nessun accordo viene trovato, e arriva lo scontro. Gli stuka tedeschi devastano la difesa italiana, Corelli e i suoi combattono coraggiosamente ma vengono circondati e portati in un campo isolato, e fucilati. Grazie al suo amico Carlo, che gli fa da scudo, Corelli si salva. Trovato da Mandras sul luogo della fucilazione, verr\u00e0 portato in casa di Pelagia e l\u00ec curato: sar\u00e0 proprio con le corde del suo amato mandolino che il Dr. Iannis, dietro le suppliche di Pelagia, ricucir\u00e0 le ferite del militare. Poich\u00e9 i tedeschi scatenano perquisizioni per trovare gli ultimi italiani nascosti, Corelli parte per l'Italia con l'aiuto dei partigiani greci e d\u00e0 il suo addio a Pelagia.\nNel 1947, a guerra finita, Pelagia ha intrapreso la carriera di medico seguendo le orme di suo padre, quando arriva per posta un disco a settantotto giri con le musiche che Corelli aveva composto per lei. Il padre di lei vuol farlo tornare, ma un terribile terremoto devasta l'isola. Solo alla conclusione di quest'altro terribile evento, Corelli sbarca sull'isola, rivede Pelagia e insieme cominciano a pensare al futuro."}
{"id": "688169", "revid": "610351", "url": "https://it.wikipedia.org/wiki?curid=688169", "title": "Sergio Ortone", "text": "Biografia.\nChitarrista e compositore, intraprende da giovanissimo la carriera di musicista partecipando a vari festival di musica d'avanguardia e leggera, come il festival Be-In organizzato dagli Osanna, dove si present\u00f2 con la formazione Oro.\nDiventa tournista di professione per Albano Carrisi, Loredana Bert\u00e8 e Rocky Roberts, compone, insieme a Piero Fin\u00e0, la canzone \"Amare\" che vincer\u00e0 il Festival di Sanremo 1979, cantata da Mino Vergnaghi.\nAttualmente suona in una atipica formazione acustica a due (chitarra e batteria), Rematto, esibendosi nell'area di Novara, insieme a Marco Tamagni, ex batterista dei Funamboli."}
{"id": "688170", "revid": "57342", "url": "https://it.wikipedia.org/wiki?curid=688170", "title": "Marco Martinelli (regista)", "text": "Biografia.\nNel 1977 sposa Ermanna Montanari e insieme cominciano il proprio apprendistato teatrale, lavorando fino al 1983 in diversi gruppi e allestendo testi di Samuel Beckett, Georg B\u00fcchner e Achille Campanile.\nNel 1983 fonda, insieme a Montanari, Luigi Dadina e Marcella Nonni, il Teatro delle Albe: opera nella compagnia in qualit\u00e0 di drammaturgo e regista.\nRavenna Teatro.\nNel 1991 \u00e8 nominato direttore artistico di Ravenna Teatro, \"Teatro Stabile di Innovazione\"; nel 1996, in qualit\u00e0 di direttore artistico, ritira per Ravenna Teatro il Premio Ubu \"per l'impegno e la ricerca linguistica\", mentre nel 1997 vince il Premio Ubu per la drammaturgia di \"All'inferno!\". Infine \u00e8 del giugno 1999 il Premio Hystrio a lui attribuito per la regia.\nNel maggio 2000 esce per la Ubulibri il volume \u201c\"Jarry 2000\"\", che racconta i lavori, \"Perhind\u00e9rion\" e \"I Polacchi\", ispirati all'opera di Alfred Jarry. \"I Polacchi\" ha ricevuto tre candidature al Premio Ubu 1999 (\"miglior spettacolo\", \"miglior regia\", \"miglior attore under 30\").\nDopo una lunga residenza in Belgio debutta nel 2010 a Mons, in Belgio, \"detto Moli\u00e8re\". Secondo spettacolo del dittico molieriano, \"L'avaro\" debutta nell'aprile 2010, che vede impegnata l'intera compagnia del Teatro delle Albe.\nInsieme a Ermanna Montanari inizia un percorso sulla Divina Commedia, prodotto da Ravenna Festival, che prende avvio nel 2017 con \"Inferno\" e prevede la realizzazione delle tre cantiche dantesche nel 2021, settimo centenario della morte di Dante Alighieri. \nLirica.\nNel campo della lirica Marco Martinelli firma la regia de \"La locandiera\" di Pietro Auletta (1997), prodotto da Ravenna Festival, Lucrezia Borgia di Gaetano Donizetti (2001), una produzione del Teatro Comunale di Bologna, e Opera Nova, (2014), una produzione del Teatro Lirico Sperimentale di Spoleto, testi dello stesso Martinelli su musiche di Cristian Carrara.\nDidattica.\nTra il 2003 e il 2004 dirige il corso di nove mesi Epidemie-percorso per la crescita professionale dell'attore. Martinelli \u00e8 fondatore, insieme a Maurizio Lupinelli, della non-scuola del Teatro delle Albe, esperienza teatrale all'interno delle scuole superiori di Ravenna nata nel 1991.\nNel 2007 nasce \"Punta corsara\", sempre per la direzione artistica di Martinelli, col sostegno della Fondazione Campania Festival, che crea un teatro a Scampia.\nCinema.\nNel 2017 il suo primo film, \"Vita agli arresti di Aung San Suu Kyi\", con Sonia Bergamasco e Elio De Capitani.\nNel 2019 viene presentato a Nairobi il secondo film di Martinelli, \"The Sky over Kibera\", un mediometraggio a partire dalla Divina Commedia realizzata nel pi\u00f9 grande slum del Kenya, Kibera, con 150 bambini e adolescenti di diverse scuole.\nNel 2020 viene presentato al Filmmaker Festival di Milano \"Er\", film che ripercorre la carriera di Ermanna Montanari, attrice quattro volte Premio Abu.\nOpere.\nDal 1986, Martinelli ha pubblicato i suoi testi teatrali per numerose case editrici: \"Ravenna africana\", Essegi, Ravenna, 1988; \"Teatro impuro\", Danilo Montanari Editore, Ravenna, 1997; \"Jarry 2000\", Ubulibri, Milano, 2000; \"Ravenna viso-in-aria\", Longo Editore, Ravenna, 2003; \"Suburbia, molti Ubu in giro per il pianeta,\" libro+DVD, Ubulibri, Milano, 2008; \"LEBEN\", operina in valigia, Editoria &amp; Spettacolo, 2009; \"Rumore di acque\", Editoria &amp; Spettacolo, 2010, tradotto in francese da Jean-Paul Manganaro e pubblicato in Belgio da Lansman Editeur ; \"Pantani\", Luca Sossella editore, 2014; \"Vita agli arresti di Aung San Suu Kyi\", Luca Sossella editore, 2014; \"Siamo asini o pedanti?\", Cue Press, 2014; \"Primavera eretica\", insieme a Ermanna Montanari, Editoria Titivillus, 2014; \"Farsi luogo\" (varco al teatro in 101 movimenti), Cue Press, 2015, tradotto e pubblicato in Francia, Germania e Romania; \"Slot Machine\", Luca Sossella editore, 2015; \"Aristofane a Scampia\", Ponte alle Grazie, 2016, tradotto da Laurence Van Goethem e pubblicato in Francia da Editions Actes Sud, 2020; \"Va pensiero\", Cue Press, 2018; \"Nel nome di Dante\", Ponte alle Grazie, 2019; \"Drammi al presente. Salmagundi. Rumore di acque\", a cura di Gerardo Guccini, Editoria &amp; Spettacolo, 2020. \nSulla drammaturgia di Martinelli sono stati pubblicati \"Monade e coro. Conversazioni con Marco Martinelli\", a cura di Francesca Montanino, Editoria e Spettacolo, 2006, e la monografia di Maria Dolores Pesce \"Marco Martinelli. Un drammaturgo corsaro\", Editoria &amp; Spettacolo, 2018. Nel volume \"Pianura\" di Marco Belpoliti, Einaudi, 2021, l'autore dedica un intero capitolo al ritratto di Martinelli e della sua pedagogia teatrale dal titolo \"San Martino e il mantello\". Nel 2021 esce presso Luca Sossella editore il volume di Laura Mariani \"Il teatro nel cinema. Tre film di Marco Martinelli e Ermanna Montanari\"."}
{"id": "688182", "revid": "20090", "url": "https://it.wikipedia.org/wiki?curid=688182", "title": "Monte Grimano", "text": ""}
{"id": "688197", "revid": "125866771", "url": "https://it.wikipedia.org/wiki?curid=688197", "title": "Uruguay", "text": "L'Uruguay (o, raramente, Uruguai), ufficialmente Repubblica Orientale dell'Uruguay (, in riferimento alla posizione geografica che il territorio occupava nella Confederazione delle Province Unite del Rio de la Plata) \u00e8 uno Stato dell'America meridionale. Ha una superficie di 176\u00a0220 km\u00b2 e 3\u00a0431\u00a0932 abitanti. La capitale \u00e8 Montevideo.\nConfina a nord-est e nord col Brasile, a sud-ovest con l'Argentina, a sud con il R\u00edo de la Plata e a est con l'oceano Atlantico. L'Uruguay \u00e8 una repubblica presidenziale, il capo di Stato attuale \u00e8 Lu\u00eds Lacalle Pou (Partito Bianco).\nLa lingua ufficiale \u00e8 lo spagnolo.\nSi presume che il territorio dell'attuale Uruguay fosse abitato fin dal VII millennio a.C. da piccoli gruppi di popolazioni nomadi. La prima popolazione stanziale furono i Charr\u00faas.\nLa storia ufficiale inizia nel 1516 quando, secondo le cronache spagnole, Juan D\u00edaz de Sol\u00eds raggiunse la foce del R\u00edo de la Plata scoprendo il Paese. La versione portoghese vuole che la foce fosse stata scoperta due anni prima da esploratori portoghesi. Il primo insediamento stabile fu fondato nel 1624 a Villa Soriano (sulle rive del Rio Negro). L'epoca successiva fu caratterizzata da costanti scontri con i portoghesi, che rivendicavano la sovranit\u00e0 sul territorio. Nel 1726 viene fondata Montevideo.\nStoria.\nEpoca precolombiana e colonizzazione.\nPrima della colonizzazione europea, l'unica popolazione documentata che abbia abitato l'attuale Uruguay \u00e8 stata quella dei Charr\u00faas, piccola trib\u00f9 spinta a sud dai Guaran\u00ed del Paraguay. La loro popolazione non superava un numero compreso tra le 5\u00a0000 e le 10\u00a0000 unit\u00e0.\nNei luoghi abitati dai Charr\u00f9as, come a Chamang\u00e0, sono stati trovati antichi esempi di arte murale, con raffigurazioni di varia natura effettuate all'interno di caverne. Ancora nell'attualit\u00e0, soprattutto in ambito latinoamericano, si suole denominare \"charr\u00faa\" chi presenta nazionalit\u00e0 uruguaiana; ad esempio ci si riferisce spesso alla nazionale di calcio dell'Uruguay come a \"Los Charr\u00faas\".\nGli spagnoli arrivarono nei territori dell'odierno Uruguay nel 1516, ma la fiera resistenza alla conquista opposta da parte della popolazione locale, insieme all'apparente assenza di oro e argento, limit\u00f2 molto gli insediamenti nei secoli XVI e XVII. L'Uruguay divenne una zona di contesa tra l'Impero spagnolo e quello portoghese; nel 1603 gli spagnoli introdussero i bovini, il cui allevamento divenne una fonte di ricchezza economica molto importante. Il primo insediamento permanente fu quello di Soriano, sul R\u00edo Negro, fondato dagli spagnoli nel 1624, mentre tra il 1669 e il 1671 i portoghesi costruirono un forte a Colonia del Sacramento, tuttavia la colonizzazione da parte della Spagna divenne sempre pi\u00f9 estesa, soprattutto con l'intento di limitare l'espansione delle frontiere portoghesi del Brasile.\nSempre gli spagnoli fondarono Montevideo, attuale capitale dell'Uruguay, il 24 dicembre 1726. In quest'epoca si assistette alla continua espansione di questa citt\u00e0, il cui porto naturale divenne in poco tempo un centro di commercio in competizione con la capitale dell'Argentina, Buenos Aires. Nel 1776 le regioni dell'attuale Uruguay vennero scorporate dal Vicereame del Per\u00f9 e annesse al Vicereame del R\u00edo de la Plata con il nome di Banda Oriental. La storia del XIX secolo \u00e8 caratterizzata dall'aumentare degli scontri tra le forze coloniali inglesi, spagnole e portoghesi per la conquista della regione composta da Argentina, Brasile e Uruguay. Nel 1806 e nel 1807 l'esercito inglese cerc\u00f2 di prendere Buenos Aires durante la guerra contro la Spagna: di conseguenza all'inizio del 1807 Montevideo fu occupata da un reparto di 10\u00a0000 soldati inglesi, che lasciarono la citt\u00e0 a met\u00e0 dell'anno per partire alla volta di Buenos Aires, con l'intento di muovere un attacco.\nLotta per l'indipendenza.\nNel 1811 Jos\u00e9 Gervasio Artigas, che sarebbe poi diventato l'eroe nazionale uruguaiano, organizz\u00f2 una rivolta contro la Spagna, che ebbe buon esito. Dieci anni dopo la Provincia Orientale del R\u00edo de la Plata, come era chiamato l'Uruguay, fu annesso al Brasile con il nome di Provincia Cisplatina in seguito all'invasione luso-brasiliana del 1816. Tuttavia, se ne stacc\u00f2 il 25 agosto del 1825, dopo numerose rivolte precedenti. L'Uruguay indipendente costitu\u00ec una federazione regionale con le Province Unite del R\u00edo de la Plata, l'odierna Argentina: si trattava di un'annessione.\nLe Province Unite del R\u00edo de la Plata, insieme con la Provincia Oriental, combatterono contro il Brasile in una guerra durata 500 giorni. Nessuna delle due parti ebbe la meglio, e nel 1828 il trattato di Montevideo, promosso dal Regno Unito, rese l'Uruguay uno Stato completamente indipendente. La prima costituzione del Paese fu adottata il 18 luglio 1830. Il resto del XIX secolo trascorse sotto vari presidenti con alcuni conflitti con i Paesi vicini. In questo periodo molte furono le oscillazioni in ambito economico e soprattutto politico, e proprio in quest'epoca divennero sempre maggiori i flussi di immigrati, provenienti specialmente dall'Europa.\nGuerra civile (1839-1852).\nLa scena politica rimase divisa tra i due principali partiti del Paese, i \"Blancos\" e i \"Colorados\". Mentre i primi, guidati da Manuel Oribe, erano favorevoli al protezionismo e guardavano agli interessi delle campagne, i secondi, con a capo Fructuoso Rivera, promuovevano il business commerciale di Montevideo. I Blancos avevano tendenze conservatrici, mentre i Colorados si orientavano su tendenze pi\u00f9 progressiste. Entrambi i partiti presero il loro nome dalle fasce che indossavano: quelle dei Colorados erano blu, ma visto che furono scolorite dal sole sostituirono questo colore con il rosso; entrambi questi partiti si associarono a bande di guerriglia della confinante Argentina. Il leader Colorado, Rivera, fu presidente dal 1830 al 1835, e gli successe il Blanco Oribe, che fu amico e sostenitore del dittatore argentino Juan Manuel de Rosas; i Colorados invece diedero appoggio agli esiliati Unitarios, liberali e oppositori di Rosas, che trovarono quasi tutti rifugio nella capitale. Ma nel 1838 Rivera riprese il potere e contro di lui mosse Oribe, aiutato da Rosas. Il presidente Blanco aveva preso le parti del dittatore quando la Marine nationale francese aveva bloccato Buenos Aires nel 1838. Ci\u00f2 spinse Colorados e Unitarios ad aizzare i francesi contro il presidente stesso, e con un'armata condotta da Rivera rovesciarono Oribe, che si rifugi\u00f2 in Argentina.\nGli Unitarios formarono a Montevideo un governo in esilio e Rivera, con il segreto consenso dei francesi, nel 1839 dichiar\u00f2 guerra a Rosas. Il conflitto sarebbe durato tredici anni e avrebbe assunto il nome di \"Guerra Grande\". Un esercito di Unitarios nel 1840 prov\u00f2 a invadere l'Argentina settentrionale partendo dall'Uruguay, ma vi riuscirono solo in parte. Nel 1842 le truppe argentine, per conto di Oribe, sopraffecero l'Uruguay e occuparono una grande parte del Paese, non riuscendo per\u00f2 a prendere la capitale. A questo punto cominci\u00f2 l'assedio di Montevideo, che dur\u00f2 dal 1843 al 1851: gli assediati uruguaiani chiesero aiuto agli stranieri residenti, e furono formate una legione francese e una italiana, capitanata da Giuseppe Garibaldi, che quando scoppi\u00f2 la guerra insegnava matematica nella capitale; egli fu anche messo a capo dell'Armada Nacional, la marina militare uruguaiana. Notevole fu l'opera dell'eroe dei due mondi, coinvolto in molte azioni di rilievo, specie nella battaglia di San Antonio, che gli procur\u00f2 internazionalmente la fama di grande stratega di guerriglia.\nL'assedio non ebbe effetto fin quando Rosas non interfer\u00ec con le rotte di navigazione sul R\u00edo de la Plata. Ma quando nel 1845 l'accesso al Paraguay venne bloccato, Gran Bretagna e Francia si allearono contro l'Argentina, bloccando Buenos Aires. Il dittatore stipul\u00f2 la pace con Gran Bretagna e Francia rispettivamente nel 1849 e nel 1850, e i francesi si dichiararono favorevoli e sgomberare le loro truppe se gli argentini avessero lasciato l'Uruguay, mentre Oribe manteneva ancora l'assedio a Montevideo. Nel 1851 l'argentino Urquiza si ribell\u00f2 a Rosas, e per trovare appoggi firm\u00f2 un patto con gli Unitarios, e il Brasile contro il dittatore. Urquiza attravers\u00f2 l'Uruguay e sconfisse Oribe, sciogliendo l'assedio di Montevideo. Dopodich\u00e9 sopraffece Rosas nel 1852: con la sconfitta e l'esilio dell'ex dittatore quello stesso anno la guerra finalmente termin\u00f2. Sempre nel 1852 fu abolita la schiavit\u00f9.\nGuerra della triplice alleanza.\nPurtroppo la pace non dur\u00f2 molto, e tra i due partiti nacque nuovamente un conflitto. Gli scontri cominciarono nel 1855, ma si giunse al culmine nella guerra della triplice alleanza, chiamata cos\u00ec per la coalizione formata da Argentina, Brasile e Uruguay contro il Paraguay. Nel 1863, il capo Colorado Venancio Flores organizz\u00f2 una rivolta armata contro il presidente Bernardo Prudencio Berro, Blanco. Il generale dei Colorados vinse in diverse occasioni, anche grazie al prezioso supporto di Brasile e Argentina, che lo aiutarono con truppe e armi. Berro strinse quindi un'alleanza con il leader del Paraguay Francisco Solano L\u00f3pez. Nel 1864 il governo di Berro fu destituito con l'aiuto del Brasile, e Lopez utilizz\u00f2 questo come pretesto per dichiarare guerra all'Uruguay. Il risultato fu appunto la guerra della triplice alleanza, che vide armate brasiliane, argentine e uruguaiane combattere quelle paraguaiane. Nonostante le perdite consistenti (l'Uruguay, nello specifico, perse il 95% delle truppe), la coalizione dei tre Paesi nel 1870 vinse. Ma Flores non pot\u00e9 godere di questa vittoria: il 19 febbraio 1868 egli fu assassinato da un gruppo di individui non identificati. Lo stesso giorno fu ucciso anche il suo rivale, Bernardo Berro.\nEntrambi i partiti erano esausti, e decisero nel 1870 di trovare un accordo sulle sfere di influenza da adottare. I Colorados avrebbero ottenuto il controllo di Montevideo e della regione costiera, mentre i Blancos avrebbero governato sulle zone interne e agricole. Questi ultimi furono risarciti di mezzo milione di dollari per il colpo di Stato del 1863. Ma le ostilit\u00e0 politiche, seppur in forma molto pi\u00f9 ridotta, non cessarono.\nEvoluzioni interne ed economiche dopo il 1890.\nDopo la \"Guerra Grande\" si assistette a un brusco aumento nel numero di immigrati, provenienti in maggior misura da Spagna e Italia. Alcuni dati lo dimostrano: mentre nel 1860 componevano il 48% della popolazione, gli immigrati ne costituirono addirittura il 68% nel 1868. Negli anni settanta dell'Ottocento arrivarono pi\u00f9 di 100\u00a0000 europei, nel 1879 la popolazione totale era di 438\u00a0000 abitanti, un quarto dei quali concentrati a Montevideo. Vi furono molti miglioramenti dal punto di vista economico, e anche socialmente la situazione parve farsi pi\u00f9 stabile: infrastrutture e trasporti furono sviluppati in maniera soddisfacente, nel 1857 fu aperta la prima banca. Gli europei introdussero nuovi metodi in agricoltura, che furono molto importanti per il progresso nel lavoro dei campi. L'apporto demografico degli immigrati contribu\u00ec alla notevole crescita di Montevideo, che incominci\u00f2, come centro, a rivestire un ruolo maggiore nella regione. Questo sviluppo verteva in special modo sul porto naturale della citt\u00e0, che arriv\u00f2 ad accogliere un numero sempre maggiore di navi: . Crebbero molto anche altre citt\u00e0, come Paysandr\u00f9 e Salto. I Colorados mantennero il potere, tranne che per brevi intervalli, fino al 1958.\nVentesimo secolo.\nLa prima met\u00e0 del Novecento.\nJos\u00e9 Batlle y Ord\u00f3\u00f1ez, presidente dal 1903 al 1907, e di nuovo dal 1911 al 1915, pose le basi per lo sviluppo politico moderno dell'Uruguay. Ord\u00f3\u00f1ez diede vita a estese riforme politiche, economiche e sociali, come un programma per il welfare e una maggiore partecipazione del governo in diversi aspetti dell'economia. Alcune di queste sue riforme furono continuate dai suoi successori. Si apr\u00ec per l'Uruguay una nuova era: importantissime furono alcune leggi di questo periodo, come l'abolizione della pena di morte e l'introduzione del divorzio.\nIl 1919 fu un anno fondamentale per lo Stato, poich\u00e9, dopo quasi 90 anni, fu cambiata la costituzione del 1830. La nuova costituzione, scritta nel 1916, sanciva una separazione completa tra Stato e Chiesa. Ancora oggi, la Chiesa Cattolica ha un'influenza sullo Stato molto minore che nei Paesi vicini. Questo importante processo incontr\u00f2 problemi a causa della grande crisi del 1929, che fu sfruttata dal presidente Terra per instaurare la sua breve dittatura nel 1933, quando sciolse il congresso. Nel 1942 fu promulgata una costituzione pi\u00f9 moderata e nel 1945 l'Uruguay dichiar\u00f2 guerra a Germania e Giappone.\nLa seconda met\u00e0 del secolo.\nNegli ultimi anni cinquanta incominciarono a sorgere dei problemi economici, in parte anche a causa della diminuzione generale della domanda per il lavoro nel mercato mondiale dei prodotti agricoli. Inflazione e disoccupazione aumentarono fino ad assumere dimensioni preoccupanti, e le condizioni di vita dei lavoratori uruguaiani si deteriorarono decisamente. Questa crisi dell'economia port\u00f2 a scontri e guerriglie urbane, guidate dal movimento di estrema sinistra dei Tupamaros. Nel 1965 la svalutazione monetaria caus\u00f2 proteste e agitazioni, ma il tutto fu sedato dal governo dei blancos. Il seguente governo colorado, condotto da \u00d3scar Diego Gestido, cerc\u00f2 di migliorare la situazione economica ponendo un freno all'inflazione, ma senza successo; dopo la morte di Gestido nel 1967 cominci\u00f2 il governo di Jorge Pacheco Areco, che suscit\u00f2 dure proteste a causa del suo orientamento molto conservatore.\nIl golpe militare e la dittatura.\nLa crisi generale dello Stato si fece sempre pi\u00f9 preoccupante: con misure varie il governo Areco prov\u00f2 a limitare le azioni di rivolta, specie quelle dei Tupamaros, tuttavia gli scontri e le violenze non parvero cessare. Nel 1971 and\u00f2 al governo un colorado, Juan Mar\u00eda Bordaberry, deciso a fermare i Tupamaros. Per far questo dovette contare sull'esercito e per reprimere le rivolte si ricorse nel 1972 a parecchi arresti. Il 27 giugno 1973 Bordaberry guid\u00f2 un colpo di Stato militare. Sciolto il parlamento e ottenuto il supporto di una giunta militare, il dittatore represse le proteste, fomentate soprattutto da sindacati e studenti, e mise fuori legge i partiti di sinistra.\nL'economia continu\u00f2 a peggiorare, anche perch\u00e9 l'apparato militare in questo periodo assorb\u00ec la met\u00e0 delle spese statali. I Tupamaros furono isolati nelle prigioni e sottoposti ad atti di tortura. Nel 1976 Bordaberry fu destituito a sua volta dai militari, che occuparono il potere ricoprendo incarichi politici. Al posto di Bordaberry fu nominato dapprima Alberto Demicheli che fu poi a sua volta deposto pochi mesi dopo e sostituito da Aparicio M\u00e9ndez. Ma il clima interno non cambi\u00f2. Dal 1976 il regime incominci\u00f2 un lento tramonto, un chiaro segno fu la sconfitta nel 1980 al referendum sulla modifica della costituzione: il 57,2% dei voti furono contrari. Questo dimostrava l'impopolarit\u00e0 del governo militare, accentuata dalle difficili condizioni economiche.\nNegli anni della giunta militare molti furono gli emigranti, il cui numero col tempo aument\u00f2 in modo impressionante. Gli uruguaiani incominciarono a cercare asilo politico in vari Paesi del mondo. Nel 1981 Gregorio \u00c1lvarez sal\u00ec alla presidenza, ma anche questo cambio non determin\u00f2 una ripresa del regime, sempre pi\u00f9 pericolante: e nel 1984, dopo una protesta generale durata 24 ore, i militari annunciarono il ritorno del potere ai civili.\nIl ritorno alla democrazia.\nPer quello stesso anno si indissero elezioni nazionali, vinte dal candidato dei \"Colorados\" Julio Mar\u00eda Sanguinetti, presidente dal 1985 al 1990. Il suo governo fu di unit\u00e0 nazionale e volto alla ricostruzione del Paese.\nLa presidenza Sanguinetti promosse importanti riforme economiche e consolid\u00f2 il processo di democratizzazione dell'Uruguay, ma non mancarono delle ombre: il presidente fece approvare l'amnistia per le violazioni dei diritti umani perpetrate dai militari durante la dittatura. Questo provoc\u00f2 una frattura con la sinistra, che propose di cancellare l'amnistia. Le riforme di Sanguinetti stabilizzarono l'economia, che cominci\u00f2 a crescere. Le elezioni del 1989 furono vinte dai Blancos, che rimasero alla presidenza fino al 1995 con il loro candidato Luis Alberto Lacalle, sotto il quale l'economia crebbe a ritmo accelerato ma con l'opposizione da parte della popolazione riguardo ad alcune misure di privatizzazione. E cos\u00ec nel 1995 Sanguinetti usc\u00ec vincitore alle urne. Il suo secondo mandato ag\u00ec soprattutto su temi delicati come la sicurezza sociale, l'istruzione e il sistema elettorale, insieme al miglioramento della qualit\u00e0 della vita e delle condizioni economiche.\nLe elezioni del 1999 sancirono nuovamente la vittoria dei Colorados, uniti ai Blancos, portando alla presidenza il candidato Jorge Batlle; usc\u00ec sconfitto Tabar\u00e9 V\u00e1zquez, il candidato del Fronte Ampio, la coalizione di sinistra. Tuttavia questo nuovo mandato fu caratterizzato da recessione economica e incertezza sul futuro. Inoltre, l'alleanza con i Blancos mostr\u00f2 ben presto segni di cedimento. Alle elezioni del 2004 il Fronte Ampio \u00e8 riuscito per la prima volta a vincere, e V\u00e1zquez \u00e8 diventato presidente. Il nuovo governo si \u00e8 impegnato nel risolvere i problemi economici del Paese, intenzionato a non seguire pi\u00f9 la linea dell'impunit\u00e0 verso gli esponenti della dittatura militare, come fatto dai governi precedenti. Ne \u00e8 una dimostrazione l'arresto di Gregorio \u00c1lvarez, incriminato per la sparizione di trenta oppositori politici, uccisi nel 1978, quando era comandante in capo dell'esercito. Alle elezioni presidenziali del 2009 il Fronte Ampio ha conquistato nuovamente la maggioranza, portando alla presidenza l'ex tupamaro Jos\u00e9 \"Pepe\" Mujica, sconfiggendo al ballottaggio Luis Alberto Lacalle. Al suo insediamento Mujica si \u00e8 impegnato a ridurre la povert\u00e0 e continuare con le politiche d'investimento pubblico, favorite dalla buona crescita economica del Paese negli ultimi anni, oltre a migliorare i rapporti con l'Argentina.\nDal 1\u00ba marzo 2015 \u00e8 nuovamente presidente Tabar\u00e9 V\u00e1zquez, vincitore delle elezioni presidenziali del 2014.\nL'arrivo al potere del Fronte Ampio (\"Frente Amplio\") ha portato profondi cambiamenti per il Paese: il tasso di povert\u00e0 \u00e8 sceso dal 40% all'8%, il salario medio \u00e8 aumentato del 55%, il PIL \u00e8 aumentato in media del 4% all'anno e il numero di persone con copertura medica \u00e8 salito da 700\u00a0000 a 2,5 milioni. Sono state adottate diverse riforme sociali, come la legalizzazione dell'aborto e il riconoscimento del matrimonio omosessuale.\nLe elezioni del 2019 hanno per\u00f2 visto sconfitto il Fronte Amplio, il cui candidato Daniel Martinez \u00e8 stato sconfitto al ballottaggio dal candidato dei Blancos Luis Alberto Lacalle Pou (supportato al ballottaggio anche dai Colorados e dal nuovo partito di estrema destra Cabildo Abierto).\nGeografia.\nL'Uruguay \u00e8 il terzo Stato pi\u00f9 piccolo dell'America meridionale (dopo Trinidad e Tobago e Suriname), ha una superficie di 177\u00a0000\u00a0km\u00b2 (dei quali circa 2\u00a0600 sono acque interne). A nord confina per 985\u00a0km con il Brasile e a ovest per 579\u00a0km con l'Argentina.\nLo sviluppo costiero \u00e8 pari a 660\u00a0km.\nMorfologia.\nIl territorio dell'Uruguay \u00e8 situato in una fascia di transizione dalla pampa argentina alle parti collinari del Brasile meridionale. Gran parte del Paese si trova su un vasto bassopiano con rare formazioni collinari che difficilmente arrivano ai 500\u00a0m s.l.m., le pi\u00f9 note sono la Cuchilla de Haedo a settentrione e la Cuchilla Grande nella parte orientale del Paese.\nA occidente, lungo il corso dell'Uruguay vi sono ampie paludi spesso allagate dalle piene del fiume.\nNella parte sudorientale della costa vi \u00e8 una stretta pianura costiera pianeggiante, sabbiosa e caratterizzata da lagune mentre la costa affacciata sul R\u00edo de la Plata \u00e8 pi\u00f9 scoscesa.\nIl punto pi\u00f9 elevato del Paese \u00e8 il Cerro Catedral (514\u00a0m s.l.m.) seguito dal Cerro Ventana (420\u00a0m) e dal Cerro Colorado (299\u00a0m). Nel complesso il Paese \u00e8 piuttosto pianeggiante, solo il 10% circa del territorio supera i 200\u00a0m s.l.m. Il terreno \u00e8 piuttosto fertile e sfruttabile ai fini agricoli, limitate sono le aree boschive (circa 5% del territorio).\nIdrografia.\nL'Uruguay \u00e8 un Paese ricco di acqua. I suoi confini a est, a sud e a ovest sono delimitati da importanti fiumi o tratti di mare.\nFiumi.\nI sistemi fluviali del Paese sono essenzialmente tre:\nClima.\nNella parte settentrionale del Paese il clima \u00e8 subtropicale mentre a sud \u00e8 mediterraneo offrendo condizioni meteorologiche molto simili a quelle di Italia e Spagna.\nLa temperatura media annua \u00e8 pari a 17,5\u00a0\u00b0C. Il mese pi\u00f9 caldo \u00e8 gennaio con una temperatura media di 21\u00a0\u00b0C mentre quello pi\u00f9 freddo \u00e8 giugno (media di 6\u00a0\u00b0C).\nLe precipitazioni sono distribuite nell'anno e vanno da una media di 1\u00a0000\u00a0mm/anno fino ai 1\u00a0400\u00a0mm/anno nella parte settentrionale del Paese. Il semestre invernale \u00e8 solitamente pi\u00f9 asciutto di quello estivo, il mese pi\u00f9 piovoso \u00e8 marzo.\nIn inverno sono frequenti intensi venti freddi da sud-ovest, chiamati Pamperos, che colpiscono l'area costiera.\nPopolazione.\nIl popolamento del territorio dell'attuale Uruguay procedette a un ritmo molto lento, il Paese non aveva risorse minerarie tali da attrarre i conquistadores spagnoli e l'espansione demografica inizi\u00f2 solo attorno alla met\u00e0 del XIX secolo, sviluppandosi ulteriormente dopo l'installazione dei primi stabilimenti per la conservazione della carne che determinarono un forte flusso di immigrazione dall'Europa. Questo tipo di immigrazione prosegu\u00ec per tutta la prima met\u00e0 del XX secolo, stravolgendo la composizione etnica del Paese che originariamente era formata in massima parte da meticci, e in minor misura da \"indios\" e bianchi di origine iberica (chiamati \"criollos\").\nDemografia.\nL'Uruguay ha una popolazione stimata di 3\u00a0431\u00a0932 abitanti (luglio 2006) per una densit\u00e0 di popolazione pari a 19,7 abitanti per km\u00b2.\nEtnie.\nAttualmente la popolazione \u00e8 composta prevalentemente da discendenti di immigrati di origine europea (provenienti in massima parte dall'Italia: italo-uruguaiani). Il forte flusso migratorio dall'Europa ha influenzato cultura e architettura del Paese e di Montevideo, la capitale, una citt\u00e0 con caratteristiche che richiamano quelle dei grandi centri europei: \u00e8 stato notato come Montevideo somigli a citt\u00e0 come Tel Aviv o Barcellona. Oggigiorno quasi met\u00e0 della popolazione complessiva dell'Uruguay vive nell'area metropolitana della capitale. La densit\u00e0 della popolazione nella parte meridionale del Paese \u00e8 sensibilmente pi\u00f9 elevata che all'interno dove invece gli insediamenti sono demograficamente meno consistenti.\nLe popolazioni indigene (charr\u00faas, guanaes, yaros, chanaes) che vivevano di caccia e raccolta sono state quasi del tutto sterminate dalle malattie portate dagli europei o dalla tratta degli schiavisti portoghesi del Brasile nel XVIII-XIX secolo.\nLa composizione etnica uruguaiana \u00e8 la seguente:\nReligione.\nIn Uruguay non esiste una religione ufficiale; Chiesa e Stato sono ufficialmente separati ed \u00e8 garantita la libert\u00e0 religiosa.\nSecondo uno studio condotto nel 2008 dall\"'Instituto Nacional de Estad\u00edstica\", il cattolicesimo \u00e8 la religione prevalente (vi aderisce il 45,7% della popolazione); seguono i cristiani non cattolici (9%), gli animisti e gli umbandisti (i seguaci di una religione afro-brasiliana) e gli ebrei (0,4%). Il 30,1% della popolazione crede nell'esistenza di un dio ma non aderisce ad alcuna religione, mentre il 14% si dichiara ateo o agnostico.\nGli osservatori politici considerano l'Uruguay il Paese pi\u00f9 laico delle Americhe. La Chiesa non vi ha mai rivestito un ruolo preminente, nemmeno in epoca coloniale, osteggiata dalla fiera resistenza delle popolazioni indigene all'evangelizzazione. Dopo l'indipendenza, le idee anticlericali, provenienti in particolare dalla Francia, si sono rafforzate: gi\u00e0 nel 1837 fu riconosciuto il matrimonio civile e nel 1861 lo Stato assunse la gestione dei cimiteri; nel 1907 fu legalizzato il divorzio e nel 1909 l'istruzione religiosa fu bandita dalle scuole statali. Il processo di separazione fra Stato e Chiesa fu accelerato sotto il governo di Jos\u00e9 Batlle y Ord\u00f3\u00f1ez (1903 - 1911) e si concluse nel 1917 con l'emanazione dell'attuale costituzione. Nel 2013 \u00e8 stato legalizzato il matrimonio omosessuale.\nLingue.\nLa lingua ufficiale del Paese \u00e8 lo spagnolo nella sua variante rioplatense (vedi dialetti spagnoli) una parlata diffusa anche nella maggior parte dell'Argentina, che presenta alcune sensibili differenze (soprattutto fonetiche) con il castigliano iberico.\nNella parte settentrionale del Paese, al confine con il Brasile, \u00e8 diffusa una parlata scherzosamente definita portu\u00f1ol (portognolo o portunhol), data la forte influenza del portoghese sia nella pronuncia, sia, in misura minore, nelle strutture grammaticali.\nAnche la lingua italiana \u00e8 molto diffusa, soprattutto tra la popolazione oriunda. Nel 1942 tramite decreto venne imposto lo studio obbligatorio dell'italiano nelle scuole superiori uruguaiane.\nOrdinamento dello Stato.\nL'Uruguay \u00e8 una repubblica presidenziale in base alla Costituzione (Constituci\u00f3n de la Rep\u00fablica Oriental del Uruguay), del 15 febbraio 1967, modificata nel 1997. Il potere esecutivo \u00e8 detenuto dal presidente, eletto direttamente e in carica per 5 anni, lo stesso per il vicepresidente. Il potere legislativo appartiene invece all'Assemblea Generale, composta da due camere elette ogni cinque anni: il Senato, di 31 membri, e la Camera dei deputati, di 99 membri.\nSuddivisioni amministrative.\nL'Uruguay \u00e8 diviso in 19 dipartimenti (\"departamentos\"):\nEnclavi, exclavi e basi antartiche.\nAll'interno del territorio uruguaiano si trova un'exclave argentina, l'isola di Mart\u00edn Garc\u00eda (coordinate con una superficie di circa 2\u00a0km\u00b2 e una popolazione di circa 200 abitanti) situata nei pressi della confluenza fra il fiume Paran\u00e1 e l'Uruguay un chilometro scarso all'interno delle acque territoriali del Paese, a circa 3,5\u00a0km dalla costa uruguaiana nei pressi della cittadina di Mart\u00edn Chico (situata a met\u00e0 strada fra Nueva Palmira e Colonia).\nUn accordo firmato dai due Paesi nel 1973 riafferm\u00f2 la giurisdizione argentina sull'isola, ponendo fine a una disputa che si trascinava da tempo. Secondo l'accordo, Mart\u00edn Garc\u00eda deve essere destinata a essere una riserva naturale. L'isola fu rivendicata dall'Argentina al termine della Guerra Grande nel 1852.\nDal 1984 l'Uruguay ha una base in Antartide sull'isola di Re Giorgio, una delle isole dell'arcipelago delle Shetland Meridionali () a circa 100\u00a0km dalla penisola Antartica.\nCitt\u00e0 principali.\nLa citt\u00e0 pi\u00f9 popolosa nonch\u00e9 porto principale del Paese \u00e8 la capitale, Montevideo (circa 1\u00a0350\u00a0000 abitanti) nella quale si concentra gran parte dell'attivit\u00e0 industriale ed economica del Paese. \nMontevideo ha un ruolo di rilievo nella politica del Sudamerica, \u00e8 sede dell'Associazione latinoamericana di integrazione (ALADI) e del segretariato generale del Mercosur.\nDi seguito la lista della citt\u00e0 con oltre 10\u00a0000 abitanti. La tabella riporta i dati degli ultimi quattro censimenti e il dipartimento di appartenenza.\nIstituzioni.\nUniversit\u00e0.\nTra le universit\u00e0 dell'Uruguay ricordiamo l'Universit\u00e0 della Repubblica, fondata il 18 luglio 1849.\nForze Armate.\nLe Forze Armate dell'Uruguay sono controllate dal Ministro della Difesa, a sua volta subordinato al presidente. Dopo l'offerta di incentivi per il ritiro anticipato, le Forze Armate sono state riordinate fino a giungere all'attuale numero di 14\u00a0500 unit\u00e0 per l'esercito, 6\u00a0000 per la marina e 3\u00a0000 per l'aeronautica. Stando a dati del febbraio 2003, l'esercito ha pi\u00f9 di 2\u00a0500 soldati impegnati in 12 missioni di peacekeeping delle Nazioni Unite. I gruppi maggiori di militari uruguaiani sono in Repubblica Democratica del Congo e a Haiti. Nel 2006 le spese militari hanno assorbito l'1,6% del PIL. In tempi di pace l'arruolamento \u00e8 volontario, ma in casi di emergenza il governo ha l'autorit\u00e0 di rendere obbligatoria la leva. Per ogni attivit\u00e0 militare, volontaria o obbligatoria che sia, bisogna avere compiuto almeno i 18 anni di et\u00e0.\nLe Forze Armate nazionali sono organizzate in:\nPolitica.\nPolitica interna.\nFin dall'indipendenza la scena politica interna dell'Uruguay \u00e8 stata dominata fondamentalmente da due partiti, quello dei Blancos e quello dei Colorados. Mentre i primi mantenevano un certo grado di influenza nelle zone agricole e campagnole dell'interno, i secondi controllavano la zona costiera e Montevideo, che era al centro di numerose attivit\u00e0 portuali e commerciali. Ma la rivalit\u00e0 e i contrasti tra queste due fazioni non videro al centro solo la semplice contesa del potere, bens\u00ec differenze politiche che col passare del tempo sono diventate molto relative (come si vedr\u00e0, i due partiti sono entrambi di destra e si sono addirittura presentati insieme a delle recenti elezioni). Ma le differenze si vedevano anche nei rapporti politici: inizialmente i Blancos appoggiavano il dittatore argentino Rosas e quello paraguaiano L\u00f3pez, al contrario i Colorados strinsero rapporti con Francia, Gran Bretagna e Paesi vicini come il Brasile e l'Argentina del dopo-Rosas. Tuttavia proprio i Colorados si dimostrarono meno corretti, rovesciando ben due presidenti della fazione avversaria. Dopo la fine della guerra della triplice alleanza (vedi storia) i Colorados riuscirono a mantenere il potere fino al 1958, solo con brevi intervalli. Proprio nel 1958 vinsero a sorpresa i Blancos. Nel 1973 ebbero inizio i bui anni della dittatura militare.\nIl clima adatto al regime era stato preparato dalla crisi economica, che aveva portato a una sempre pi\u00f9 grave inflazione, e soprattutto da una crisi sociale e politica. Il peggioramento della qualit\u00e0 della vita dei lavoratori aveva causato ampie proteste e scioperi, fino ad azioni di vera e propria guerriglia, spesso organizzate e messe in atto dal violento gruppo di estrema sinistra dei Tupamaros. Come se non bastasse, inizi\u00f2 proprio allora un periodo di instabilit\u00e0 politica, con la successione rapida di diversi governi che non riuscirono a placare la pericolosa situazione interna di rivolta. Nel 1973 il potere fu preso da Juan Mar\u00eda Bordaberry, un Colorado, la cui dittatura di estrema destra si fece notare non solo per la repressione interna dei rivoltosi e degli oppositori, ma anche per un accentramento delle cariche politiche e istituzionali in mano militari. Dopo la destituzione di Bordaberry nel 1976 una serie di capi di Stato scelti dai militari si successero senza riuscire a risolvere i problemi del Paese. Quando, dopo estesissime proteste nazionali, nel 1984 il potere torn\u00f2 ai civili, incominci\u00f2 un nuovo periodo politico.\nNel 1985 venne democraticamente eletto presidente Julio Mar\u00eda Sanguinetti, Colorado. Cominci\u00f2 un'opera di ricostruzione, normalizzazione e democratizzazione del Paese, portata avanti da un governo di unit\u00e0 nazionale. Tuttavia la riluttanza se non il rifiuto di perseguire gli esponenti della dittatura militare costituiscono una macchia per l'opera di Sanguinetti. Proprio per questo si stacc\u00f2 dal governo unitario il Fronte Ampio, coalizione di sinistra. A quel punto restarono insieme Blancos e Colorados, ma questi ultimi si staccarono presentandosi da soli alle elezioni del 1989, che vinsero. Tuttavia cinque anni dopo Sanguinetti ottenne un altro mandato, e i Colorados tornarono cos\u00ec a governare il Paese, mentre il Fronte ampio rest\u00f2 una forza minoritaria. Col tempo i Blancos si sono dimostrati pi\u00f9 conservatori e i Colorados pi\u00f9 liberali, i primi sono da considerarsi di destra e i secondi di centro. I due partiti si presentarono nuovamente insieme nel 1999 con il candidato Jorge Batlle. Batlle aveva manifestato la sua intenzione di fare luce sugli anni del regime dei militari, e aveva denunciato esplicitamente l'eccessiva presenza di corruzione e privilegi nel Paese. Ma la recessione economica cont\u00f2 sull'esito delle successive elezioni. \nE cos\u00ec nel 2004 ha vinto il Fronte Ampio, e per la prima volta \u00e8 andato al governo il centro-sinistra. Le condizioni economiche dell'Uruguay sono in miglioramento, e si pu\u00f2 dire che il Paese abbia un sistema democratico consolidato e politicamente stabile.\nNell'indice della libert\u00e0 di stampa stilato dai Reporter senza frontiere, l'Uruguay risulta 32\u00ba su 179 Paesi analizzati nel 2011\u20132012. Secondo la classifica dell\"'Economist Intelligence Unit\", \"Democracy Index\", l'Uruguay risulta al 17\u00ba posto su 167 Paesi analizzati, essendo uno dei due Paesi dell'America Latina che vengono considerati \"full democracies\" nel 2011. Tale classifica \u00e8 stilata basandosi su 60 criteri, riassunti in cinque grandi punti: libere elezioni, libert\u00e0 civili, cultura politica, partecipazione politica e governo funzionale. L'Uruguay pu\u00f2 vantare una tradizione di libert\u00e0 civili e conquiste sociali: la giornata lavorativa di 8 ore fu infatti introdotta un anno prima che negli Stati Uniti e 4 anni prima che in Francia; il divorzio ben 70 anni prima della Spagna; il voto alle donne e il suffragio universale 14 anni prima che in Francia; l'istruzione gratuita e obbligatoria e la separazione fra Stato e Chiesa risalgono ai primi anni del secolo scorso. Nel novembre 2007 inoltre l'Uruguay \u00e8 divenuto il primo Paese dell'America Latina a legalizzare le unioni omosessuali, mentre nel dicembre 2013 \u00e8 stato il primo Paese del mondo a legalizzare la produzione e la coltivazione privata di cannabis.\nL'aborto su richiesta \u00e8 stato legalizzato nel 2012 mentre nel 2013 \u00e8 stato legalizzato il matrimonio e l'adozione per le coppie dello stesso sesso.\nPolitica estera.\nTradizionalmente l'Uruguay ha avuto stretti legami politici e culturali con i Paesi europei, ai quali si sente tuttora molto vicino: ha origini europee circa il 90% degli uruguaiani. Per via della globalizzazione e dei problemi economici del Sud America, i rapporti con gli Stati Uniti si sono fatti pi\u00f9 forti, ma non sempre con il consenso della popolazione: J.P. Areco, presidente del Paese dal 1967 al 1972, fu aspramente criticato a livello nazionale per la sua politica filostatunitense. \nL'Uruguay \u00e8 un forte sostenitore della democrazia costituzionale, del pluralismo politico e delle libert\u00e0 individuali, pilastri che vennero negati dal regime e ai quali il Paese \u00e8 particolarmente attaccato dopo la normalizzazione nazionale. Le relazioni internazionali storicamente sono state guidate dalla neutralit\u00e0, dal multilateralismo nelle pi\u00f9 delicate questioni internazionali, dal rispetto della sovranit\u00e0 territoriale e dalla fiducia nel ruolo della legge per risolvere delle dispute. Tutto questo si riflette nella volont\u00e0 di cercare mercati per le esportazioni e investimenti esteri.\nLo Stato \u00e8 uno dei membri fondatori del MERCOSUR, che nel giugno 1991 sigl\u00f2 con gli Stati Uniti il \"Rose Garden Agreement\". Tale accordo economico non fu per\u00f2 operativo fino al 24 settembre 2001, quando il Mercosur invit\u00f2 gli USA per discutere le negoziazioni riguardo a un pi\u00f9 flessibile accesso al mercato da parte dei membri dell'associazione sudamericana. L'esito dell'incontro \u00e8 stato la creazione di quattro gruppi di lavoro sul commercio legato all'industria, sull'agricoltura e sugli investimenti. Inoltre il Paese \u00e8 membro del Gruppo Rio, un'organizzazione di Stati dell'America Latina che si occupa dell'assistenza reciproca per questioni delicate come la sicurezza, nonch\u00e9 della Unione delle Nazioni Sudamericane (UNASUR).\nL'Uruguay \u00e8 uno degli Stati aderenti alla Banca del Sud, partecipando al suo capitale.\nEconomia.\nL'Uruguay ha un sistema economico ben sviluppato, che grazie alla stabilit\u00e0 politica e all'opera di ricostruzione nazionale seguenti la dittatura dei militari, \u00e8 riuscito a crescere notevolmente. La qualit\u00e0 della vita \u00e8 relativamente alta e sicuramente superiore rispetto alla media dell'America meridionale.\nIl PIL nominale pro capite nel 2012 \u00e8 di 14\u00a0767 dollari, ma questo reddito discreto \u00e8 distribuito non molto equamente. Dopo anni di crescita alla fine degli anni novanta la crescita del PIL \u00e8 entrata in recessione: all'inizio la decrescita \u00e8 stata contenuta, ma nel 2003 \u00e8 esplosa con un -10,5%. Nel 2004 l'economia ha incominciato a riprendersi, dapprima lentamente, poi in modo sempre pi\u00f9 rapido, tanto da recuperare il terreno perso: nel 2005 il PIL \u00e8 cresciuto del 10,2% e nel 2006 del 7%, facendo apparire la crisi del tutto superata. Anche altri dati economici sono migliorati: l'inflazione, che nel 2003 era vicina al 20%, \u00e8 caduta al 6,5% del 2007. Il nuovo governo del Fronte Ampio, sebbene si sia impegnato a continuare a pagare il debito estero, ha anche promesso di intraprendere un Piano di Emergenza per combattere i diffusi problemi di povert\u00e0 e disoccupazione.\nMa non mancano ombre che destano preoccupazione: la disoccupazione, bench\u00e9 anch'essa in netta diminuzione, \u00e8 ancora pesante e si attesta al 10,8%. La povert\u00e0 \u00e8 in aumento: colpisce il 27% degli abitanti, nel 2007, mentre nel 1999 appena il 6%. La situazione economica uruguaiana \u00e8 molto strana: da una parte la crescita economica \u00e8 rapida e sia l'inflazione sia la disoccupazione diminuiscono fortemente, eppure dall'altra una percentuale sempre pi\u00f9 consistente di cittadini vive sotto la soglia di povert\u00e0. La stranezza di questo dato \u00e8 testimoniata anche dall'Indice di Sviluppo Umano, misuratore della qualit\u00e0 della vita, che ha subito un notevole incremento negli ultimi anni.\nNonostante l'economia sia fondamentalmente in mano a privati, lo Stato ancora oggi ricopre un ruolo importante.\nInoltre, secondo \"Transparency International\" l'Uruguay \u00e8 il Paese meno corrotto del Sud America dopo il Cile.\nIl coefficiente di Gini, che misura le disuguaglianze all'interno degli Stati del mondo, in Uruguay \u00e8 di 44,8: nell'indice, 100 indica assoluta disuguaglianza, e 0 una perfetta uguaglianza tra ricchi e poveri. Pesano in questo senso le differenze tra uomini e donne: nel 2002 il reddito di una donna \u00e8 pari al 71,8% di quello di un uomo per la stessa attivit\u00e0 svolta.\nL'economia si basa in buona parte ancora sull'agricoltura: il settore primario occupa il 9,3% della forza lavoro, che col tempo si sta spostando sempre pi\u00f9 verso i settori secondario e terziario. Le maggiori colture sono quelle dei cereali, in particolare frumento, riso, il mais, l'orzo e il sorgo. Le altre coltivazioni sono quelle di patate, vite, agrumi e in generale frutta. Di rilievo le colture industriali, che alimentano appunto l'apparato industriale e le esportazioni: le principali sono quelle dell'olio: lino, girasole, arachidi e soia. Altre produzioni di questo tipo sono quelle di canna, barbabietole da zucchero e tabacco; per quanto riguarda lo zucchero, il Paese \u00e8 autosufficiente. Modestissimo il patrimonio forestale, che copre poco pi\u00f9 del 3% del territorio nazionale e fornisce circa 3,2 milioni di\u00a0m\u00b3 di legname.\nPrati e pascoli rappresentano all'incirca i tre quarti del territorio dell'Uruguay, il cui allevamento conta su un patrimonio zootecnico abbondante: l'allevamento ovino e quello bovino sono i pi\u00f9 sviluppati; quello ovino assicura una buona produzione di lana. L'allevamento \u00e8 spesso gestito da grandi aziende, dette \"estancias\", che dominano questo comparto produttivo. Notevoli sono i progressi recenti della pesca.\nIl sottosuolo \u00e8 del tutto privo di minerali energetici: l'Uruguay deve ricorrere alle importazioni per compensare la loro mancanza. Tuttavia, sono calati molto i consumi di petrolio grazie al crescente sfruttamento del potenziale idroelettrico nazionale. Il 9 maggio 2016 per la prima volta il fabbisogno energetico nazionale \u00e8 stato coperto interamente da energie rinnovabili. Le risorse minerarie sono nel complesso varie ma modeste per quantit\u00e0, e risultano secondarie per lo sviluppo economico. Le principali sono: quarzo, rame, graniti e talco, oro, ferro, gemme, marmo, zinco, piombo, manganese.\nIl settore industriale, quasi completamente concentrato a Montevideo, impiega il 16% della popolazione attiva; la produzione industriale \u00e8 cresciuta del 12,6% nel 2006. Gli stabilimenti lavorano i prodotti agricoli e ittici, ma \u00e8 abbastanza consistente la presenza di industrie chimiche e tessili; \u00e8 attiva la raffinazione di petrolio.\nIl 70% degli occupati lavora nei servizi, tuttavia il terziario \u00e8 poco dinamico, bench\u00e9 cresca il numero dei suoi addetti. Per\u00f2 \u00e8 vivace il turismo, che \u00e8 in aumento. Gli arrivi, provenienti soprattutto dall'Argentina, assicurano un buon afflusso di valuta estera e l'attivit\u00e0 turistica \u00e8 in discreta espansione. La capitale Montevideo chiama un numero notevole di visitatori. Notevoli sono stati gli sforzi per incentrare il terziario verso le tecnologie informatiche, tanto che l'Uruguay \u00e8 diventato in America Latina il primo esportatore di software.\nMoneta.\nL'unit\u00e0 monetaria attuale dell'Uruguay \u00e8 il peso, con tagli di 1 peso, 2 pesos, 5 pesos, 10 pesos, 20 pesos, 50 pesos,100 pesos, 200 pesos, 500 pesos, 1000 pesos e 2000 pesos.\nEsportazioni e importazioni.\nPer quanto riguarda il commercio estero, la bilancia commerciale \u00e8 abbastanza altalenante, nel 2006 \u00e8 in passivo. Le esportazioni di prodotti agricoli ed energia elettrica non compensano infatti le importazioni di beni strumentali e petrolio greggio, il cui peso per l'energia \u00e8 in forte diminuzione.\nTrasporti.\nFerrovie.\nLe ferrovie dell'Uruguay contano circa 2\u00a0900\u00a0km di linee, tutte di scartamento da 1\u00a0435\u00a0mm, trazione Diesel, e solo 11\u00a0km di binario doppio. La met\u00e0 della rete \u00e8 dismessa, mentre transitano solo treni merci nelle tratte di Montevideo-Rivera-Livramento, Piedra Sola-Tres Arboles, Sayago-Minas, Verdum-Planta ANCAP, Carnelli-La Teja, Chamberlain-Paysandu-Salto-Concordia e Algorta Fray Bentos. Attualmente si lavora alla riapertura della tratta 25 de Agosto-San Jos\u00e9-Ombucitos, mentre \u00e8 avvenuta la riapertura della tratta fino a San Jos\u00e9 per il traffico passeggeri nel dicembre del 2006.\nI servizi passeggeri si fanno in tre tratte suburbane partendo da Montevideo verso nord (25 de Agosto, 63\u00a0km), ovest (san Jos\u00e8, 96\u00a0km condividendo i 63\u00a0km della tratta per 25deAgosto) e nordest (Ing. Victor Sudriers, 44\u00a0km, condividendo i primi 8\u00a0km con le altre due) Dal 1\u00ba marzo del 2003 i treni passeggeri partono e arrivano a una nuova stazione 500 metri a nord della Stazione Centrale di Montevideo, la quale \u00e8 chiusa da allora. Questo ha significato la perdita di pi\u00f9 di 100\u00a0000 passeggeri.\nLa Administraci\u00f3n de Ferrocarriles del Estado \u00e8 l'attuale societ\u00e0 amministratrice della rete e dei movimenti dei treni. \u00c8 permessa la circolazione di materiale di altre aziende e istituzioni, di cui varie hanno i loro vagoni e locomotive (ANCAP, AUAR, CEFU, CUCP).\nDati sui trasporti merci per ferrovia\nDati sui trasporti passeggeri (biglietti venduti e abbonamenti, non sono compresi i treni speciali):\nAmbiente.\nLa costituzione del Ministero per l'ambiente (\"Ministerio de Vivienda, Ordenamiento Territorial y Medio Ambiente\") risale al 1991. \nI maggiori rischi ambientali sono legati all'inquinamento dei fiumi, all'erosione dei terreni e alla mancanza di una politica di riciclaggio dei rifiuti.\nLa costruzione pianificata di due cartiere sul corso del fiume Uruguay ha portato a numerose manifestazioni e trattative diplomatiche con l'Argentina.\nL'1% del territorio \u00e8 protetto, lo 0,1% \u00e8 parzialmente protetto.\nL'Uruguay ha sottoscritto i seguenti trattati: Ramsar, CITES, rifiuti tossici (Basilea), emissioni CFC (Protocollo di Montr\u00e9al), biodiversit\u00e0 (CBD), effetto serra (Protocollo di Ky\u014dto).\nL'Uruguay ha sviluppato molto lentamente il tema delle aree protette e non sempre \u00e8 riuscito a organizzarne una gestione efficiente. L'amministrazione delle aree ricade infatti su organismi diversi e non sempre coordinati, condizione che si ripercuote sulle possibilit\u00e0 di valorizzare il ricco patrimonio naturale a disposizione. Parque Anchorena Fondato da Aaron de Anchorena, ricco argentino che \u00e8 riuscito a convertire gli aspri e spogli precipizi che costeggiano il Rio de la Plata in boschi lussureggianti dove convivono specie esotiche e autoctone; \u00e8 uno dei parchi pi\u00f9 importanti per la ricchezza storica e geografica, oltre che per la fauna e la flora. Parque Nacional Santa Teresa Parco costiero a sud di Chuy, \u00e8 costituito da 3000 ha di foresta, con una ricca variet\u00e0 di specie vegetali. Al suo interno, oltre alla fortezza che i portoghesi hanno iniziato a costruire nel 1762, si trova anche la Valle della Luna, una radura di sabbia circondata dal bosco dove nelle notti limpide si riflette la luce della luna. Humedales del Este 2000 ha di paludi, lagune, canali che costituiscono un vasto ecosistema dichiarato Riserva di biosfera dall'UNESCO. Comprende la Laguna de Rocha, la Laguna Castillos e la Laguna Negra.\nCultura.\nLetteratura.\nPoeticamente, nel Settecento e nell'Ottocento i componimenti furono perlopi\u00f9 di stile accademico, ma \u00e8 degna di nota l'opera di poeti come Bartolom\u00e9 Hidalgo, le cui opere ricordavano il mondo gaucho. Nonostante la notevole diffusione del romanticismo nel Paese, non vi furono scrittori di rilievo nell'Ottocento, tranne Juan Zorrilla de San Mart\u00edn, che scrisse il poema \"Tabar\u00e9\". Il modernismo invece riusc\u00ec ad annoverare nel Paese notevoli esponenti, non solo nella prosa ma anche nella poesia: poeti modernisti importanti furono Emilio Frugoni e Alvaro Armando Vasseur.\nMolti movimenti letterari hanno influenzato l'Uruguay: la corrente surrealista si mescol\u00f2 con l'erotismo nelle liriche di Delmira Agustini, fondamentale rappresentante uruguaiana dell'avanguardia di fine Ottocento e inizio Novecento. Nel secolo passato va ricordata la figura poliedrica di Mauricio Rosencof, nato in Uruguay da genitori sfuggiti da una Varsavia ostile agli ebrei, noto e apprezzato per la spontaneit\u00e0 della scrittura e dello stile, autore principalmente di opere teatrali ispirate a personaggi realmente esistiti, che popolavano il quartiere Palermo di Montevideo e la sua infanzia. Ha scritto anche novelle per bambini, narrativa, romanzi e poesie e l'opera a quattro mani \"Memorias dal calabozo\", elaborata tra il 1987 e 1988 con il compagno e vicino di cella Eleuterio Fern\u00e1ndez Huidobro, e pubblicata l'anno successivo. Nel testo descrive l'esperienza all'interno dei Calabozos, luoghi di detenzione degli ostaggi utilizzati per i prigionieri politici durante la dittatura. Le sue opere, il suo stile, il suo messaggio cambiano e si evolvono insieme ai cambiamenti della sua storia personale e della sua crescita politica nel Movimento Tupamaro.\nUn vivaio di poeti ha caratterizzato la ricchissima letteratura locale nella prima met\u00e0 del Novecento: il folclore cominci\u00f2 ad essere presente come tema fondamentale di numerosi componimenti, specie quelli di Emilio Oribe e Ildefonso Pereda Vald\u00e9s. Quotidianit\u00e0 e sperimentalismo poetico hanno caratterizzato moltissimi poeti del Novecento della letteratura dell'Uruguay: i pi\u00f9 importanti sono stati Fernando Pereda e Mario Benedetti. Tra i grandi maestri della narrazione va anche inserito Felisberto Hern\u00e1ndez, indicato come fonte di ispirazione tra gli altri da Gabriel Garc\u00eda M\u00e1rquez, Italo Calvino e Julio Cort\u00e1zar. Inoltre, il racconto \"Il morto\", di Jorge Luis Borges, \u00e8 in parte ambientato in Uruguay.\nAltro scrittore di rilievo a livello internazionale, nel corso del XX secolo, fu Juan Carlos Onetti e tra le scrittrici e poetesse spicca Juana de Ibarbourou.\nMolti poeti furono esiliati durante la dittatura, e finita questa poterono tornare finalmente in patria. Fu il caso, ad esempio, di Eduardo Galeano e di Mario Benedetti, che in \"Andamios\" tratta il tema dell'esilio e del successivo ritorno in patria. \nDa notare il ruolo determinante delle donne nella poetica uruguaiana: poetesse di rilievo sono Amanda Berenguer, Isabella Russell, Idea Vilari\u00f1o, Marosa di Giorgio, Cristina Carneiro e tante altre.\n\u00c8 da ricordare, nel contesto letterario, anche la figura dello scrittore e sociologo Jos\u00e9 Pedro Varela.\nPatrimoni dell'umanit\u00e0.\nL'Uruguay possiede tre siti inseriti nella Lista dei patrimoni dell'umanit\u00e0 dell'UNESCO:\nMusica.\nIn campo musicale nel XX secolo ricordiamo la figura di Alfredo Zitarrosa.\nDa ricordare anche Jorge Drexler, interprete della canzone Al otro lado del r\u00edo, Oscar alla migliore canzone originale 2005.\nCinema.\nTra il XX e il XXI secolo, tra le personalit\u00e0 del cinema uruguaiano, spicca China Zorrilla.\nGastronomia.\nLa cucina uruguaiana \u00e8 caratterizzata soprattutto dalla fusione delle cucine spagnola, italiana e creola; si basa principalmente sull'uso della carne.\nSport.\nCalcio.\nLo sport pi\u00f9 popolare in Uruguay \u00e8 il calcio. La \"Celeste\" (cos\u00ec \u00e8 chiamata dai tifosi la nazionale uruguaiana), \u00e8 una delle pi\u00f9 prestigiose squadre nazionali del mondo, avendo vinto due titoli mondiali, nei mondiali casalinghi del 1930 in finale con l'Argentina (prima edizione assoluta) e nel 1950 in casa dei rivali brasiliani, contro il Brasile. Ha vinto anche due ori olimpici nel 1924 e nel 1928, quando ancora non esisteva il mondiale di calcio. Nel mondiale del 1954 in Svizzera, in quello del Messico nel 1970 e in quello in Sudafrica del 2010 l'Uruguay \u00e8 arrivato quarto, perdendo sempre nella finale terzo-quarto posto, nel primo caso contro l'Austria e negli ultimi due contro la Germania. Vanta inoltre il record condiviso di vittorie della Coppa America, avendo trionfato 15 volte, tante quante quelle dell'Argentina; l'ultima l'ha vinta nel 2011 in finale con il Paraguay.\nUn posto di primo piano tra i calciatori uruguaiani spetta a Juan Alberto Schiaffino, diciassettesimo posto nella classifica Migliori calciatori del XX secolo IFFHS e ancora Alcides Ghiggia, Jos\u00e9 Leandro Andrade, H\u00e9ctor Scarone, Enzo Francescoli e \u00d3scar Tab\u00e1rez (oggi allenatore), mentre il capocannoniere della Nazionale dell'Uruguay \u00e8 Luis Su\u00e1rez, con ben 63 reti.\nGiochi olimpici.\nLa prima medaglia d'oro olimpica (e prima medaglia olimpica) per l'Uruguay \u00e8 stata conquistata dalla Nazionale di calcio dell'Uruguay, ai Giochi olimpici di Parigi 1924.\nL'Uruguay, inoltre, alle Olimpiadi, ha conseguito discreti risultati, totalizzando due medaglie d'oro, due medaglie d'argento e sei medaglie di bronzo."}
{"id": "688206", "revid": "57342", "url": "https://it.wikipedia.org/wiki?curid=688206", "title": "Byron Elsworth Barr", "text": ""}
{"id": "688207", "revid": "57342", "url": "https://it.wikipedia.org/wiki?curid=688207", "title": "Byron Barr", "text": ""}
{"id": "688208", "revid": "57342", "url": "https://it.wikipedia.org/wiki?curid=688208", "title": "Bryant Fleming", "text": ""}
{"id": "688209", "revid": "57342", "url": "https://it.wikipedia.org/wiki?curid=688209", "title": "Ronald Reed", "text": ""}
{"id": "688210", "revid": "74801", "url": "https://it.wikipedia.org/wiki?curid=688210", "title": "Oblast' di Penza", "text": "L'oblast' di Penza \u00e8 un'oblast' della Russia che si estende su un territorio interessato quasi completamente dalle Alture del Volga.\nAttraversata da molti fiumi (Sura, Kabada, Usa, Chop\u00ebr e Mok\u0161a tra i principali) collegati tra loro da decine di canali che hanno favorito l'agricoltura e l'allevamento.\nLe risorse della provincia sono per\u00f2 anche le industrie tra le quali ricordiamo le alimentari, metalmeccaniche, aeronautiche, chimiche e tessili.\nLa capitale Penza ( abitanti) \u00e8 un notevole mercato agricolo e del bestiame e sede di un aeroporto. Caratteristico il turismo balneare sul fiume Sura.\nAltre citt\u00e0 importanti sono: Kuzneck ( abitanti) centro della concia delle pelli con industrie calzaturiere; Serdobsk ( abitanti) famosa per i suoi orologi; Kamenka ( abitanti) ad ovest di Penza con industrie meccaniche e del materiale da costruzione; Ni\u017enij Lomov ( abitanti) con le industrie dei fiammiferi.\nGeografia antropica.\nSuddivisioni amministrative.\n\"Rajon\".\nLa \"oblast\" di Penza comprende 27 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"):\nCitt\u00e0.\nI centri abitati della \"oblast\" che hanno lo \"status\" di citt\u00e0 (\"gorod\") sono 11 (in grassetto le citt\u00e0 sotto la diretta giurisdizione della \"oblast\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 16 (in grassetto gli insediamenti di tipo urbano sotto la diretta giurisdizione della \"oblast\", che costituiscono una divisione amministrativa di secondo livello):"}
{"id": "688214", "revid": "287204", "url": "https://it.wikipedia.org/wiki?curid=688214", "title": "Sollevazione della Grande Polonia (1794)", "text": "La sollevazione della Grande Polonia del 1794 () \u00e8 stata un'insurrezione militare dei polacchi della Grande Polonia contro le forze occupanti prussiane dopo la spartizione della Confederazione polacco-lituana del 1793. Assieme all'attacco del generale Jan Henryk D\u0105browski, la sollevazione del 1794 imped\u00ec ai prussiani di intervenire contro le forze polacche nell'insurrezione di Ko\u015bciuszko della Polonia centrale contro la Russia zarista."}
{"id": "688216", "revid": "1833487", "url": "https://it.wikipedia.org/wiki?curid=688216", "title": "Oblast' di Or\u00ebl", "text": "L'oblast' di Or\u00ebl \u00e8 un'oblast' della Russia che si trova in un territorio interessato interamente dal Rialto Centrale Russo ed attraversato dal fiume Oka e dai suoi affluenti.\nA nord confina con l'oblast' di Brjansk e quella di Kaluga, ad ovest con l'oblast' di Kursk, a sud con l'oblast' di Lipetsk e ad est con quella di Tula.\nLe principali industrie, sulle quali si basa l'intera economia della provincia, sono quelle metalmeccaniche, dei materiali da costruzione, tessili, dell'abbigliamento ed alimentari.\nCitt\u00e0 importanti.\nCapoluogo dell'oblast' \u00e8 Or\u00ebl; altre citt\u00e0 di un certo rilievo sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Or\u00ebl comprende 24 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 7 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 13 (al 1\u00ba gennaio 2010):"}
{"id": "688222", "revid": "729019", "url": "https://it.wikipedia.org/wiki?curid=688222", "title": "Sollevazione della Grande Polonia (1806)", "text": "La Sollevazione della Grande Polonia del 1806 (in polacco: \"powstanie wielkopolskie 1806 roku\") \u00e8 stata una insurrezione militare dei polacchi contro le forze della Prussia, che occupava il territorio della Polonia dopo la seconda spartizione della Confederazione Polacco-Lituana del 1793. La rivolta del 1806 fu organizzata dal generale Jan Henryk D\u0105browski per aiutare le forze francesi comandate da Napoleone che, dopo la schiacciante vittoria di Jena, avanzavano verso est per inseguire i resti dell'esercito prussiano e per affrontare l'esercito russo in arrivo. La rivolta favor\u00ec l'avanzata della Grande Arm\u00e9e ed ebbe una notevole importanza politica, influenzando la successiva decisione di Napoleone di costituire il Ducato di Varsavia con i territori polacchi liberati."}
{"id": "688223", "revid": "125070698", "url": "https://it.wikipedia.org/wiki?curid=688223", "title": "Carlo Blasis", "text": "Biografia.\nDi nobili origini, nacque a Napoli dal musicista Francesco Antonio De Blasis, che si adoper\u00f2 per dargli la migliore educazione possibile anche seguendolo personalmente negli studi musicali. La sua famiglia si trasfer\u00ec in Francia quando lui era ancora bambino ed \u00e8 l\u00ec che ricevette un'educazione molto accurata in tutti i campi del sapere: lettere, matematica e geometria, anatomia, architettura, disegno e pittura. Studi\u00f2 danza con i migliori maestri dell'epoca, tra i quali Jean Dutarque, Jean-Baptiste Blache, Augusto Vestris, Pierre Gardel e Salvatore Vigan\u00f2. Debutt\u00f2 molto giovane e ottenne un notevole successo. Fu molto apprezzato per l'eleganza della sua danza ma all'apice della carriera fu costretto a ritirarsi dalle scene a causa di un incidente al piede.\nDal 1818 al 1823 ha danzato al Teatro alla Scala di Milano in \"Dedalo\" e ne\" La Spada di Kenneth\" di Salvatore Vigan\u00f2 e nel 1819 si \u00e8 cimentato nella coreografia \"Il Finto Feudatario\", che per\u00f2 ha ottenuto uno scarso successo.\nBlasis fu maestro di danza all'Imperial Regia Accademia di Ballo annessa al teatro alla Scala di Milano, istituzione che diresse dal 1837 al 1850. Al suo fianco, in qualit\u00e0 di vice-direttrice e maestra di mimo, la moglie Annunziata Ramaccini. Il suo insegnamento andava oltre la tecnica: egli sensibilizzava gli allievi alla necessit\u00e0 di conoscere le altre arti (pittura, scultura, musica, letteratura), per formare il danzatore soprattutto come uomo e come artista.\nBlasis era un uomo molto colto: oltre che danzatore, coreografo e insegnante di danza, era anche compositore di musica, scrittore, disegnatore e filosofo. Scrisse numerosi trattati e manuali sulla didattica della danza ed \u00e8 considerato il fondatore di un vero e proprio metodo didattico dal quale discenderanno i grandi maestri del tardo Ottocento e del primo Novecento: a partire dal suo allievo Giovanni Lepri, che a sua volta sar\u00e0 il maestro del grande Enrico Cecchetti. Mr. Blasis era uomo colto, letterato egregio ed aveva anche scritto e pubblicato molto intorno all'arte della danza, che conosceva in tutti i pi\u00f9 mirabili dettagli, nelle pi\u00f9 delicate sfumature, rendendola arte intellettuale, e non solo arte ginnastica - Claudina Cucci Pi\u00f9 che per la sua opera di coreografo, \u00e8 noto per essere stato un grande teorico della danza. Nel 1820 pubblic\u00f2 il \"Trait\u00e9 \u00e9l\u00e9mentaire, th\u00e9orique et pratique de l'art de la danse\" in cui analizzava in profondit\u00e0 i meccanismi del movimento. Questo trattato rimane valido ancora oggi come strumento di didattica accademica. \nNel 1828 pubblic\u00f2 il \"Code of Terpsichore\", una sorta di enciclopedia della danza che tratta della storia e della tecnica del balletto. Il libro fu tradotto in francese con il titolo di \"Manuel Complet de la Danse\" nel 1830.\nNel 1857 pubblic\u00f2 a Milano il suo libro pi\u00f9 ambizioso: \"L'uomo fisico, intellettuale e morale\", un testo soprattutto filosofico, in cui si analizza la natura e la struttura dell'essere umano al fine di pervenire all'espressione dei sentimenti tramite le posture e i movimenti del corpo.\nA lui si deve l'invenzione della posa del balletto classico chiamata \"attitude\", ispirata dalla statua del Mercurio del Giambologna. Blasis ha inoltre fissato le regole delle \"arabesque\", dei tempi dell\"adagio\" e degli \"enchainements\" (concatenazioni di passi), ha definito l\"en dehors\" a 180 gradi e ha impostato la struttura della lezione di danza con gli esercizi alla sbarra, gli \"adagio\", le \"pirouettes\" e gli \"allegro\". Gli elementi degli esercizi alla sbarra sono stati tutti ideati da lui e la struttura della lezione da lui definita \u00e8 rimasta la stessa per oltre un secolo e mezzo, arrivando inalterata fino ai giorni nostri. \nBlasis come maestro e direttore della scuola del teatro alla Scala di Milano ha formato e influenzato un'intera generazione di ballerini, tra i quali: Amalia Brugnoli, Lucile Grahn, Carlotta Grisi, Fanny Cerrito, Carolina Rosati, Carlotta Brianza, Pierina Legnani, Maria Giuri, Cecilia Cerri, Ester Teresa Ferrero, Virginia Zucchi, Sofia Fuoco, Claudina Cucchi, Maria Baderna e Giovanni Lepri, futuro maestro di Enrico Cecchetti. Tra i coreografi che studiarono con lui ci furono: Ippolito Monplasir, Giovanni Casati, Ferdinando Pratesi e Pasquale Borri."}
{"id": "688226", "revid": "767487", "url": "https://it.wikipedia.org/wiki?curid=688226", "title": "Sollevazione della Grande Polonia (1846)", "text": "La Sollevazione della Grande Polonia del 1846 (in polacco: \"powstanie wielkopolskie 1846 roku\") \u00e8 stata una insurrezione militare dei polacchi della Grande Polonia contro le forze occupanti prussiane progettata per essere parte di un piano generale di rivolta in tutte e tre le parti della Polonia contro Russia, Austria e Prussia. A causa del fallimento delle altre rivolte, gli organizzatori della rivolta clandestina furono arrestati dalle autorit\u00e0 prussiane e non si svolse nessuno scontro tranne episodi minori a Pozna\u0144 e G\u00f3rczyn."}
{"id": "688227", "revid": "1013865", "url": "https://it.wikipedia.org/wiki?curid=688227", "title": "Oblast' di Orenburg", "text": "L'oblast' di Orenburg \u00e8 un'oblast' della Russia che si estende nella parte sud-orientale della Russia europea ed occupa una vasta zona degli Urali meridionali al confine con il Kazakistan.\nEconomia.\nIl terreno attraversato dal fiume Ural e dai suoi affluenti (Samara, Sakmara, Salmys) \u00e8 molto fertile ed ha favorito le colture agricole, in particolare la cerealicoltura, e le industrie alimentari. Molto sfruttata \u00e8 la caccia con le annesse industrie conciarie, calzaturiere e tessili. Importante l'allevamento (ovini e cavalli).\nCitt\u00e0.\nLa capitale Orenburg ( abitanti) presso la confluenza del fiume Samara nell'Ural possiede un aeroporto e fu fondata intorno al 1750. Dal 1938 al 1957 si chiam\u00f2 \"\u010ckalov\".\nLa seconda citt\u00e0 dell'oblast' \u00e8 Orsk ( abitanti) alla confluenza del fiume Or' nell'Ural, 56 km a monte del bacino omonimo ottenuto con lo sbarramento dell'Ural e nota per le industrie petrolchimiche.\nAltre citt\u00e0 importanti sono: Buzuluk ( abitanti) sul fiume Samara nota per le industrie del legno ed alimentari; Soro\u010dinsk ( abitanti) sul fiume Samara con industrie alimentari; Sol'-Ileck ( abitanti) sul fiume Ilek importante nodo ferroviario della Transcaspica: Akbulak, sul fiume Ilek, grosso mercato del bestiame; Novotroick (), citt\u00e0 mineraria (nichel, cobalto e cromo); Gaj, sulla destra dell'Ural ai piedi dei Monti Urali, con le industrie conciarie; Tjulgan e Novosergijevka.\nGeografia antropica.\nSuddivisioni amministrative.\n\"Rajon\".\nLa \"oblast'\" di Orenburg comprende 35 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 12, tutte sottoposte alla giurisdizione della \"oblast'\" e costituenti pertanto una divisione amministrativa di secondo livello, pari a quella dei \"rajon\":\nInsediamenti di tipo urbano.\nL'unico centro urbano con \"status\" di insediamento di tipo urbano \u00e8 l'insediamento chiuso (\"ZATO\") di Komarovskij."}
{"id": "688229", "revid": "767487", "url": "https://it.wikipedia.org/wiki?curid=688229", "title": "Mondo Generator", "text": "I Mondo Generator sono un gruppo musicale statunitense alternative rock, formato nel 1997 dall'ex bassista di Kyuss e Queens of the Stone Age, Nick Oliveri.\nBiografia.\nNick Oliveri (con il nomignolo Rex Everything) forma i Mondo Generator nel 1997 e con gli amici Josh Homme, Brant Bjork, Rob Oswald ed altri, registra l'album di debutto, \"Cocaine Rodeo\". L'album verr\u00e0 poi pubblicato 3 anni dopo la registrazione, nel 2000, su etichetta Southern Lord Records, visti gli impegni di Oliveri insieme a Homme nei Queens of the Stone Age. L'album fu supportato da qualche apparizione dal vivo durante i tour dei Queens of the Stone Age.\nNel 2003, il gruppo pubblica il secondo album, \"A Drug Problem That Never Existed\". Per la realizzazione di quest'ultimo, Oliveri invita un'altra schiera di amici, tra i quali Dave Catching, Troy Van Leeuwen, Josh Homme, Brant Bjork, Molly McGuire, ed il frontman dei Dwarves Blag Dahlia. Fu pubblicato in collaborazione tra le etichette discografiche Ipecac Recordings di Mike Patton e la Rekords Rekords di Homme. La formazione dal vivo comprendeva Oliveri, Catching, Bjork, e McGuire, e fece un tour di tre mesi in supporto all'album nel nord America e in Europa.\nNei primi mesi del 2004, Oliveri venne allontanato dai Queens of the Stone Age, e annunci\u00f2 quindi che i Mondo Generator sarebbero diventati il suo progetto a tempo pieno. Registr\u00f2 quindi un album acustico, \"Demolition Day\" (pubblicato come solista), ed and\u00f2 in tour in Europa con Brant Bjork and Mark Lanegan Band. Nello stesso anno registr\u00f2 un EP con Catching, McGuire, e Alfredo Hernandez, intitolato \"III The EP\". Nel tour dell'estate 2004 per promuovere il nuovo disco, Oliveri venne alle mani durante un concerto, con un tecnico di un night club tedesco che protestava per il suono del gruppo. Gli altri componenti del gruppo non presero la cosa di buon grado, ed abbandonarono Oliveri per ritornare negli Stati Uniti.\nNel 2005 Oliveri and\u00f2 nuovamente in tour in Europa, facendo da supporto per gruppi come i Mot\u00f6rhead, e suonando anche come componente dei Dwarves. Ingaggi\u00f2 anche Ben Perrier e Ben Thomas del gruppo inglese dei Winnebago Deal per andare in tour. Questa formazione viene frequentemente chiamata \"Winnebago Generator\" dai fan. I tre entrano agli Studio 606 di Los Angeles (di propriet\u00e0 di Dave Grohl dei Foo Fighters) nel dicembre 2005 per la registrazione di un nuovo album dei Mondo Generator.\nNel luglio del 2006, Perrier e Thomas lasciano i Mondo Generator senza spiegazioni. Da questo momento Oliveri rinomina il gruppo in Nick Oliveri and the Mondo Generator, e firma un contratto con la Mother Tongue Records, che pubblica il nuovo album, \"Dead Planet (Sonic Slow Motion Trails)\" nel settembre del 2006."}
{"id": "688230", "revid": "88812", "url": "https://it.wikipedia.org/wiki?curid=688230", "title": "Processo di costruzione teorica", "text": "Un processo di costruzione teorica \u00e8 un procedimento che segue una serie di fasi che vanno dalla formulazione di una ipotesi fino al momento della verifica posta dal confronto con la realt\u00e0. Esso \u00e8 un processo progressivo e cumulativo di enunciati molto generali determinati da una serie ripetuta di tentativi di confutazione, finalizzati a dare validit\u00e0 e riconoscimento ad una specifica teoria. \nLe fasi pi\u00f9 salienti di tale processo di costruzione teorica sono: "}
{"id": "688236", "revid": "6923", "url": "https://it.wikipedia.org/wiki?curid=688236", "title": "Dacia 2000", "text": ""}
{"id": "688237", "revid": "297059", "url": "https://it.wikipedia.org/wiki?curid=688237", "title": "Sollevazione della Grande Polonia (1848)", "text": "La sollevazione della Grande Polonia del 1848 (in polacco \"Powstanie wielkopolskie 1848 roku\") \u00e8 stata una insurrezione militare dei polacchi del Granducato di Pozna\u0144 contro le forze occupanti prussiane che si svolse durante il periodo della Primavera dei popoli. Fu organizzata politicamente dal \"Comitato Nazionale di Pozna\u0144 (Komitet Narodowy w Poznaniu)\". Dopo le vittorie militari nelle battaglie Miloslaw e Sokolow, l'ala sinistra della dirigenza tent\u00f2 di far evolvere la strategia di guerriglia in guerra popolare, mentre la destra tent\u00f2 di negoziare pi\u00f9 autonomia per il Granducato. L'atto di capitolazione fu firmato il 9 maggio 1848."}
{"id": "688248", "revid": "287204", "url": "https://it.wikipedia.org/wiki?curid=688248", "title": "Renault 12", "text": "La Renault 12 \u00e8 un'automobile di classe media prodotta in Francia dalla Renault tra il 1969 ed il 1980. Venne costruita anche in diversi altri mercati nel mondo. In alcuni di questi mercati, con piccole modifiche, rimase in listino fino ai primi anni 2000.\nStoria.\nGenesi del modello.\nLa storia della \"Renault 12\" affonda le sue radici fin gi\u00e0 al 1963, vale a dire solo un anno dopo il lancio della Renault 8 che avrebbe dovuto sostituire. \u00c8 stato infatti in quell'anno che l'ufficio di design della Casa di Billancourt aveva realizzato un modello denominato \"Sabot\", caratterizzata da linee spigolose, corpo vettura a due volumi simile a quello di una coup\u00e9 e basata sulla meccanica della spartana R4. In realt\u00e0, il progetto relativo alla sostituta della \"R8\" non fu avviato che nel 1964 sotto il codice di Progetto 117, e coordinato dall'allora responsabile di progettazione, Yves Georges, ma fu proprio alla Sabot che i designers della Casa cercarono di ispirarsi. La vettura che doveva derivare dalla \"Sabot\" avrebbe dovuto essere evoluta dagli stilisti Renault in chiave pi\u00f9 consona ad un modello da famiglia, oltretutto destinato ad una clientela tradizionalista, quindi a quattro porte e a tre volumi, accantonando quindi la soluzione del portellone che gi\u00e0 stava per essere introdotta (con parecchio clamore) sulla R16. Far scaturire un modello d'impostazione tradizionalista da un prototipo tutto sommato avveniristico per quei tempi (si tenga presente che le linee spigolose sarebbero state un motivo ricorrente nel decennio seguente, ma non di certo nei primi anni sessanta) non fu certamente un compito facile per l'\u00e9quipe di designers diretta da Gaston Juchet, gi\u00e0 autore della \"R16\". L'eclettico responsabile del centro stile Renault di allora non seppe trattenersi dal proporre soluzioni estremamente originali e promosse quindi un'idea di un suo collaboratore, Robert Boyer, che esegu\u00ec lo schizzo di una vettura caratterizzata da fari asimmetrici, ossia due sul lato destro ed uno sul lato sinistro. Tale soluzione, datata 1965, avrebbe continuato a perdurare anche negli anni seguenti, immediatamente prima del lancio del modello definitivo. Nel frattempo stavano prendendo forma anche le restanti linee del corpo vettura. tra il 1967 ed il 1968 vennero praticamente congelate le linee definitive della vettura finale. Rimase invariata la soluzione dei fari asimmetrici, ma ancora per poco: essa infatti non fu mantenuta per l'impossibilit\u00e0 di poterla omologare in tutti i Paesi in cui la commercializzazione e/o produzione della vettura fosse stata prevista. Il presidente della R\u00e9gie Pierre Dreyfus, infatti, voleva che questa vettura divenisse un'autentica world car, da poter esportare e far produrre con successo anche in svariati altri paesi nel mondo. Non voleva quindi che la nuova berlina fosse troppo stravagante, ma anzi che fosse il pi\u00f9 \"trasversale\" possibile in maniera tale da poter mettere d'accordo gusti ed esigenze differenti. Per questo motivo doveva proporre linee moderne ma allo stesso tempo essere intrisa di elementi tradizionali, cos\u00ec da poter divenire anche un'alternativa alla pi\u00f9 innovativa \"R16\", che invece era fatta per una clientela pi\u00f9 moderna, oltre che con maggiori disponibilit\u00e0 economiche. Perci\u00f2, dal punto di vista meccanico si ebbe la gran svolta determinata dal passaggio alla trazione anteriore, un passaggio obbligato per la Renault, dal momento che oramai alcuni suoi modelli gi\u00e0 adottavano tale schema e che anche la concorrenza stava gradualmente compiendo tale svolta. Ma la trazione anteriore fu in realt\u00e0 l'unica grossa novit\u00e0 tecnica richiesta come contenuto del progetto \"117\". Per il resto non solo si scelsero soluzioni gi\u00e0 ampiamente collaudate, ma addirittura per certi versi si effettuarono alcuni passi indietro. Infatti, se per quanto riguarda la gamma motori si opt\u00f2 per unit\u00e0 motrici derivate dalla famiglia Cl\u00e9on, nell'ambito della meccanica telaistica si pass\u00f2 addirittura dal retrotreno a ruote indipendenti a quello ad assale rigido. Ci\u00f2 allo scopo di abbattere i costi e rendere la futura \"Renault 12\" un modello appetibile anche per quei mercati dove le condizioni economiche erano meno favorevoli.\nProprio per garantire l'affidabilit\u00e0 della nuova vettura anche in quei Paesi dalle condizioni climatiche particolari e spesso dalla rete viaria in pessimo stato, i prototipi furono testati in Brasile ed in Africa.\nDebutto.\nLa presentazione della nuova Renault 12 avvenne al 56\u00ba Salone di Parigi del 1969: qui dodici esemplari furono disposti su uno spazio ampio dove altrettante ballerine diedero vita ad uno spettacolo dal vivo per celebrare la nascita della vettura. Scopo dello spettacolo fu anche quello di mostrare le varie tipologie di clientela (dodici, secondo la Casa, da cui la denominazione della vettura) che avrebbero potuto essere attratte dalla R12. La stampa fu impressionata dallo show e consum\u00f2 fiumi d'inchiostro nei giorni seguenti per parlare di questo debutto della nuova berlina francese, senza tralasciare le dichiarazioni dei vertici Renault che sottolinearono l'importanza strategica di questo modello, il cui compito sarebbe stato quello di superare il milione di esemplari l'anno.\nDurante il periodo della kermesse parigina, alcuni esemplari vennero parcheggiati lungo le banchine di attesa di alcune stazioni della metropolitana parigina, sempre a scopo promozionale.\nDesign ed allestimenti.\nPur conservando una linea che a grandi linee poteva essere definita classica, la Renault 12 incorporava anche alcuni elementi stilistici tutt'altro che banali e tutt'altro che nascosti. Il suo corpo vettura a tre volumi \u00e8 stato ottenuto lavorando alacramente sulla base del prototipo Sabot. Quest'ultimo, gi\u00e0 provvisto di per s\u00e9 di un cofano anteriore dall'andamento leggermente spiovente, \u00e8 stato pi\u00f9 e pi\u00f9 volte ridisegnato nella parte posteriore allo scopo di ottenere un terzo volume posteriore riservato al bagagliaio, ma senza stravolgere il concetto originario, ed anzi permettendo all'osservatore di intravederne ancora i caratteri essenziali. Vista di profilo, la vettura appare quasi simmetrica tra parte posteriore ed anteriore, proprio per il fatto di essere caratterizzata da un andamento spiovente sia per quanto riguarda il muso sia per quanto riguarda la coda. Tale soluzione stilistica fu criticata dai detrattori che pronosticarono un flop commerciale per la R12, prospettiva che successivamente in realt\u00e0 non si verific\u00f2. Ed \u00e8 sempre osservando la vettura lateralmente che si scorgono altre caratteristiche stilistiche particolari, come ad esempio il frontale tronco, cos\u00ec come tronco \u00e8 il disegno della coda, caratterizzata da piccoli gruppi ottici a sviluppo orizzontale. Nel frontale, invece, la calandra interamente in plastica nera fa da sfondo a grossi gruppi ottici di forma quadrilatera, ma dagli angoli arrotondati. al centro della calandra era presente un'area trapezoidale all'interno della quale trovava posto un piccolo stemma della Losanga, secondo uno stilema gi\u00e0 visto nella \"R16\". Un'ultima particolarit\u00e0 stilistica sta nel montante posteriore, assai pi\u00f9 massiccio degli altri e dotato di tre sottili prese d'aria disposte verticalmente.\nInternamente la vettura era invece piuttosto sobria e non vi erano caratteristiche di sorta: nell'allestimento di base, denominato \"L\", era presente una panca anteriore a schienale fisso, mentre nell'allestimento superiore, denominato \"TL\", erano invece presenti due sedili separati con schienale regolabile. In ogni caso, i rivestimenti dei sedili erano in tessuto, ma a richiesta si poteva optare per il rivestimento in skai. Gi\u00e0 dall'allestimento base la dotazione era abbastanza completa per l'epoca, e comprendeva un vano portaoggetti illuminato, cos\u00ec come illuminato era anche il bagagliaio, la cui capacit\u00e0 totale raggiunge 420 litri per tutte le versioni. L'allestimento superiore non prevedeva molto di pi\u00f9 rispetto a quello di base: la \"12 TL\" usciva di serie con la vernice metallizzata ed i vetri leggermente oscurati con parabrezza stratificato.\nMeccanica e motori.\nDal punto di vista tecnico, la R12 nasceva su un pianale specifico che faceva da base ad una struttura monoscocca, soluzione da cui gi\u00e0 in quegli anni solo pochi modelli si stavano ancora dissociando. L'unica grande novit\u00e0 sta nello schema meccanico generale che abbraccia la filosofia del \"tutto avanti\" in luogo del \"tutto dietro\" tipico dei modelli precedenti (\"R8\", Dauphine e 4CV). La particolarit\u00e0 per\u00f2 sta nel fatto che il motore \u00e8 posizionato a sbalzo, aspetto che avrebbe reso la vettura un po' pi\u00f9 sottosterzante in curva rispetto alla concorrenza con motore posizionato all'altezza dell'avantreno. Per quanto riguarda il restante comparto meccanico e motoristico \u00e8 invece alquanto tradizionale e propone un avantreno a ruote indipendenti con quadrilateri deformabili, senza contare il retrotreno ad assale rigido, decisamente anacronistico. Entrambi gli assi sono dotati di molle elicoidali, ammortizzatori idraulici telescopici e barre antirollio. L'impianto frenante era di tipo misto, cio\u00e8 con dischi all'avantreno e tamburi al retrotreno, mentre lo sterzo era a cremagliera.\nAl suo debutto era prevista in una sola motorizzazione, consistente nel motore Cl\u00e9on-Fonte da 1289 cm\u00b3 con alimentazione a carburatore monocorpo e potenza massima di 54 CV. Per quanto riguarda la trasmissione, la \"R12\" si avvaleva di un cambio manuale a 4 marce.\nEvoluzione.\nCon tali caratteristiche cominci\u00f2 la sua carriera commerciale: nonostante essa sia unanimemente considerata come l'erede dei modelli R8 ed R10, la motorizzazione da 1.3 litri con cui era equipaggiata, ma anche le sue dimensioni sensibilmente superiori a quelle delle concorrenti, le consentivano di rivaleggiare anche con modelli di classe immediatamente superiore, come l'Audi 60 e la Simca 1301.\nL'allargamento della gamma.\nDurante il primo anno di produzione non vi furono che aggiornamenti di dettaglio: gli unici degni di nota sono quelli relativi alle cinture di sicurezza anteriori che divennero di serie per via dell'entrata in vigore di una legge in Francia che le imponeva in tutte le auto di nuova produzione. Le cinture posteriori rimasero invece opzionali, mentre il portaoggetti sulla plancia ricevette una coperchio (prima era aperto). Nell'autunno dell'anno seguente si ebbe la presentazione di due versioni agli antipodi tra loro: la giardinetta \"Break\" e la sportiva \"Gordini\".\nLa versione Break.\nNel settembre del 1970 venne lanciata un'importante novit\u00e0: i detrattori che ne criticavano la capacit\u00e0 del bagagliaio migliorabile trovarono maggior soddisfazione con l'arrivo della \"12 Break\", ossia la versione familiare a 5 porte, disponibile negli stessi allestimenti delle versioni berlina. La 12 Break seguir\u00e0 fin dalla sua nascita le stesse evoluzioni della berlina e sar\u00e0 molto apprezzata per la sua praticit\u00e0 e le sue notevoli doti di carico. Tali doti spinsero la Casa francese ad introdurre poco dopo anche la versione \"Commerciale\", priva del divanetto posteriore, che lasci\u00f2 il posto ad uno spazioso vano spoglio per il carico delle merci. Erano disponibili fino a 1.65 metri cubi di capacit\u00e0 di carico, un vero record per una vettura che, rispetto alla berlina, era cresciuta di appena 6\u00a0cm, portandosi a 4.40 metri. Quanto alla portata massima, la Commerciale consentiva il trasporto di merce fino a 435\u00a0kg. Esternamente, la Break e la commerciale erano identiche e si distinguevano dalla berlina, oltre che per il completo ridisegnamento della parte posteriore, anche per il differente disegno dei gruppi ottici posteriori, questa volta a sviluppo verticale.\nDisponibili inizialmente nel solo allestimento \"L\", la Break e la Commerciale furono oggetto di un'accurata campagna di lancio da parte della Casa di Billancourt che ne esalt\u00f2 le doti di sicurezza anche a pieno carico, la guida piacevole, la linea tutt'altro che pesante, le grandi superfici vetrate e l'equipaggiamento non pi\u00f9 cos\u00ec semplificato come nelle giardinette e nelle auto destinate ad uso commerciale viste fino a quel momento.\nLa versione Gordini.\nL'altra grande novit\u00e0 del 1970 fu la \"12 Gordini\", un modello che va a raccogliere il testimone della precedente, indimenticata versione Gordini della R8, che fece da nave scuola per parecchi appassionati piloti alle prime armi.\nIl nuovo modello sportivo ha avuto una gestazione piuttosto lunga: il suo sviluppo \u00e8 cominciato infatti nell'estate del 1969, poco prima del lancio della berlina normale, e fu portato avanti dalla Renault e dalla Alpine. Di Amedeo Gordini, il grande preparatore resosi famoso negli anni cinquanta con i successi delle versioni pepate della 4CV e della Dauphine, non rimase che il nome. Il progetto della 12 Gordini fu affidato a Georges Dalboussiere che fece testare la vettura in maniera severissima, lungo le piste africane solitamente destinate al Rally del Marocco. Da qui e da altri successivi test sui medesimi tracciati emersero alcuni punti da rivedere, inerenti al telaio, che era assolutamente da migliorare se si volevano raggiungere prestazioni convincenti. Ci\u00f2 che rendeva perplessi i collaudatori fu tra l'altro un test condotto su pista contro la R8 Gordini, rispetto alla quale la versione sportiva della R12 era riuscita a migliorare i tempi di appena mezzo secondo. Ci\u00f2 fu dovuto al forte sottosterzo dato dal posizionamento a sbalzo del motore, fatto che costringeva i piloti a forti rallentamenti in curva i quali penalizzavano i tempi finali. Per apportare decisive migliorie, vennero rivisti tutti gli aspetti della meccanica telaistica della vettura: avantreno e retrotreno furono irrigiditi e ribassati, ed in particolare venne montata una barra antirollio anteriore di maggior diametro, mentre l'asse rigido posteriore si avvalse del sostegno di triangoli superiori e bracci inferiori. Lo sterzo divenne pi\u00f9 diretto ed in grado di effettuare la sterzata completa in meno giri di volante.\nNel frattempo, vennero raccolti per\u00f2 gi\u00e0 126 ordini da parte di altrettanti piloti desiderosi di partecipare alla \"Coppa Gordini\" con la nuova vettura. Essi ricevettero le vetture solo nel febbraio del 1971, e con le modifiche di telaio appena descritte. Questi 126 esemplari di R12 Gordini sono considerati la produzione di pre-serie, in quanto la Casa francese era intenzionata ad apportare ulteriori aggiornamenti alla vettura. Gli esemplari di pre-serie erano tra l'altro equipaggiati con sedili mutuati dalla versione \"L\", mentre nella versione definitiva sarebbero stati utilizzati sedili tratti dalla versione \"TL\". Inoltre, sempre per quanto riguarda gli esemplari di pre-serie, furono montati dei pannelli porta semplificati senza poggiabraccia. Tra le soluzioni che invece vennero adottate gi\u00e0 in questi esemplari, e che sarebbero rimaste anche nella serie vera e propria, vi fu l'eliminazione dei paraurti, sia anteriori che posteriori. Per quanto riguarda il motore, esso \u00e8 in pratica una versione spinta dell'unit\u00e0 da 1565\u00a0cm\u00b3 montata sulla R16 TS. Del motore originario fu modificato il rapporto di compressione, portato a 10,25:1, furono modificate le camere di scoppio e furono montati due carburatori doppio corpo Weber da 45. Come risultato si raggiunse una potenza massima di 113 CV DIN. Nuovo anche il cambio, sempre manuale ma a 5 marce. Tale gruppo motopropulsore fu una delle prime soluzioni approvate prima ancora di dover ricorrere a tutta quella serie di modifiche al telaio appena descritte. Ma la Renault, anche dopo la consegna degli esemplari di pre-serie, volle rivedere ed aggiornare nuovamente la vettura. Perci\u00f2 la commercializzazione della R12 Gordini non fu avviata che nel settembre del 1971, un anno dopo la sua presentazione.\nI primi anni di produzione.\nA parte le difficolt\u00e0 incontrate durante lo sviluppo della versione \"Gordini\", la restante gamma della 12 si inoltr\u00f2 nel nuovo decennio forte dei consensi di pubblico ottenuti: negli ultimi mesi del 1969 (i primi della sua carriera commerciale), la berlina fu ordinata in 13.784 esemplari, ai quali si aggiunsero gli oltre 203.000 ordini raccolti durante l'intero anno seguente. Vendite a valanga anche durante i due anni successivi, con picchi produttivi che arrivarono a ben 1.300 esemplari al giorno. Per contro, l'unico aggiornamento significativo alla gamma arriv\u00f2 solo nell'autunno del 1972, quando venne introdotta la \"12 TS\", un modello intermedio tra le placide L e TL e la rabbiosa Gordini. La TS era equipaggiata dallo stesso motore 1.3 delle due versioni di base, ma con potenza portata a 60 CV DIN (68 CV SAE) grazie all'ausilio di un carburatore doppio corpo. Si tratta dello stesso motore montato sulla Renault 15 TL, la coup\u00e9 lanciata solo l'anno precedente e derivata proprio dalla R12. La TS era anche caratterizzata da un equipaggiamente pi\u00f9 ricco rispetto alle due versioni minori: del corredo di serie fanno parte anche i nuovi cerchi di disegno specifico, i faretti antinebbia supplementari e addirittura i sedili anteriori con poggiatesta integrato. Questi nuovi componenti della dotazione di serie diedero un tocco di sportivit\u00e0 a questa versione, che riscosse da sola un gran successo di vendite. Per quanto riguarda il resto della gamma, non vi furono che aggiornamenti di dettaglio: uno dei pi\u00f9 significativi riguard\u00f2 la leva del freno a mano, che venne spostata dalla plancia al tunnel centrale. Ci\u00f2 comport\u00f2, nella versione L, la sostituzione della panchetta anteriore con due sedili separati. La lista degli optional si arricch\u00ec con l'arrivo delle luci di retromarcia. Sempre nel 1972 la Gordini ricevette i paraurti sia davanti che dietro.\nNel 1974 vi furono molte novit\u00e0: l'allestimento TS fu esteso anche alla versione Break, dando luogo ad una giardinetta ancor pi\u00f9 improntata al lusso rispetto alle altre Break. Per la prima volta dall'uscita di produzione della Fr\u00e9gate Manoir (14 anni prima) la gamma Renault includeva una giardinetta con ben altre pretese che quelle di una vettura da lavoro. Entrambe le versioni TS (sia berlina che Break) ricevettero nuovi fari con proiettori allo iodio incorporati, il che permise l'eliminazione dei faretti supplementari utilizzati fino a quel momento. Nello stesso periodo, la gamma si estese ulteriormente con l'arrivo della \"12 TR\", ossia la versione con cambio automatico, in questo caso a 3 rapporti. Il motore era quello della TS, e cos\u00ec pure i sedili integrali, mentre il restante allestimento interno era quello della TL. Nel mese di luglio, la Gordini cess\u00f2 di essere prodotta e termin\u00f2 quindi la sua carriera senza essere riuscita a sostituire realmente la R8 Gordini nel cuore degli appassionati. Ritrover\u00e0 per\u00f2 sempre maggior gloria negli anni successivi. Negli ultimi mesi di produzione, tale versione ricevette alcuni aggiornamenti sia meccanici (nuova scatola del cambio) sia estetici (far supplementari a plastiche bianche, nuova gamma colori, ecc). Inoltre vi era la possibilit\u00e0 di far installare un motore 1.6 da ben 160 CV, per i clienti che volevano utilizzare la vettura anche in ambito sportivo, con un consumo, su strada, alquanto inferiore rispetto alla versione meno potente. In autunno, vi furono nuovi aggiornamenti: si ebbe infatti l'introduzione della \"Break TR\", mentre le Break di base vennero subirono un cambio di denominazione: la Break L divenne \"Break LN\", mentre la Break TL cambi\u00f2 in \"Break TN\".\nIl restyling di mezza et\u00e0 e gli ultimi anni.\nNell'estate del 1975 la \"R12\" fu sottoposta ad un marcato restyling che interess\u00f2 innanzitutto il frontale, dove a fianco degli stessi fari della versione pre-restyling, comparvero una nuova calandra sempre in plastica nera ed un nuovo stemma della Casa di Billancourt, il tutto contornato da una cornice color grigio argento che avvolgeva anche i proiettori, dando l'impressione che invece fossero stati anch'essi rivisitati. Rimanendo nella zona anteriore della vettura, gli indicatori di direzione e le luci di posizione furono incorporati nel paraurti, anch'esso rinnovato. Lateralmente, si ebbero poche novit\u00e0, tra cui la scomparsa della piccola presa d'aria a sviluppo verticale lungo il montante posteriore, sostituita da una presa d'aria romboidale e posta alla base del montante stesso. Nella parte posteriore i piccoli fari usati fino a quel momento lasciarono il posto a gruppi ottici pi\u00f9 grandi e dalla grafica meglio definita. Sopra di essi venne applicata una banda nera a tutta larghezza, mentre in basso venne montato un nuovo paraurti, analogamente a quanto fatto per il frontale. Tali modifiche estetiche riguardarono solo la berlina: la \"Break\" venne ridisegnata solo nel frontale. Anche nell'abitacolo si ebbero aggiornamenti: cambiarono il cruscotto ed il volante, passato da due a quattro razze. La versione \"TS\" ricevette nuovi cerchi dal disegno pi\u00f9 moderno, mentre i suoi sedili, sempre di tipo integrale, vennero ridisegnati nella parte superiore, che divenne cava. La gamma motori rimase invariata.\nAlla fine di quel 1975, le versioni \"Break LN\" e \"TN\" ritornarono alle loro precedenti denominazioni (\"L\" e \"TL\"), mentre la versione \"TR\" dotata di cambio automatico, fin\u00ec per essere battezzata semplicemente Automatic.\nAll'inizio del 1976, una nuova versione \"Break\" and\u00f2 a completare la gamma, ossia la Soci\u00e9t\u00e9, variante commerciale con vetrature posteriori eliminate in favore di lamierati verniciati. In pratica era una versione van derivata dalla \"Break TL\" di cui riprendeva allestimento e motore. Da qui in poi, cominci\u00f2 la fase calante per la carriera della \"R12\" in Europa: durante lo stesso anno la \"R12\", fino a quel momento la pi\u00f9 venduta nella gamma Renault, si vide superare nelle vendite dalla Renault 5, pi\u00f9 piccola ed economica per l'utilizzo urbano. Ci\u00f2 fu dovuto anche ad un altro evento: tra la \"R12\" e la \"R5\" and\u00f2 infatti ad inserirsi la Renault 14, una berlina 2 volumi che sebbene non abbia incontrato un gran successo, riusc\u00ec a sottrarre clienti alla \"R12\". Verso la fine del 1976, la gamma ricevette aggiornamenti di dettaglio, concentrati praticamente solo negli allestimenti interni (strumentazione con lancette color arancio, nuove cinture di sicurezza con avvolgitore, moquette sulle versioni \"TL\" e \"TS\", ecc). Un'altra novit\u00e0 fu la riduzione della potenza massima nella \"L\", che ora poteva disporre solamente di 50 CV, ma poteva in compenso essere alimentata anche con benzina normale.\nNel 1977 l'unica novit\u00e0 nella gamma fu la soppressione della versione \"12 L\", ribattezzata semplicemente come \"12\", senza alcuna sigla che ne indicasse il livello di allestimento.\nNel 1978, in occasione dei Mondiali di calcio in Argentina, la Renault lanci\u00f2 una campagna di promozione per la \"R12\", che nel Paese sudamericano era gi\u00e0 prodotta da tempo e molto popolare. La manifestazione calcistica, ovviamente seguita in tutto il mondo, fece in modo che la \"R12\" visse un suo nuovo momento di gloria anche in Europa, l'ultimo della sua carriera nel Vecchio Continente. Infatti, gi\u00e0 da qualche mese era stata lanciata la Renault 18, destinata a sostituire proprio la \"R12\". Sempre nel 1978, stavolta in autunno, scomparvero dal listino le berline \"TS\" ed \"Automatic\", ma rimasero come versioni \"Break\", mentre la versione \"Soci\u00e9t\u00e9\" vide il proprio allestimento semplificarsi e divenire analogo a quello delle \"Break\" in allestimento base.\nNel 1979, la gamma sub\u00ec un taglio netto e drastico, riducendosi alle sole versioni \"TL\", sia berlina che \"Break\". L'anno seguente, anche queste versioni scomparvero dal listino sancendo cos\u00ec la fine della fortunata carriera commerciale della \"R12\" in Europa.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma della \"Renault 12\" in Europa:\nLa produzione nel resto del mondo dagli anni '80 in poi.\nLa R12 continu\u00f2 ad essere prodotta per molti altri anni in numerosi altri paesi, su licenza, tra cui l'Argentina, la Romania e la Turchia. Anche in Europa vi furono alcuni Paesi in cui la gamma differiva, a volte anche di molto. La produzione della vettura, in molti casi, termin\u00f2 addirittura nei primi anni del XXI secolo.\nIn Romania.\nLa \"Renault 12\" \u00e8 stata prodotta su licenza dalla Dacia fin dal 1969, in contemporanea con la \"R12\" prevista nel resto d'Europa. La denominazione cambi\u00f2 e la vettura fu venduta come \"Dacia 1300\". La vettura ottenne un enorme successo in patria ed \u00e8 frequente trovare ancora diversi esemplari in circolazione. La sola berlina \u00e8 stata prodotta in 1.716.660 esemplari solo in Romania, pi\u00f9 le versioni \"Break\" e senza contare le inedite varianti coup\u00e9, berlina a 2 volumi e pick-up. Gli ultimi esemplari della \"Dacia 1300\" berlina uscirono dalle linee di montaggio di Mioveni nel 2004 e le sue versioni pick-up arrivarono addirittura ad essere prodotte fino al 2006.\nIn Europa.\nOltre che in Francia ed in Romania (come \"Dacia\"), la \"R12\" fu prodotta anche in altri Paesi europei, di seguito elencati:\nIn Nordamerica.\nLa \"R12\" fu commercializzata anche negli Stati Uniti ed Canada: in questi Paesi la vettura ottenne solo moderati consensi. Negli Stati Uniti non venne molto apprezzata ed i pochi esemplari venduti furono per la maggior parte versioni dotate del motore da 1565\u00a0cm\u00b3 preso pari pari dalla \"R16\", ma rivisitato in modo da soddisfare le severe normative antinquinamento vigenti oltreoceano. Tra le altre particolarit\u00e0 di queste \"r12\" va ricordato il frontale a doppi fari tondi ed i paraurti pi\u00f9 prominenti. Tali adattamenti fecero lievitare il prezzo finale, per cui la \"R12\" divenne poco concorrenziale, specialmente dopo che la stampa statunitense si accan\u00ec contro le scarse doti di confort, la climatizzazione di scarso livello e lo sterzo non servoassistito. And\u00f2 un po' meglio in Canada, Paese che la Renault considerava ancora ai limiti della sostenibilit\u00e0 per quanto riguarda la commercializzazione della vettura, poich\u00e9 consentiva ancora di ottenere utili a livelli apprezzabili.\nIn Messico.\nNel 1969, in contemporanea con il lancio in Europa occidentale e l'avvio della produzione Dacia in Romania, la \"Renault 12\" ha cominciato ad essere prodotta in Messico, presso lo stabilimento DINA SA di Sahag\u00f9n (Stato di Hidalgo). Come in Europa, le versioni iniziali erano due: \"L\" e \"TL\". A partire dal 1974 la gamma si ampli\u00f2 con l'arrivo della familiare, con allestimento \"TN\", e della versione \"TS\". Nel 1979 la gamma riceve il suo ultimo aggiornamento con l'arrivo della Renault 12 Routier, un modello di punta con motore 1.6 da 72 CV. Esteticamente la \"Renault 12 Routier\" si distingueva dal resto della gamma per il frontale a quattro fari tondi. Nel 1980, l'arrivo della \"R18\" sanc\u00ec l'eliminazione di tutte le \"R12\" da listino messicano, tranne la versione \"Routier\", che rimase in vendita fino al 1984, anno in cui verr\u00e0 sostituita dalla Alliance, variante americana della \"Renault 9\".\nIn Sudamerica.\nLa produzione della \"Renault 12\" in Sudamerica ha coinvolto fondamentalmente due Paesi, l'Argentina e la Colombia. Inizialmente anche lo stabilimento Willys-Overland di S\u00e3o Bernardo do Campo (San Paolo), in Brasile, doveva costituire un altro nodo produttivo della \"Renault 12\" in Sudamerica. Ma le difficolt\u00e0 finanziarie incontrate da tale stabilimento durante la seconda met\u00e0 degli anni sessanta lo posero nella condizione di dover cercare un acquirente. Fu la Kaiser, che detentrice della maggioranza delle quote dello stabilimento a decidere di vendere l'attivit\u00e0. Renault, che invece deteneva solo l'8.5% di tale pacchetto, non pot\u00e9 opporsi. Lo stabilimento Willys-Overland sudamericano venne dunque rilevato nel 1967 dalla Ford quando il progetto \"M\", equivalente al progetto \"117\" in Europa, era gi\u00e0 stato avviato. I nuovi padroni della Willys-Overland brasiliana proseguirono con tale progetto, reinterpretandolo in diversi punti ed alla fine diedero alla luce la Ford Corcel, praticamente una \"Renault 12\" reinterpretata dalla Ford con carrozzeria completamente differente.\nNegli altri due Paesi dell'America Latina la \"Renault 12\" venne invece regolarmente prodotta ed ottenne anche un buon successo di vendite, oltre che buoni risultati in ambito sportivo:\nLa produzione della \"R12\" in Colombia cess\u00f2 nel 1981: in totale nello stabilimento SOFASA furono prodotti 56.250 esemplari di \"R12\".\nIn Turchia.\nDal 1970 al 1999 la \"R12\" venne prodotta nello stabilimento Oyak-Renault di Bursa, in Turchia. Anche nella penisola anatolica la vettura riscosse un gran successo e molti esemplari vennero esportati anche in alcuni Paesi africani come ad esempio il Benin e pure in Paesi del Medio Oriente. La \"Toros\" fu disponibile nella gamma turca sia come berlina che come \"Break\". Nel 1989 si ebbe un restyling per la gamma turca, in seguito al quale la \"R12\" venne ribattezzata Toros. Ancora oggigiorno la \"R12\" e la \"Toros\" sono modelli assai popolari ed oggetto di culto da parte degli appassionati locali, che li utilizzano persino come basi per elaborazioni tuning. In totale vennero prodotti 700.000 esemplari di \"R12\"/\"Toros\".\nIn Oceania.\nLa \"R12\" venne prodotta in Australia presso lo stabilimento \"Renault Australia Pty. Ltd.\" di Victoria. La gamma era costituita da un solo allestimento denominato \"GL\" (mai visto in Europa) ed era equipaggiata con il 1.3 Cl\u00e9on. L'assemblaggio avveniva utilizzando parte dei componenti della \"R12\" ed in parte mediante componenti inviati da fornitori locali. La \"Renault 12\" vinse il premio di \"Auto dell'Anno\" d'Australia del 1970. Nel 1975 venne ristilizzata in contemporanea con il modello europeo, mentre nel 1976 il motore 1.3 venne sostituito dal motore 1.4, sempre della famiglia Cl\u00e9on. Infine nel 1978 la vettura venne ribattezzata Renault Virage, simile alla precedente \"R12\" ma dotata di doppi proiettori circolari sul frontale in luogo dei gruppi ottici precedenti. La produzione in Australia termin\u00f2 nel 1980.\nAnche in Nuova Zelanda vi fu un sito in cui la \"R12\" fu assemblata: lo stabilimento Campbell situato nella citt\u00e0 di Thames. Anche in questo caso la vettura era costituita solo in parte da componenti inviati dall'Europa, per la precisione solo il 50% dei componenti. Il resto veniva acquistato in loco.\nIn Africa.\nNel continente africano la \"R12\" giunse sia tramite esportazione da altri Paesi (come gi\u00e0 menzionato, dall'Argentina e dalla Turchia) oppure grazie ad altri nodi produttivi che l'assemblarono in loco. \u00c8 per esempio il caso della Costa d'Avorio, dove la vettura venne prodotta dallo stabilimento \"SAFRAR\", del Marocco (presso la \"SOMACA\" di Casablanca), del Madagascar (presso lo stabilimento \"SOMACOA\") e del Sudafrica (con assemblaggio presso lo stabilimento \"Rosslyn Motors\"). Da qui le \"R12\" presero poi a diffondersi in tutto il continente, arrivando ad invadere anche Paesi non direttamente toccati dalla produzione o comunque dall'esportazione del modello.\nAttivit\u00e0 sportiva.\nLa \"Renault 12\" ha conosciuto un'intensa attivit\u00e0 sportiva, quasi interamente svolta dalla versione \"Gordini\", ma prevalentemente in manifestazioni non ufficiali. Infatti, la R\u00e9gie non si \u00e8 mai dimostrata realmente interessata all'attivit\u00e0 agonistica di questa vettura, sebbene i risultati ottenuti da quest'ultima fossero tutt'altro che scadenti. Certo, la \"R12 Gordini\" non sarebbe mai riuscita ad eguagliare le glorie sportive della \"R8 Gordini\", ma ciononostante la sua carriera agonistica \u00e8 stata comunque ricca di risultati di rilievo. Tra i successi ottenuti in veste ufficiale vanno ricordati il primo posto al \"Rallye de la Haute-Marne\" e quello del Rally \"Neige et Glace\".\nDal punto di vista sportivo la \"R12 Gordini\" ha ottenuto maggior considerazione nei Paesi dell'Est, dove seppe trionfare contro avversarie sulla carta molto pi\u00f9 quotate, come le ostiche Skoda 130 R con motori portati spesso fino a 150 CV ed oltre. Persino una versione \"TL\" riusc\u00ec ad avere ragione delle temibili vetture ceche.\nUn'altra specialit\u00e0 in cui la \"R12\" si fece valere ottenendo grandi risultati fu quella delle gare di durata: uno dei risultati di maggior spicco fu quello ottenuto in Sudamerica dal pilota Jorge Recalde al rally denominato \"Vuelta a la America del Sur\", tenutosi nel 1978. Qui una \"R12 TL\" quasi completamente di serie riusc\u00ec a percorrere ben 30.000 km in soli 39 giorni. Tale successo dar\u00e0 ulteriore spinta anche alle vendite del modello oltreoceano. Un'altra vittoria di rilievo, stavolta pi\u00f9 vicina a noi, fu quella ottenuta da Jean-Claude Briavoine al volante di una \"R12 Break TS\" al rally \"Abidjan-Nizza\" del 1977, un percorso che si snodava per 8600\u00a0km, la maggior parte dei quali percorsi in mezzo al deserto. Ed ancora va segnalata la vittoria di una \"Gordini\" al rally Citt\u00e0 del Capo-Algeri, ottenuta grazie all'equipaggio costituito dai fratelli Bernard e Claude Marreau."}
{"id": "688254", "revid": "729019", "url": "https://it.wikipedia.org/wiki?curid=688254", "title": "Junkers Ju 390", "text": "Lo Junkers Ju 390 era un aereo multiruolo esamotore, ad ala bassa ed impennaggio bideriva, sviluppato dall'azienda aeronautica tedesca Junkers Flugzeug- und Motorenwerke AG nei primi anni quaranta e rimasto allo stadio di prototipo.\nDestinato sia al mercato dell'aviazione commerciale, nella versione A da trasporto passeggeri e cargo (A), sia come aereo militare nei ruoli di ricognitore/pattugliatore marittimo (versione B) e bombardiere (versione C) a lungo raggio non riusc\u00ec ad essere avviato alla produzione in serie. Costruito in soli due esemplari venne utilizzato dalla Luftwaffe durante la Seconda guerra mondiale.\nStoria del progetto.\nDurante i primi studi per la realizzazione dello Junkers Ju 290 i progettisti presero in considerazione la possibilit\u00e0 di realizzare un aereo di dimensioni pi\u00f9 grandi semplicemente allungando la fusoliera e ingrandendo la sezione alare centrale in modo che fosse possibile aggiungere un motore per ala. In questo modo si sarebbero potuti montare sei motori radiali BMW 801.\nNella primavera del 1942 il progetto venne proposto al Reichsluftfahrtministerium (RLM), in quanto questo emise una richiesta per un velivolo multiruolo che potesse operare sia come trasporto che come bombardiere a lungo raggio. Il nuovo velivolo doveva poter colpire obiettivi posti sulla costa orientale degli Stati Uniti d'America partendo e ritornando da basi situate in Europa.\nIl progetto presentato dalla Junkers era in concorrenza con quelli presentati dalla Focke-Wulf, il Ta 400, e dalla Messerschmitt che presentava il suo Me 264. L'RLM fu favorevolmente impressionato dalla semplicit\u00e0 del concetto proposto dalla societ\u00e0 ed ordin\u00f2 la realizzazione di tre prototipi ed ai quali venne assegnata la denominazione ufficiale Ju 390. Il primo prototipo, Ju 390 V1, doveva essere realizzato in configurazione trasporto, il secondo, Ju 390 V2, come ricognitore marittimo mentre il terzo, Ju 390 V3, come bombardiere.\nIl progetto del nuovo grande velivolo utilizzava molte componenti del precedente Ju 290 anche se le dimensioni e il peso resero necessari diversi aggiustamenti. Cos\u00ec il carrello di atterraggio pur essendo quello del precedente aeroplano era composto da quattro unit\u00e0 e non da due come sul 290. Le quattro gambe del carrello principale si ritraevano nelle quattro gondole dei motori interni.\nIl primo Ju 390 ad essere portato in volo, il prototipo Ju 390 V1, effettu\u00f2 il suo primo decollo nell'agosto del 1943. Fu seguito dal V2 che effettu\u00f2 il primo volo nell'ottobre successivo. Il secondo prototipo differiva dal primo per la fusoliera allungata di 2,5 m in modo da poter ospitare un radar di ricerca aria-superficie FuG 200 Hohentwiel. Non veniva trasportato alcun carico bellico mentre l'armamento difensivo era composto da due cannoncini automatici MG 151/20 da 20 mm poste in due torrette dorsali ad azionamento meccanico. Altre due MG 151/20 erano posizionate nella parte anteriore della gondola ventrale e nella postazione di coda. Nella parte posteriore della gondola e in due posizioni laterali erano invece sistemate delle mitragliatrici MG 131 da 13 mm.\nNel gennaio del 1944 il V2 venne consegnato al \"Fernaufk\u00e4rungsgruppe 5\" di base in Francia per le prime prove in condizioni operative. Tra i vari test si dovrebbe annoverare anche un, discusso, volo nel quale fu raggiunto un punto posto a 20 km al largo di New York. In ogni caso l'impiego operativo dei due prototipi fu piuttosto scarso.\nIl terzo prototipo, V3, che doveva essere realizzato come bombardiere non venne mai completato cos\u00ec come il primo esemplare di produzione di serie, Ju 390 A-1.\nI progetti dello Ju 390 furono inviati anche in Giappone senza che per\u00f2 ci fossero sviluppi successivi."}
{"id": "688255", "revid": "110157", "url": "https://it.wikipedia.org/wiki?curid=688255", "title": "Basilica di San Pietro in Vincoli", "text": "La basilica di San Pietro in Vincoli \u00e8 un luogo di culto cattolico del centro storico di Roma, situato nel rione Monti, sul colle Oppio; \u00e8 anche detta basilica Eudossiana dal nome della fondatrice, Licinia Eudossia, la stessa che chiam\u00f2 a Roma i Vandali che la saccheggiarono nel 455 d.C., ed \u00e8 nota soprattutto per ospitare la tomba di Giulio II con il celebre \"Mos\u00e8\" di Michelangelo Buonarroti. La basilica \u00e8 una rettoria affidata dai canonici regolari della Congregazione del Santissimo Salvatore lateranense e su di essa insiste l'omonimo titolo cardinalizio.\nStoria.\nLa basilica fu fatta costruire nel 442, presso le Terme di Tito all'Esquilino, da Licinia Eudossia, figlia di Teodosio II e moglie di Valentiniano III sul luogo di un precedente culto cristiano indicato come \"titulus apostolorum\".\nDa esplorazioni archeologiche effettuate sotto l'attuale basilica \u00e8 stata evidenziata l'esistenza di un intricato complesso urbanistico, databile tra il III secolo a.C. e il III secolo d.C., che sorgeva sulla sommit\u00e0 ovest del complesso detto della Domus Transitoria neroniana, abitazione romana composta di un cortile, un porticato con vasca, un criptoportico e giardini.\nLa \"domus\" \u00e8 forse databile al IV secolo d.C. successivamente fu costruita un'ampia aula absidata. Questo complesso fu in seguito demolito e nella seconda met\u00e0 del IV secolo, sull'area fu costruita una spaziosa chiesa di tipo basilicale dedicata agli Apostoli di cui era titolare il Presbitero Filippo, Legato Pontificio nominato da papa Celestino I al Concilio di Efeso (431) il quale in uno scritto la cita con nome di Ecclesia Apostolorum. La chiesa and\u00f2 distrutta per cause ignote, ma Filippo, con l'intervento di Licinia Eudossia, la fece ricostruire tra il 422 e il 470 mantenendone le medesime dimensioni (larga metri 28 e lunga metri 60 circa).\nSecondo la tradizione Elia Eudocia, madre di Eudossia, durante un viaggio in Palestina nel 442, avrebbe avuto in dono da Giovenale Patriarca di Gerusalemme le catene che avrebbero avvinto San Pietro durante la prigionia, subita a Gerusalemme, per ordine di Erode Agrippa. Elia Eudocia incaric\u00f2 la figlia Licinia Eudossia di portarle a Roma.\nLa tradizione della Chiesa racconta che Licinia Eudossia mostr\u00f2 le catene di Pietro a papa Leone I, che le avvicin\u00f2 a quelle che furono di Pietro nel Carcere Mamertino. Le due catene si fusero in maniera irreversibile. A memoria del miracolo, fu fatta edificare la basilica che doveva conservarle.\nIn quegli anni, sia l'Impero sia il Papato erano in gravi difficolt\u00e0 a causa delle continue scorribande di popolazioni barbare che forzavano i confini dell'impero, arrivando a minacciare anche Roma.\nIl miracolo della congiunzione delle catene, una proveniente da Oriente e una da Occidente, assunse cos\u00ec un grande significato simbolico e politico, dovevano dimostrare un forte legame tra i due imperi e forse una volont\u00e0 mai realizzata di riunificazione, voluta e benedetta da Dio.\nLa consacrazione di una basilica ebbe luogo gi\u00e0 nel 439 durante il pontificato di papa Sisto III. Successivamente sub\u00ec molti restauri, i pi\u00f9 importanti, fatti da Adriano I nel 780, da Sisto IV nel 1471 e da Giulio II nel 1503. Altri restauri furono eseguiti nel XVIII e XIX secolo.\nNella chiesa sarebbero stati nominati Giovanni II e Gregorio VII.\nAl restauro di Giulio II risale l'architettura attuale della chiesa, con il portico d'ingresso, e la ristrutturazione del convento annesso. Il disegno originario del chiostro, che \u00e8 stato recentemente restaurato (foto), \u00e8 attribuito dal Vasari a Giuliano da Sangallo.\nL'edificio del convento fu adibito, dopo l'unit\u00e0 d'Italia, a sede della Facolt\u00e0 di Ingegneria della Sapienza. Il pozzo centrale, eseguito da Simone Mosca nel 1517, \u00e8 decorato da mascheroni e inserito fra quattro colonne trabeate (il disegno \u00e8 attribuito a Antonio da Sangallo il Giovane), \u00e8 il simbolo della facolt\u00e0 di Ingegneria. Sempre nel cortile, una fontana del 1642, dono del cardinale Antonio Barberini.\nDescrizione.\nStruttura della basilica.\nPianta basilicale a tre navate divise da colonne, abside fuori asse, perch\u00e9 costruita sfruttando l'aula absidale della preesistente costruzione romana. Nel XVI secolo furono aggiunti il chiostro e il portico.\nEsterno.\nLa facciata chiusa dal portico, si affaccia sulla Piazza di San Pietro in Vincoli, \u00e8 circondata dalle mura del convento. La parte esterna dell'abside \u00e8 del V secolo \u00e8 visibile da via Delle Sette Sale. L'abside e i muri esterni appartengono alla struttura originale del V secolo, la facciata con il portico, appartengono alle ristrutturazioni di Sisto IV e di Giulio II.\nIl portico, costruito su progetto di Baccio Pontelli, \u00e8 composto di cinque archi sostenuti da sei colonne ottagonali, \u00e8 chiuso da una cancellata di bronzo, su i capitelli lo stemma di Giulio II.\nIl portale esterno in marmo della basilica, risale al V secolo; la parte interna \u00e8 stata modificata nel XVI secolo.\nInterno.\nPiedicroce.\nNavata centrale.\nLa navata centrale \u00e8 divisa dalle navate laterali da venti colonne doriche originali in marmo Imezio, provenienti sicuramente dalla Grecia, in quanto, pare che non esistessero colonne romane di questo tipo, furono prelevate probabilmente dal vicino Portico di Livia. La base delle colonne \u00e8 un rifacimento del V secolo.\nLa volta \u00e8 a botte ribassata, ricoperta a cassettoni realizzata da Francesco Fontana nel 1706. Alla base della volta, \u00e8 esposta divisa in due la trave della catena centrale risalente ai lavori di ristrutturazione del 1465 eseguiti a sue spese dal cardinale Cusano, del quale si legge il nome e la data in numeri romani. Al centro del soffitto campeggia imponente un grande affresco dipinto nel 1706 da Giovanni Battista Parodi; esso rappresenta un fatto accaduto nel 969, un conte al seguito dell'imperatore Ottone I di Sassonia che viene liberato dal demonio al contatto delle catene di san Pietro.\nIl pavimento, smantellato nel 1956 per permettere gli scavi sotto la basilica, \u00e8 di costruzione recente.\nSubito a sinistra del portale di ingresso, sul primo pilastro di sinistra, vi \u00e8 la tomba dei pittori fiorentini Antonio e Piero del Pollaiolo. Le sculture con i due ritratti, Antonio a sinistra e Piero a destra, sono sormontate dalla figura del \"Cristo benedicente\"; furono eseguite tra il 1498 e il 1510 da Luigi Capponi. Al di sopra del monumento, in minima parte da esso occultato, vi \u00e8 l'affresco \"Processione propiziatoria di Sisto IV\" per la fine della peste del 1476, del 1476, attribuito a Antonio di Benedetto degli Aquili detto Antoniazzo Romano.\nA sinistra del portale di entrata, in una nicchia scavata nell'intonaco della controfacciata, un \"volto di Cristo\", appartenente probabilmente agli affreschi originali della basilica del V secolo.\nNavate laterali.\nPosta sul muro perimetrale all'inizio della navata sinistra, appare la tomba del cardinale Niccol\u00f2 Cusano, scolpita nel 1465 da Andrea Bregno, subito a destra, la lapide che in precedenza era sul pavimento. La scultura rappresenta il cardinale che venera San Pietro, a destra l'angelo liberatore. Sotto la scultura, l'aragosta, presente anche nello stemma del cardinale. Il primo altare della navata stessa \u00e8 sormontato dalla \"Deposizione di Cristo\", dipinta da Cristoforo Roncalli detto il Pomarancio (attribuzione) nei primi anni del XVII secolo. L'icona musiva di \"San Sebastiano\" \u00e8 inserita nel terzo altare della navata sinistra; si tratta dell'unica raffigurazione del santo anziano e con la barba, rappresentato come un tribuno romano ma vestito alla bizantina. Come si legge nella lapide accanto all'altare, venne realizzata come voto per respingere la peste che colp\u00ec Roma da giugno a settembre del 680. L'icona e l'altare erano precedentemente posizionati sulla parete di sinistra della controfacciata, e nel 1683 furono spostati nella posizione attuale. Nella parte alta dell'ancona, sopra l'icona, c'\u00e8 un antico dipinto della \"Madonna con il Bambino\".\nAppoggiato al pilone di controfacciata destra, si trova l'altare dedicato a san Pietro Fourier. Sopra il primo altare della stessa navata laterale, vi \u00e8 un dipinto del Guercino raffigurante \"Sant'Agostino\" (1621-23). Il dipinto del 1602 di Domenico Zampieri detto il Domenichino, \"Liberazione di Pietro\" \u00e8 esposto all'interno della sacrestia nuova; sul terzo altare della navata destra, \u00e8 esposta una copia realizzata da Pietro Santi Bartoli nel 1683 con dimensioni diverse, probabilmente per poter essere adattata alla forma dell'altare.\nCapocroce.\nPresbiterio e absidi.\nIl presbiterio come appare oggi, \u00e8 stato progettato da Virginio Vespignani e realizzato tra il 1876 e il 1877. del precedente presbiterio, rimane solo l'altare centrale, realizzato nella ristrutturazione del 1465 voluta dal cardinale Cusano.\nLa struttura \u00e8 composta dall'altare, sovrastato dal grande ciborio ottocentesco in stile neoclassico realizzato da Virginio Vespignani, e preceduto da una confessione alla quale si scende tramite due rampe laterali, e dalla quale si accede alla cripta. Tramite due scalinate in marmo, si accede all'altare centrale e all'area absidale.\nL'altare in marmo, ha nel centro il reliquiario chiuso da due portelle di bronzo dorato del 1477 opera di Giovanni Matteo Foppa detto Caradosso che custodiscono l'Urna delle Catene di San Pietro realizzata nel 1856 da Andrea Busiri Vici. ai lati del reliquiario, due statue, a sinistra San Pietro, a destra l'Angelo Liberatore.\nLe catene di san Pietro, sono composte da due spezzoni saldati tra loro, quelle del carcere romano, sono composte da ventitr\u00e9 anelli che finiscono con un collare, quelle provenienti da Gerusalemme sono undici anelli pi\u00f9 piccoli. Altri pezzi di catena, probabilmente delle imitazioni messe solamente a contatto con le vere catene di Pietro, o forse fusioni con la limatura delle catene originali, sono custodite a Santa Maria del Fiore a Firenze, a Santa Cecilia a Roma, altri spezzoni sono custoditi in varie chiese d'Italia e d'Europa. Molti papi, hanno distribuito in passato piccoli spezzoni di catena o solo limatura di esse su richiesta di cardinali che volevano esporle nei propri reliquiari.\nLa confessione, che incornicia il reliquiario, \u00e8 circondata da una balaustra in marmo nella quale si stagliano quattro piccole statue di angeli neri di ottima fattura. Tramite due piccole rampe si scende verso un piccolo altare posto davanti all'urna delle catene. Sui due fianchi, protetti da grate, gli accessi alla cripta.\nLa cripta, piccolo spazio sotto l'altare centrale, sembra secondo la tradizione, sia stato il primo carcere di san Pietro a Roma, prima di essere trasferito nel Carcere Mamertino. All'interno della Cripta \u00e8 custodito il sarcofago dei Sette Fratelli Maccabei, ebrei martirizzati nel II secolo a.C., venerati anche dai cristiani e da altre religioni orientali. Il sarcofago, probabilmente portato da Antiochia a Roma da papa Pelagio II. Fu ritrovato nel 1876 durante i lavori di rifacimento del presbiterio, \u00e8 diviso in sette scomparti contenenti dei resti umani e con dei sigilli che indicano con sicurezza la sua autenticit\u00e0. Sul sarcofago sono scolpite cinque scene: \"La resurrezione di Lazzaro\", \"La moltiplicazione dei pani e dei pesci\", \"La Samaritana\", \"L'annuncio di Ges\u00f9 a Pietro della rinnegazione\", \"La consegna della legge\". Sopra al sarcofago, un affresco di Silverio Capparoni del 1876-77 che rappresenta il \"Martirio dei fratelli Maccabei\" con loro madre che implora per la salvezza dell'ultimo figlio. La cripta completamente affrescata con motivi floreali \u00e8 dello stesso periodo.\nL'altare maggiore \u00e8 sovrastato da un grande ciborio in legno dorato, sostenuto da quattro colonne in granito con capitelli barocchi.\nL'abside \u00e8 stata dipinta nel 1573 da Jacopo Coppi. Nel catino, sono rappresentate le scene della \"Ricrocifissione di Beyrut\", avvenuta nel VII secolo, l'immagine di Cristo per sfregio crocifissa gett\u00f2 sangue. La parete \u00e8 coperta da tre grandi affreschi: a sinistra la \"Liberazione di Pietro dal carcere di Gerusalemme per opera dell'angelo\", al centro \"Eudocia che riceve le catene da Giovenale\", a destra \"Eudossia che mostra le catene al Papa\".\nAi lati dell'abside maggiore, si affacciano sul transetto due absidiole: quella di sinistra, del XIX secolo, \u00e8 caratterizzata dal dipinto dell\"Immacolata\", di Giuseppe Bravi, posto sopra l'altare; quella di destra, gi\u00e0 dei conti Silvestri, la pala del Guercino \"Santa Margherita di Antiochia\" (1644).\nLa tomba di Giulio II e il \"Mos\u00e8\" di Michelangelo.\nSituato nel braccio del transetto destro, si trova il Mausoleo che doveva essere la tomba di Papa Giulio II. Fu commissionato a Michelangelo nel 1505, la fabbrica fu interrotta diverse volte e il completamento avvenne nel 1545, trentadue anni dopo la morte di Giulio II. Il progetto originale doveva essere molto pi\u00f9 grande e prevedeva l'ampliamento della Basilica per poterlo contenere. Erano previste pi\u00f9 di quaranta statue che dovevano formare una stanza funebre per il Papa. La versione definitiva, dopo che il progetto ebbe la sesta modifica, fu di sette statue tra cui il famoso Mos\u00e8 di Michelangelo.\nIl Mos\u00e8, \u00e8 considerata una delle pi\u00f9 grandi opere della scultura rinascimentale. \u00c8 alta due metri e trentacinque centimetri, occupa la posizione centrale del mausoleo. La statua, che inizialmente era seduta in posizione frontale, venticinque anni dopo il suo completamento, fu modificata da Michelangelo, pare per distogliere lo sguardo dalle catene di Pietro. Per ottenere la torsione, abbass\u00f2 la seduta di 7\u00a0cm, rimpiccol\u00ec il ginocchio sinistro per portare indietro la gamba e gir\u00f2 a destra la barba per mancanza di marmo a sinistra. II naso fu ricavato dalla gota sinistra. Le corna sulla testa di Mos\u00e8 furono fatte perch\u00e9 Michelangelo interpretando male gli scritti in ebraico, lesse come corna quelli che dovevano essere raggi di luce.\nIl sarcofago che doveva contenere il corpo di Giulio II, \u00e8 posto sopra al Mos\u00e8. Sopra il coperchio, una grande statua che rappresenta il Papa sdraiato su un fianco. Studi recenti attribuiscono l'opera alla mano di Michelangelo.\nLa \"Rachele\" ( \"Vita contemplativa\"), \u00e8 posizionata alla destra del Mos\u00e8 mentre la \"Lia\" (\"Vita attiva\") alla sinistra. Entrambe eseguite da Michelangelo e completate da Raffaele Sinibaldi detto Raffaello da Montelupo\nLa \"Sibilla\", alla destra della statua di Giulio II, e Il \"Profeta\", alla sinistra, sono opera di Raffaello da Montelupo.\nLa \"Madonna col Bambino\" posizionata al centro in alto, \u00e8 opera di Domenico Fancelli detto Scherano da Settignano\nOrgano a canne.\nA ridosso della testata del braccio di sinistra del transetto, al di sopra di una propria cantoria, si trova l'organo a canne della basilica, costruito tra il 1686 e il 1687 da Giacomo Alari e ampliato nel 1884 da Attilio Priori; ulteriori modifiche furono effettuate nel 1924 da Paolo Quaresima e, tra il 2012 e il 2014, lo strumento venne restaurato da Michel Formentelli, con il ripristino delle caratteristiche ottocentesche.\nIl materiale fonico \u00e8 racchiuso all'interno della cassa lignea dorata, riccamente decorata con sculture; la mostra, composta da canne di principale disposte in tre cuspidi, si articola in altrettanti campi. La consolle \u00e8 a finestra e si apre al centro della parete anteriore della cassa; essa dispone di un'unica tastiera e pedaliera e i registri (in totale 22) sono azionati da pomelli a tiro disposti in due colonne alla destra del manuale. La trasmissione \u00e8 integralmente meccanica sospesa.\nSacrestia.\nLa sacrestia si trova dietro alle spalle della tomba di Giulio II, e vi si accede da due porte ai lati del monumento. L'ambiente \u00e8 originario del V secolo, fu trasformata da Sisto IV e da Giulio II tra la fine del XV e l'inizio del XVI secolo, per contenere le catene di Pietro. Si accedeva anche dal portico attraverso una rampa di scale che recentemente \u00e8 stata restaurata e chiusa da una finestra che si affaccia sul portico.\nL'ambiente originale \u00e8 stato diviso in due per creare una stanza per la conservazione delle catene e da una piccola cappella. La sistemazione definitiva \u00e8 dovuta a Alberto di Brandeburgo, Titolare di san Pietro in Vincoli intorno al 1620.\nLa volta presenta un ovale e quattro scene con episodi della vita di Pietro, pi\u00f9 in basso dodici lunette con personaggi della Congregazione dei Canonici Regolari Renani e Santi. Queste pitture, come si deduce da ricevute di pagamento del 1661, sono di Ottavio Mazzienti.\nNella sacrestia sarebbe stato custodito il dipinto raffigurante \"San Giovanni Battista\", opera di un presunto maestro romano. Il quadro divenne famoso perch\u00e9 Giotto disegn\u00f2 in pochi minuti sul viso del santo, una mosca cos\u00ec perfetta che il Cimabue, rientrato dopo un'assenza, tento di scacciarla con le mani. Il dipinto \u00e8 stato trafugato.\nSepolture e lapidi.\nSepolture di cardinali e vescovi.\nNelle navate Laterali, troviamo alcuni monumenti funebri di Cardinali, alcune delle quali con sculture e dipinti di notevole interesse.\nSu un vecchio intonaco poggiato nel braccio del transetto sinistro, la lapide in affresco della tomba del cardinale Lorenzo Casoni, Titolare di San Pietro in Vincoli dal 1715 al 1720.\nLapidi commemorative.\nLapide commemorativa dell'elezione a Titolare di San Pietro in Vincoli del cardinale H\u00e9lie de Talleyrand-P\u00e9rigord, Titolare dal 1331 al 1348. Il frammento non presenta il nome del cardinale, ma il riferimento alla nascita in Tolosa, ne dimostra con buone probabilit\u00e0 il riferimento al Cardinale Francese. La lapide prima sul pavimento, ora \u00e8 posta sul muro di sinistra della controfacciata.\nSul muro del transetto di sinistra, la lapide commemorativa del cardinale Adolphe-Louis-Albert Perraud, Titolare di san Pietro in Vincoli dal 1896 al 1906.\nSul pilone sinistro dell'abside, la lapide commemorativa di Agostino Steuco. Sul pilone opposto, la tomba del miniaturista Giulio Clovio del 1578."}
{"id": "688260", "revid": "712828", "url": "https://it.wikipedia.org/wiki?curid=688260", "title": "Rutan", "text": ""}
{"id": "688262", "revid": "1305772", "url": "https://it.wikipedia.org/wiki?curid=688262", "title": "Mattia Mancini", "text": "\u00c8 tuttora il pi\u00f9 vincente della storia del Palio di Siena con quindici successi, insieme con il \"Gobbo Saragiolo\".\nBiografia.\nLe fonti storiche riguardanti la sua vita sono a tratti lacunose: non si conosce l'esatto luogo di nascita (parrebbe comunque nato nel contado senese), cos\u00ec come non si conosce l'esatto numero delle \"carriere\" disputate a causa delle contraddizioni di molti storici e di frequenti errori nelle trascrizioni. In ogni caso, sebbene con qualche discordanza, la maggioranza degli storici \u00e8 concorde nel ritenere \"Bastiancino\" artefice di quindici vittorie. Qualche problema nell'individuare l'esatto numero di vittorie \u00e8 legato anche al fatto che all'epoca in Piazza correvano due fantini dal soprannome molto simile a \"Bastiancino\": Giacomo Giovannetti detto \"Bastiancione\" e Antonio Giovannetti detto \"Bastionone\" (padre e figlio), vincitori rispettivamente una e quattro volte.\nPare comunque probabile che la prima \"carriera\" nella quale corse fu il Palio del 16 agosto 1759: appena quattordicenne, port\u00f2 alla vittoria l'Oca, montando un cavallo sauro (proprietario era un tale Sebastiano Rossi). La seconda vittoria giunse due anni dopo, quando \"Bastiancino\" vinse su Repicanato per la Civetta, consentendo alla contrada del Castellare di aggiudicarsi il primo cappotto della storia del Palio. Dal 1762 al 1767 vinse altri sei Palii (per Oca, Bruco, Montone, Istrice, Torre e Chiocciola), pi\u00f9 una \"carriera\" non riconosciuta nell'albo d'oro ufficiale, disputata il 2 aprile 1765, con il Bruco.\nAnche nel decennio successivo si registrarono una serie di successi di \"Bastiancino\". Vinse nuovamente per la Chiocciola il 2 luglio 1771, poi si conquist\u00f2 il cappotto personale nel 1772 (vinse a luglio per l'Istrice e ad agosto di nuovo per la Chiocciola). Nel 1774 vinse di nuovo per il Montone, e l'anno dopo per la Lupa. Proprio riguardo alla vittoria del 1774, le cronache riportano che \"Bastiancino\" approfitt\u00f2 in maniera inequivocabile del favore del mossiere Carlo Landi, il quale invit\u00f2 il fantino (di rincorsa) ad entrare tra i canapi solo nel momento in cui lo spazio era cos\u00ec ampio da garantire allo stesso \"Bastiancino\" un comodo scatto verso la vittoria.\nNel 1778 vinse a luglio con la Civetta, aprendo alla contrada la strada per il secondo cappotto, realizzato grazie alla vittoria del fantino \"Nacche\" ad agosto. Analogo esito ebbe il 1779, quando a luglio \"Bastiancino\" vinse per l'Onda, la quale avrebbe poi rivinto ad agosto con il fantino \"Brecchino\".\nNel 1780 Bastiancino corse a luglio per il Nicchio, montando il cavallo baio di Stefano Ticci. Ad agosto fu chiamato dalla contrada con cui pi\u00f9 di tutte aveva vinto, la Chiocciola. Il barbero da montare era lo stesso di luglio. Ma quel 16 agosto Bastiancino cadde malamente da cavallo. Per i postumi dell'infortunio, mor\u00ec il 7 settembre successivo, a soli 35 anni. Sebbene il riferimento al 7 settembre \u00e8 considerato verosimile dagli storici, manca comunque un riscontro ufficiale che ne attesti la veridicit\u00e0.\nPresenze al Palio di Siena.\nLa documentazione sul numero di corse disputate effettivamente da \"Bastiancino\" \u00e8 parziale. L'elenco che segue riporta le presenze al Palio di Siena di cui si ha certezza. Vinse in nove contrade differenti, preceduto soltanto da \"Caino\" e \"Pavolino\" con dieci.\n\"Le vittorie sono evidenziate ed indicate in neretto.\"\nDubbi sul nome.\nSecondo alcune fonti il nome di battesimo era \"Mattio\", ma la maggior parte delle cronache concordano su \"Mattia\"."}
{"id": "688266", "revid": "1305772", "url": "https://it.wikipedia.org/wiki?curid=688266", "title": "Azure", "text": ""}
{"id": "688272", "revid": "744047", "url": "https://it.wikipedia.org/wiki?curid=688272", "title": "Filippo Galli (basso)", "text": "Biografia.\nDebutt\u00f2 a Napoli nel 1801 come tenore e cant\u00f2 in tale registro per 10 anni. In seguito a una grave malattia (1810), affront\u00f2 il registro di basso, incoraggiato da Giovanni Paisiello, imponendosi come uno dei pi\u00f9 dotati cantanti della sua generazione per l'estensione vocale, la tecnica di coloratura e la duttilit\u00e0 di interprete, nel genere comico e in quello serio.\nFu il primo Enrico VIII nell\"Anna Bolena\" di Gaetano Donizetti. Ma viene soprattutto ricordato per la sua collaborazione con Gioachino Rossini che scrisse per lui numerose opere, buffe (L'Italiana in Algeri, Il Turco in Italia), serie (Maometto secondo, Semiramide) e semiserie (La gazza ladra).\nAlla Scala debutt\u00f2 con \"La vedova stravagante\" di Generali, nel ruolo di Polidoro, il 30 marzo del 1812, Stagione di Primavera. Risulta poi nella Cronologia del Teatro alla Scala (volume speciale edito nel 1977 in onore dei duecento anni di spettacoli) splendido interprete ne \"Il cicisbeo burlato\" di Orlandi, \"L'imprudente fortunato\" di Cimarosa, \"Le bestie in uomini\" di Mosca, \"La pietra del paragone\" di Rossini, \"Ser Marcantonio\" di Pavesi, \"Avviso al pubblico\" di Mosca, \"Il fuoruscito\" di Pa\u00ebr, \"Sargino ossia L'allievo dell'amore\" di Pa\u00ebr, \"Agatina o la virt\u00f9 premiata\" di Pavesi, \"Cos\u00ec fan tutte\" di Mozart, \"L'Agnese\" di Pa\u00ebr, \"Il Turco in Italia\" di Rossini, \"Don Giovanni\" di Mozart, nel ruolo del protagonista, \"Le due duchesse ossia La caccia dei lupi\" di Mayr, \"Le nozze di Figaro\" di Mozart, \"Ginevra degli Almieri\" di Farinelli, \"L'impostore\" di Generali, \"L'Italiana in Algeri\" di Rossini, \"La donna selvaggia\" di Coccia, \"I begli usi di citt\u00e0\" di Coccia, \"L'imboscata\" di Weigl, \"I pretendenti delusi\" di G. Mosca, \"Il flauto magico\" di Mozart nel ruolo di Papageno, \"L'inganno felice\" di Rossini, \"La roccia di Frauenstein\" di Mayr, \"La Chiarina\" di Farinelli, \"La testa di bronzo o sia La capanna solitaria\" di Soliva, \"La famiglia svizzera\" di Weigl, \"Teresa e Claudio\" di Farinelli, \"Achille\" di Pa\u00ebr, \"Maometto\" di Winter, \"Rodrigo di Valenza\" di Generali, \"La giovent\u00f9 di Cesare\" di Generali, \"La gazza ladra\" di Rossini, \"Le zingare dell'Asturia\" di Soliva, \"La Cenerentola\" di Rossini nel ruolo di Don Magnifico, \"Adele di Lusignano\" di Carafa, \"Il matrimonio segreto\" di Cimarosa, \"La principessa in campagna\" di Pucitta, \"I due Figaro o sia Il soggetto di una commedia\" di Carafa, e di molti altri titoli.\nCant\u00f2 al King's Theatre di Londra a partire dal 1827. Dopo il 1840 la sua voce sub\u00ec un declino, e accett\u00f2 l'incarico di Maestro del Coro al Teatro di Lisbona e poi a Madrid; insegn\u00f2 canto al Conservatoire de Paris dal 1842 al 1848. Visse in povert\u00e0 dal 1848 fino alla sua morte.\nSuo fratello Vincenzo (1798-1858) era anch'esso un basso, pi\u00f9 specificatamente un basso buffo, e cant\u00f2 per molti anni alla Scala di Milano, a Londra e a Vienna.\nCitazione dal Dizionario biografico di Francesco Regli:"}
{"id": "688277", "revid": "712828", "url": "https://it.wikipedia.org/wiki?curid=688277", "title": "Teyr", "text": ""}
{"id": "688279", "revid": "122211757", "url": "https://it.wikipedia.org/wiki?curid=688279", "title": "Renault 3", "text": "La Renault 3 \u00e8 una vettura prodotta dalla casa automobilistica francese Renault dal 1961 al 1962.\nIl contesto.\nNon \u00e8 che una variante economica e molto semplificata della Renault 4 con un motore di cilindrata ridotta a 603 cm\u00b3 in grado di erogare una potenza massima di 22,5 CV, assenza del terzo finestrino laterale, paraurti costituiti da semplici tubi metallici, assenza di mascherina anteriore (sostituita da semplici feritoie), vetri posteriori fissi e interni molto spartani (i sedili erano costituiti da una striscia di skai montata sull'intelaiatura metallica, come sulle sdraio da spiaggia e non c'erano pannelli di rivestimento sulle portiere) e cambio con 3 sole marce, erano le principali differenze rispetto alla 4. Era disponibile nell'unico colore \"Pyramid Grey\".\nFu prodotta in appena 2.526 esemplari. Lo scarso successo era dovuto al fatto che la vettura, pur essendo estremamente semplificata, aveva un prezzo di poco inferiore a quello della R4 (che gi\u00e0 non aveva certo finiture di lusso). Le prestazioni, inoltre, erano assai modeste (poteva raggiungere una velocit\u00e0 massima di 90 km/h), senza grande beneficio per i consumi che, a causa della poca potenza e del cambio a 3 sole marce, erano addirittura superiori a quelli delle R4 mosse da motori di 747 o 845\u00a0cm\u00b3."}
{"id": "688281", "revid": "712828", "url": "https://it.wikipedia.org/wiki?curid=688281", "title": "Lista di cavalieri Jedi minori", "text": ""}
{"id": "688282", "revid": "1605525", "url": "https://it.wikipedia.org/wiki?curid=688282", "title": "Baldanders", "text": "Baldanders \u00e8 un'audiolibro composto da undici racconti di Stefano Benni, letti dallo stesso autore e musicati dal vivo."}
{"id": "688283", "revid": "712828", "url": "https://it.wikipedia.org/wiki?curid=688283", "title": "Aidan Bok", "text": ""}
{"id": "688284", "revid": "599013", "url": "https://it.wikipedia.org/wiki?curid=688284", "title": "Lee Evans", "text": "In carriera ha vinto due medaglie d'oro olimpiche ai Giochi di e ha detenuto il record mondiale dei 400 m piani dal 1968 al 1988.\nBiografia.\nEvans si mise in luce fin da giovanissimo con eccellenti risultati: fu imbattuto durante gli anni della \"high school\"; nel 1966 vinse il suo primo campionato nazionale AAU sulle 440 iarde (402,34 m) ripetendosi nel 1967 sui 400 metri piani. Nel 1968, sempre sui 400 m, si aggiudic\u00f2 sia il campionato AAU che quello NCAA.\nNel 1966 conquist\u00f2 il suo primo record mondiale contribuendo all'impresa della staffetta 4\u00d7400 m della nazionale statunitense che, a Los Angeles, corse in 2'59\"6, prima volta al mondo sotto la barriera dei tre minuti.\nNel 1968 Evans vinse i \"trials\" di selezione per i Giochi olimpici battendo il record mondiale dei 400 m (44\"1), ma il primato non venne omologato perch\u00e9 le sue scarpette chiodate furono ritenute non conformi al regolamento. Nessun problema, invece, nella finale di Citt\u00e0 del Messico, dove Evans vinse la medaglia d'oro olimpica con il nuovo record mondiale (43\"86). Nella stessa edizione dei Giochi olimpici biss\u00f2 l'oro correndo la frazione conclusiva della staffetta 4\u00d7400 m, stabilendo anche qui il nuovo primato mondiale in 2'56\"1. Entrambi i record avrebbero resistito per 20 anni.\nI quattro atleti si presentarono alla premiazione indossando baschi neri e salutarono con il pugno chiuso in segno di solidariet\u00e0 con il movimento delle Pantere Nere, suscitando ulteriori polemiche dopo l'analogo comportamento tenuto in precedenza da Tommie Smith e John Carlos nella cerimonia di premiazione dei 200 metri.\nDopo aver vinto i campionati AAU nel 1969 e nel 1972, Evans manc\u00f2 la qualificazione alla gara individuale dei 400 m per le Olimpiadi del 1972 finendo solo al quarto posto nei \"trials\". Selezionato come quarto staffettista, non pot\u00e9 tuttavia difendere il suo titolo nemmeno in questa gara perch\u00e9 la staffetta statunitense venne ritirata dalle competizioni, dopo che due dei suoi componenti (Vincent Matthews e Wayne Collett) erano stati espulsi dalla squadra a seguito del loro gesto di protesta contro il razzismo al momento della premiazione della gara individuale svoltasi pochi giorni prima e il terzo, John Smith, si era infortunato proprio durante la disputa della finale dei 400 m stessi.\nTerminata la carriera agonistica, Evans \u00e8 rimasto nel mondo dell'atletica come allenatore. Nel corso degli anni ha intrapreso diverse iniziative a sostegno della lotta per i diritti civili e contro l'AIDS."}
{"id": "688288", "revid": "712828", "url": "https://it.wikipedia.org/wiki?curid=688288", "title": "Bant Eerin", "text": ""}
{"id": "688291", "revid": "712828", "url": "https://it.wikipedia.org/wiki?curid=688291", "title": "Bol Chatak", "text": ""}
{"id": "688293", "revid": "205197", "url": "https://it.wikipedia.org/wiki?curid=688293", "title": "Dacia Denem", "text": ""}
{"id": "688294", "revid": "712828", "url": "https://it.wikipedia.org/wiki?curid=688294", "title": "Corwin Shelvay", "text": ""}
{"id": "688295", "revid": "712828", "url": "https://it.wikipedia.org/wiki?curid=688295", "title": "Iwo Kulka", "text": ""}
{"id": "688296", "revid": "712828", "url": "https://it.wikipedia.org/wiki?curid=688296", "title": "Jastus Farr", "text": ""}
{"id": "688297", "revid": "712828", "url": "https://it.wikipedia.org/wiki?curid=688297", "title": "Johun Othone", "text": ""}
{"id": "688298", "revid": "712828", "url": "https://it.wikipedia.org/wiki?curid=688298", "title": "Jurokk", "text": ""}
{"id": "688299", "revid": "712828", "url": "https://it.wikipedia.org/wiki?curid=688299", "title": "Keiran Halcyon", "text": ""}
{"id": "688300", "revid": "287204", "url": "https://it.wikipedia.org/wiki?curid=688300", "title": "Avannaa", "text": "Avannaa/Nordgr\u00f8nland (Nord Groenlandia, chiamata anche \"Avannaarsua\" o \"Avanersuaq\") \u00e8 stata una delle tre contee (\"amt\") della Groenlandia dal 1950 al 2008. La sede della contea era nella sua citt\u00e0 principale, Qaanaaq, citt\u00e0 capoluogo dell'unico suo comune.\nStoria.\nLa contea di Avannaa fu istituita il 18 novembre 1950 insieme alle altre due dell'isola (Kitaa e Tunu), ma come anche Tunu non fu inizialmente suddivisa al suo interno in comuni. Il 1\u00ba gennaio 1963 anche Tunu e Avannaa furono divise in comuni: Avannaa, per la sua stessa collocazione e per il suo clima polare, aveva (e ha tuttora) una densit\u00e0 di popolazione bassissima, cos\u00ec l'intero territorio della contea che non fosse occupato dal Parco nazionale della Groenlandia nordorientale divenne un solo grande comune, il comune di Qaanaaq; la Base Aerea Thule e il villaggio che la ospita (Pituffik) rimasero un'enclave, un'area non incorporata all'interno del comune.\nCon la riforma del 2009, la Groenlandia rivoluzion\u00f2 la sua suddivisione interna in maniera simile a quanto era stato compiuto nel 2007 dalla Danimarca. La suddivisione in contee fu abolita, e Avannaa cess\u00f2 di esistere come entit\u00e0 amministrativa; il comune di Qaanaaq fu assorbito nel pi\u00f9 vasto comune di Qaasuitsup (ora diviso nei comuni di Avannaata e Qeqertalik), mentre le due aree non incorporate rimasero tali.\nGeografia e fauna locale.\nAvannaa \u00e8 la regione meno densamente popolata al mondo, con 843 persone che vivono in 106.700\u00a0km\u00b2 di terra coperta dal ghiaccio, con una densit\u00e0 di 0,0079 persone per chilometro quadrato. L'area totale, incluse le terre coperte dalla calotta polare ammonta a pi\u00f9 di 500.000\u00a0km\u00b2. La Groenlandia del Nord ha la pi\u00f9 grande porzione di terra coperta dai ghiacci di ogni altro Stato, a causa della sua posizione all'estremo nord.\nGrazie anche al fatto che Avannaa \u00e8 coperta in parte dal parco nazionale pi\u00f9 grande del mondo, e che questa regione \u00e8 rimasta per la maggior parte incontaminata, qui vivono molte specie di animali terrestri, come volpi e lepri, e marini; ci sono anche molte specie di gabbiani che sostano sui campi innevati, e tantissimi uccelli si avvicinano alle fabbriche di pesce per cibarsi degli scarti.\nOccupazioni locali.\nLa caccia alle foche \u00e8 la principale fonte di guadagno per gran parte della popolazione, ed \u00e8 questo il motivo perch\u00e9 gli insediamenti sono diversi in questa contea dal resto della Groenlandia. Esistono molti insediamenti nella regione, che possono essere utilizzati dai visitatori per vivere l'esperienza della vita diversa da quella che si vivrebbe in una citt\u00e0 affollata. Durante l'inverno, quando i fiordi ghiacciano, la slitta trainata dai cani \u00e8 un indispensabile mezzo di trasporto per pescatori e cacciatori."}
{"id": "688301", "revid": "74173", "url": "https://it.wikipedia.org/wiki?curid=688301", "title": "Groenlandia del nord", "text": ""}
{"id": "688302", "revid": "74173", "url": "https://it.wikipedia.org/wiki?curid=688302", "title": "Nord della Groenlandia", "text": ""}
{"id": "688304", "revid": "287204", "url": "https://it.wikipedia.org/wiki?curid=688304", "title": "Karel Jaromir Erben", "text": ""}
{"id": "688306", "revid": "1862310", "url": "https://it.wikipedia.org/wiki?curid=688306", "title": "Pituffik", "text": "Pituffik (a circa ) era il villaggio di cacciatori Inuit pi\u00f9 a nord della Groenlandia, finch\u00e9 gli Stati Uniti ricevettero il permesso di costruire la Base aerea di Thule nel 1951. Nel 1953, tutti i residenti di Pituffik furono costretti a spostarsi a 130 km a nord, nella nuova citt\u00e0 di Qaanaaq, conosciuta comunemente al tempo come \"Nuova Thule\". Pituffik \u00e8 anche l'unico villaggio groenlandese (al di fuori del Parco nazionale della Groenlandia nordorientale) che non appartiene a nessun comune: Pituffik \u00e8 infatti un'area non incorporata, un'enclave all'interno del comune Avannaata. La popolazione era di 235 persone nel gennaio 2005."}
{"id": "688307", "revid": "1683511", "url": "https://it.wikipedia.org/wiki?curid=688307", "title": "Wolfgang Petersen", "text": "Biografia.\nGi\u00e0 ai tempi delle scuole superiori realizza i primi cortometraggi. Dal 1960 al 1964 \u00e8 assistente alla regia allo Junges Theater di Amburgo e frequenta una scuola di recitazione. Nel 1965 segue corsi di storia del teatro presso le Universit\u00e0 di Berlino e Amburgo. Dal 1966 frequenta la Deutsche Film und Fernsehakademie di Berlino: il suo saggio finale \"Ich werde dich t\u00f6ten, Wolf\" viene trasmesso anche dal NDR. Poi realizza numerosi film televisivi, tra cui alcune puntate della popolare serie di telefilm gialla \"Tatort\". Nel 1974 realizza il suo primo vero film, \"Einer von uns beiden\", un giallo che lo segnaler\u00e0 per le sue capacit\u00e0 tecniche.\nProprio questa caratteristica induce la Bavaria, il centro di produzione maggiore della Repubblica Federale Tedesca, e uno dei pi\u00f9 importanti d'Europa, ad offrirgli nel 1980 la megaproduzione \"U-Boot 96\": un film molto originale sia per le caratteristiche tecniche - ambientato quasi interamente in un sommergibile girato in stile hollywoodiano con una precisione quasi documentaristica - sia per il tema storiografico (la seconda guerra mondiale vista da soldati tedeschi) che cerca di ribaltare lo stereotipo del soldato tedesco insensibile e crudele. La comunit\u00e0 internazionale riconosce il valore della pellicola che ottiene sei candidature all'Oscar tra cui miglior regia e miglior sceneggiatura.\nA Petersen, sull'onda del successo, viene allora affidato il kolossal \"La storia infinita\" (1983), la produzione tedesca pi\u00f9 costosa del dopoguerra (60 milioni di marchi), che incassa molto pi\u00f9 del film precedente. Da allora in poi il cammino del regista \u00e8 in continua ascesa: nel 1985 realizza il suo primo lavoro interamente americano, \"Il mio nemico\", per la 20th Century Fox, un film di fantascienza tratto da un romanzo di Barry B. Longyear, sull'amicizia creatasi tra un umano e un alieno in tempi di guerra galattica.\nFino ai primi anni duemila Petersen lavora stabilmente negli Stati Uniti, dove le sue capacit\u00e0 tecniche e narrative gli hanno spalancato le porte di Hollywood. Si \u00e8 cimentato in generi molto diversi, il film di guerra, il fantasy, la fantascienza, il thriller e i film d'azione, tutti con un aspetto in comune, la necessit\u00e0 di immagini molto spettacolari. Dal 2010 sta lavorando alla trasposizione live action dell'anime giapponese \"Paprika - Sognando un sogno\".\nVita privata.\nSi \u00e8 sposato due volte, prima con l'attrice Ursula Sieg, da cui ha avuto un figlio, Daniel (1968). Nel 1978 ha divorziato dalla Sieg e nello stesso anno si \u00e8 risposato con l'assistente Maria-Antoinette Borgel, conosciuta sul set del film \"Smog\" (1973)."}
{"id": "688313", "revid": "118759412", "url": "https://it.wikipedia.org/wiki?curid=688313", "title": "Fandango (danza)", "text": "Il fandango \u00e8 uno stile musicale spagnolo; il termine contraddistingue anche la danza omonima in ritmo ternario (3/4 o 6/8), che si balla in coppia ed \u00e8 accompagnata con nacchere e chitarra e, talora, cantata.\nI \"fandangos grandes\" (grandi fandanghi) sono normalmente ballati a coppie e iniziano lentamente con un andamento crescente.\nI \"fandanguillos\" (piccoli fandanghi) sono tra le pi\u00f9 vive e gioiose derivazioni del fandango. Qualche regione della Spagna e del Portogallo ha sviluppato un proprio stile di questa danza, come a Huelva (\"fandangos de Huelva\") e Malaga (\"fandangos de Malaga\" o \"Verdiales\").\nIl fandango \u00e8 stato spesso utilizzato nella musica colta europea per creare \"coloriti spagnoli\".\nIl tempo ternario, i versi ottonari (octos\u00edlabos) e il frequente impiego delle nacchere marcano uno stretto legame con la jota. La sequenza discendente armonica pi\u00f9 comune (la minore, sol maggiore, fa maggiore, mi maggiore) \u00e8 un motivo \"ostinato\" conosciuto sin dalla fine del Barocco.\nOrigini.\nDiversi scrittori romantici tentarono di vincolarlo ad un antico ballo sensuale dell'antica Grecia, conosciuto come \"cordax\" (in uso anche presso i romani e chiamato \"iconici motus\" dal poeta Orazio e dal commediografo Plauto). Lo scrittore di satire Giovenale fa menzione specifica riguardo al \"test\u00e1rum cr\u00e9pitus\" (schioccare le nacchere) che, nella loro precoce espressione greca, erano usate come cimbali o \"platillos\" (\"piattelli\") per dita.\nConsiderata la popolarit\u00e0 del fandango come danza di esibizione alla fine del secolo XVIII e l'inizio del XIX, non \u00e8 da escludere la sua presenza e radicamento nella tradizione delle Asturie, Castiglia (\"fandangos charros\"), Catalogna, Valencia, Paese Basco e Portogallo. Nella sua forma galante, il genere arriv\u00f2 ad avere una certa proiezione nella tradizione colta europea attraverso l'opera di Luigi Boccherini, padre Antonio Soler e Domenico Scarlatti.\nDal principio del XIX secolo, il flamenco adott\u00f2 tratti dei \"fandanghi andalusi\" dando cos\u00ec luogo ai cosiddetti \"fandangos aflamencaos\" che sono considerati oggigiorno come uno dei palos del flamenco fondamentali.\nCaratteristiche e variet\u00e0.\nLa forma del fandango possibilmente \u00e8 quella che possiede pi\u00f9 variazioni come nessun'altra espressione del flamenco. La variante derivata dai \"bailes de candil\", ha uno speciale riferimento a Huelva, dove si presenta in modo pi\u00f9 che prolisso; a Malaga con le sue caratteristiche Verdiales, possibilmente nel modo arcaico di questo tipo di manifestazione artistica; e nelle restanti provincie andaluse, come Almer\u00eda, conosciuto qui popolarmente come \"fandanguillo\". A Alpujarra de la Sierra, il fandango costituisce il ballo tipico del Trovo. Nella localit\u00e0 di Mota del Cuervo in provincia di Cuenca si balla un fandango somigliante alla seguidilla ma pi\u00f9 semplice; il ballo aggiunge il \"cruce\" (\"incrocio\") lento e la \"battuta\" (\"batida\") finale di gambe con \"fermata\" (\"parada\") e \"cruce\". Lo si conosce come \"fandanguillo manchego\".\nIn genere, nel folclore portoghese, il ballo alterna momenti nel duetto con esibizioni alternate di ognuno dei due ballerini mentre l'altro si limita a marcare il ritmo sobriamente.\nConsiderato la caratteristica della danza, l'espressione \"Fandango\" \u00e8 stata utilizzata come sinonimo di trambusto (ajetreo), tumulto o anche come esibizione di maestria."}
{"id": "688317", "revid": "614400", "url": "https://it.wikipedia.org/wiki?curid=688317", "title": "John Griggs Thompson", "text": "Biografia.\nLaureato presso l'Universit\u00e0 Yale nel 1955, ottenne quindi il dottorato presso l'Universit\u00e0 di Chicago nel 1959 sotto la supervisione di Saunders Mac Lane. Si spost\u00f2 quindi a Cambridge in Gran Bretagna nel 1970, e successivamente presso l'Universit\u00e0 della Florida. Attualmente \u00e8 professore emerito a Cambridge e professore di matematica dell'Universit\u00e0 della Florida.\nThompson \u00e8 particolarmente noto per i suoi contributi alla classificazione dei gruppi finiti semplici. Nel 1963, dimostr\u00f2 con Walter Feit che ogni gruppo semplice finito non abeliano \u00e8 di ordine pari.\nThompson ricevette la medaglia Fields nel 1970, il Premio Wolf nel 1992 e il premio Abel nel 2008."}
{"id": "688318", "revid": "712828", "url": "https://it.wikipedia.org/wiki?curid=688318", "title": "Khaat Qiyn", "text": ""}
{"id": "688320", "revid": "21079", "url": "https://it.wikipedia.org/wiki?curid=688320", "title": "John G. Thompson", "text": ""}
{"id": "688321", "revid": "712828", "url": "https://it.wikipedia.org/wiki?curid=688321", "title": "Klossi Anno", "text": ""}
{"id": "688322", "revid": "712828", "url": "https://it.wikipedia.org/wiki?curid=688322", "title": "Ky Narec", "text": ""}
{"id": "688323", "revid": "74173", "url": "https://it.wikipedia.org/wiki?curid=688323", "title": "Isola Victoria", "text": ""}
{"id": "688324", "revid": "1610933", "url": "https://it.wikipedia.org/wiki?curid=688324", "title": "Tarsio spettro", "text": ""}
{"id": "688325", "revid": "712828", "url": "https://it.wikipedia.org/wiki?curid=688325", "title": "Lari Oll", "text": ""}
{"id": "688327", "revid": "712828", "url": "https://it.wikipedia.org/wiki?curid=688327", "title": "Nelani Dinn", "text": ""}
{"id": "688328", "revid": "712828", "url": "https://it.wikipedia.org/wiki?curid=688328", "title": "Nejaa Halcyon", "text": ""}
{"id": "688329", "revid": "712828", "url": "https://it.wikipedia.org/wiki?curid=688329", "title": "Nem Bees", "text": ""}
{"id": "688330", "revid": "712828", "url": "https://it.wikipedia.org/wiki?curid=688330", "title": "Olana Chion", "text": ""}
{"id": "688331", "revid": "712828", "url": "https://it.wikipedia.org/wiki?curid=688331", "title": "Petirus Metris", "text": ""}
{"id": "688334", "revid": "712828", "url": "https://it.wikipedia.org/wiki?curid=688334", "title": "Roan Shryne", "text": ""}
{"id": "688335", "revid": "712828", "url": "https://it.wikipedia.org/wiki?curid=688335", "title": "Rudri Scoce", "text": ""}
{"id": "688336", "revid": "1768939", "url": "https://it.wikipedia.org/wiki?curid=688336", "title": "Zarathustra (disambigua)", "text": ""}
{"id": "688338", "revid": "60395", "url": "https://it.wikipedia.org/wiki?curid=688338", "title": "Sparassis radicata", "text": ""}
{"id": "688340", "revid": "21079", "url": "https://it.wikipedia.org/wiki?curid=688340", "title": "Gruppo banale", "text": ""}
{"id": "688341", "revid": "712828", "url": "https://it.wikipedia.org/wiki?curid=688341", "title": "Sartochi Ramora", "text": ""}
{"id": "688342", "revid": "712828", "url": "https://it.wikipedia.org/wiki?curid=688342", "title": "Siadem Forte", "text": ""}
{"id": "688343", "revid": "712828", "url": "https://it.wikipedia.org/wiki?curid=688343", "title": "Sian Jeisel", "text": ""}
{"id": "688345", "revid": "712828", "url": "https://it.wikipedia.org/wiki?curid=688345", "title": "Soon Bayts", "text": ""}
{"id": "688346", "revid": "712828", "url": "https://it.wikipedia.org/wiki?curid=688346", "title": "Tahl", "text": ""}
{"id": "688347", "revid": "712828", "url": "https://it.wikipedia.org/wiki?curid=688347", "title": "Tassida Judrelle", "text": ""}
{"id": "688348", "revid": "712828", "url": "https://it.wikipedia.org/wiki?curid=688348", "title": "Tyneir Renz", "text": ""}
{"id": "688349", "revid": "73843", "url": "https://it.wikipedia.org/wiki?curid=688349", "title": "Circolo Canottieri Ortigia", "text": "Il Circolo Canottieri Ortigia \u00e8 una societ\u00e0 sportiva di Siracusa che viene fondata il 15 aprile 1928 come circolo di canottaggio. Nel corso degli anni il club partecipa a nuove discipline, due delle quali riscuoteranno notevole successo: pallanuoto e pallamano.\nIl colore sociale del club \u00e8 il biancoverde. L'impianto sede delle gare casalinghe \u00e8 la Piscina Paolo Caldarella, intitolato all'omonimo giocatore, (perno fisso dell'Ortigia e della nazionale italiana) che per\u00ec in un incidente stradale alle porte di Siracusa il 27 settembre 1993. Inoltre, nel 1979 al sodalizio biancoverde \u00e8 stato conferito il premio Stella d'Oro al merito sportivo.\nL'Ortigia \u00e8 rappresentata sia in campo maschile che femminile. Il settore giovanile \u00e8 stato da sempre il punto di forza del club, ottenendo ottimi risultati, che permettono a diversi atleti locali di intraprendere una brillante carriera agonistica. La maschile, sicuramente vanta pi\u00f9 tradizione, essendo gi\u00e0 dai primi anni ottanta approdata in serie A. \u00c8 uno dei club con pi\u00f9 partecipazioni in massima serie, ritagliandosi un ruolo importante nel panorama pallanuotistico. Nel 2020 \u00e8 stato in assoluto il primo club siciliano a partecipare ai gironi di Champions League, piazzandosi tra le prime 12 squadre d\u2019Europa. La femminile si \u00e8 insediata in serie A nei primi anni duemila, raggiungendo subito ottimi risultati, disputando anche una finale scudetto contro le etnee dell'Orizzonte Catania nella stagione 2002-2003. Tra i trofei vinti dal club, 2 coppe COMEN maschili (2001-2002) e 2 coppe LEN femminili (2004-2005).\nStoria.\nMaschile.\nIl circolo venne fondato da Alberto Scarselli assieme a Pippo D'Aquino, Ciccio Abela e Silvio Guido e cominci\u00f2 ad occuparsi di canottaggio fino ad organizzare, nel 1951, il campionato italiano di jole da mare. Successivamente, a causa della mancata sostituzione delle imbarcazioni, l'attivit\u00e0 remiera pass\u00f2 in secondo piano e si and\u00f2 sviluppando il settore nuoto e pallanuoto. Nella seconda met\u00e0 degli anni ottanta, e precisamente nel luglio 1987, avvenne la scissione e fu costituita la A.S.D. Canottieri Ortigia settore canottaggio.\nFino ai primi anni settanta la squadra milit\u00f2 in serie minori. Poi l'avvento di Romolo Parodi, prima come giocatore e allenatore, successivamente come allenatore, cambi\u00f2 radicalmente lo scenario. Nel giro di meno di dieci anni, puntando sui giovani - tra cui spiccavano Alessandro Campagna, poi divenuto tecnico della nazionale ed il compianto Paolo Caldarella, entrambi vincitori di medaglia d'oro olimpica a Barcellona nel 1992, oltre a Sebastiano Di Caro e Peppe Cassia - Parodi port\u00f2 la squadra fino alla serie A. In seguito ad incomprensioni con la societ\u00e0, Parodi venne sostituito con il suo vice, Tore Albo, che continu\u00f2 l'ottimo lavoro. Negli anni ottanta vennero i migliori risultati: 4\u00b0 nel 1983 e 1986. Nel decennio si alternarono stranieri del calibro di G\u00e1bor Csap\u00f3 e Attila Sud\u00e1r, entrambi campioni del mondo con la squadra ungherese. Parodi ritorn\u00f2 all'Ortigia nel 1984 e ci rimase alcuni anni. La sua eredit\u00e0 \u00e8 ancora viva: l'ex allenatore Aldo Baio ed il veterano Mauro Bordone hanno avuto Parodi come primo allenatore.\nNella stagione 2012-2013 perde lo spareggio salvezza col Nervi retrocedendo di fatto in serie A2. Vi rimane 2 anni, perdendo per ben due volte lo spareggio promozione per accedere in massima serie, in ultimo con Trieste. Nella stagione 2015-2016 viene accolta la sua domanda di ripescaggio in virt\u00f9 della mancata iscrizione del Como Nuoto tornando nuovamente in massima serie.\nIl campionato 2015-2016 si preannuncia molto combattuto, e dopo un inizio disastroso in cui i biancoverdi ottengono un solo punto nelle prime sei gare, i ragazzi allenati da Luigi Leone prendono possesso delle proprie capacit\u00e0 andando a racimolare diversi punti seguite da ottime prestazioni di squadra, che le permettono di giocarsi la salvezza in Serie A1 (cosa assai ardua pronosticata ad inizio torneo). Al termine della stagione si classifica al dodicesimo posto, andando a disputare i play out salvezza. Nella prima sfida perde contro la Lazio col punteggio di 9-8, dovendo rinviare il capitolo salvezza alla prossima gara. Il 27 maggio 2016, sul campo neutro di Sori, batte per 10-9 la Florentia ottenendo la permanenza in massima serie.\nIl 30 luglio 2016 viene ufficializzato e presentato alla stampa locale l'ingaggio del nuovo tecnico biancoverde per la stagione 2016-2017, il greco Giannis Giannouris, con esperienze importanti in campo internazionale. Inoltre la societ\u00e0 annuncia di aver trovato l'accordo anche con il giocatore Massimo Giacoppo, fresco vincitore di scudetto con la squadra della Pro Recco.\nIl 26 gennaio 2017 il tecnico greco lascia la guida tecnica biancoverde per motivi personali, gli subentra Luigi Leone che torna cos\u00ec ad allenare i biancoverdi a distanza di un anno.\nNell'ultima gara di campionato, i biancoverdi battono nello scontro diretto per evitare i play-out il Bogliasco per 14 a 5 centrando la salvezza diretta davanti a circa 1.000 spettatori presenti.\nNel 2017, la guida della squadra viene affidata all'esperto allenatore genovese Stefano Piccardo, reduce da 3 ottime stagioni con la Pallanuoto Trieste. Il sodalizio biancoverde nell'anno dei novant'anni dalla fondazione del club, punta decisamente a ben figurare, rafforzando l'organico con alcuni innesti di assoluto valore come Christian Napolitano (un ritorno per il centroboa aretuseo), il croato Marko Jela\u010da (proveniente dalla Pallanuoto Sport Management), il serbo Boris Vapenski e l'olandese Robin Lindhout, mentre tra i riconfermati spicca Giacomo Casasola, entrato in orbita della Nazionale. Gli aretusei fin dalle prime battute del campionato dimostrano di potersi battere con chiunque, raggiungendo a fine campionato un sorprendente quarto posto, che gli permette di qualificarsi alla Final Six da disputare a Siracusa nella Piscina Paolo Caldarella dal 25 al 27 Maggio 2018. Nella prima gara valevole per i quarti di finale, i biancoverdi si impongono contro il Savona per 9-4 raggiungendo una semifinale storica (mancava dalla stagione 1984-1985). In semifinale il cammino dei biancoverdi si interrompe contro i campioni in carica della Pro Recco, subendo una sconfitta pesante per 16-3. Nella finale per il terzo e quarto posto, valevole per la qualificazione ai preliminari di Champions League, all'Ortigia non riesce l'impresa, pareggiando contro lo Sport Management per 9-9, ma perdendo la lotteria dei rigori 13-14, ottenendo comunque la qualificazione per l'Europa Cup\nL'anno successivo, i biancoverdi si confermano tra i club maggiormente in crescita, arrivando a disputare le semifinali sia di Coppa Italia che di Euro Cup. In questa competizione, dopo essersi qualificata ai quarti di finale vincendo il proprio girone contro i serbi del Vaterpolo klub Nais ed i greci dello Ydraikos Nautikos Omilos, e successivamente accedendo ai quarti di finale arrivando secondo nel suo girone, battendo dapprima gli spagnoli del Club Nataci\u00f3 Barcelona per 9-6 e poi i croati del Vaterpolski klub Mornar per 10-9, dovranno arrendersi in semifinale ai pi\u00f9 quotati avversari del Cercle des Nageurs de Marseille, che dopo essersi imposti tra le mura amiche per 7-4, andranno a vincere in Sicilia (sul neutro di Catania) per 4-10, prima di aggiudicarsi il trofeo. In campionato, i biancoverdi si confermano solida realt\u00e0 nel panorama nazionale, classificandosi al quinto posto raggiungendo l'obiettivo play-off scudetto.\nNella stagione 2019-2020, i biancoverdi iniziano la campagna acquisti subito con due innesti sostanziali, quali Stefano Tempesti (pi\u00f9 di trecento presenze in Nazionale) e Valentino Gallo, siracusano di nascita che torna, dopo alcune parentesi importanti al Posillipo, Sport Management e AN Brescia, ad indossare la calottina biancoverde.\nL'annata sportiva \u00e8 tra le pi\u00f9 soddisfacenti dell'intera storia del Circolo. Terzo in campionato, finalista di Euro Cup e semifinalista di Coppa Italia, i ragazzi di Stefano Piccardo devono fermasi solamente dinnanzi ad una grave crisi epidemiologica mondiale, il Coronavirus. Difatti, ai gravi eventi drammatici che hanno colpito l\u2019Italia cosi come tutto il resto del mondo, la Federazione intraprende misure drastiche eccezionali, dichiarando in anticipo la chiusura di tutti i campionati, interrompendo le fasi finali, e annullando tutti i verdetti. Stessa identica decisione viene presa relativamente alle competizione europee, negando la gioia al club di poter vincere la finale, gi\u00e0 conquistata di Euro Cup.\nChampions League.\nLa stagione 2020-2021 si apre con l\u2019inserimento per la prima volta in assoluto dell\u2019Ortigia ai preliminari di Champions. Inserita nel raggruppamento A, per l\u2019occasione disputato alla piscina Paolo Caldarella di Siracusa, conquista con una giornata di anticipo la finale che vale i preliminari, ottenendo tre vittorie su tre gare disputate. In ordine battuti lo Steaua Bucarest (9-3), i croati dello Jadran Spalato (11-7) ed infine gli spagnoli del CN Barcellona (5-3).\nIn finale i ragazzi allenati da Stefano Piccardo battono i croati del Mladost Zagabria per 9-8 centrando la qualificazione ai gironi \u00e9lite di Champions League.\nCon questo storico traguardo, il Circolo Canottieri Ortigia si piazza tra le prime 12 squadre d\u2019Europa, centrando una storico risultato non soltanto per la storia del club aretuseo, ma anche della pallanuoto maschile siciliana.\nBiancoverdi inseriti nel gruppo A insieme alla Pro Recco, il Marsiglia, lo Spandau 04, l\u2019Olympiacos e lo Jug Dubrovnik.\nFemminile.\nIl movimento femminile si sviluppa nei primi anni 2000, in cui dopo aver fatto il suo esordio in A1 nella stagione 2001-02, ottiene ottimi risultati, primeggiando con costanza fra le prime quattro posizioni, partecipando di fatto ai play off per lo scudetto.\nNel 2002-03 ottiene la sua migliore posizione classificandosi al secondo posto al termine della stagione, approdando alla finale scudetto, poi persa, contro le etnee dell'Orizzonte Catania che in quel periodo primeggiavano a suon di record sia in campo nazionale che internazionale. Alle ragazze biancoverdi riusc\u00ec l'impresa di pareggiare dentro casa per 7-7 riuscendo ad interrompere la striscia di vittorie consecutive fatte dalle rossoazzurre.\nNegli anni a seguire sono arrivate le vittorie in Coppa LEN nel 2004 e 2005. Dopo aver ceduto qualche pezzo pregiato, il club ha deciso di puntare molto sul settore giovanile, ma non avendo inizialmente un buon riscontro \u00e8 incappato in due retrocessioni consecutive che l'hanno relegato in serie B.\nNella stagione 2014-2015 sotto la guida di Valentina Ayale ottiene un'inaspettata promozione in A2 con un manipolo di giovanissime giocatrici.\nIl 2015-2016 segna il ritorno in Serie A2 a distanza di due anni, con obiettivo primario la valorizzazione delle giovani giocatrici e il mantenimento della categoria tramite una salvezza tranquilla. Dopo un avvio difficile, riesce in extremis a uscire dalla zona play out conquistando la salvezza matematica il 9 maggio 2016 nel penultimo turno di campionato, battendo nello scontro diretto le avversarie dello Sporting Club Flegreo col punteggio finale di 9 a 8, classificandosi al termine della stagione al 5\u00ba posto.\nLa stagione 2016-17 per l'Ortigia parte con l'intento di migliorare la precedente posizione di classifica. Cos\u00ec, dopo un avvio entusiasmante che vede primeggiare le biancoverdi tra le primissime posizioni, si comincia a realizzare l'idea di raggiungere un piazzamento play-off. Nel girone di ritorno, una flessione in termini di risultati della squadra ridimensiona i sogni promozione, concludendo la stagione al quinto posto, consolidando il gruppo di giovani atlete.\nL'anno successivo riparte dalla Serie B, ottenendo un buon terzo posto. A distanza di un solo anno, il club decide di presentare in vasca il solo settore giovanile, rinunciando ad iscrivere al campionato la prima squadra.\nColori e simbolo.\nLa tradizionale casacca del CC Ortigia \u00e8 caratterizzata dai colori bianco e verde. \nIl simbolo del club \u00e8 un salvagente con su scritto il nome \"C.C. Ortigia Siracusa\", con al centro una bandiera biancoverde, colore rappresentativo del sodalizio aretuseo. All'interno dei due colori, vi sono un'ancora ed una stella marina.\nStrutture.\nPiscina.\nIntitolata all'omonimo pallanuotista sportivo siracusano e della Nazionale Italiana tragicamente scomparso nel 1993 in un incidente stradale. I lavori d'inizio, che prevedevano la costruzione di una Cittadella dello Sport con Piscina olimpionica, pista di pattinaggio a rotelle, campi da tennis, calcio a 5, pallavolo, basket, ed un'area adibita alle sedi dei club e ad un'area di ristorazione, furono avviati dal comune di Siracusa il 14 luglio 1964. \nL'impianto \u00e8 dotato di una piscina olimpionica su cui si affacciano da un lato una tribuna centrale scoperta per una capienza totale di circa 1.300 posti. Sugli altri lati sono posti un tabellone segnapunti (che riporta formazioni, risultato ed il tempo di gioco) ed una gigantografia dedicata all'indimenticato Paolo Caldarella.\nDa sempre la struttura ha una certa rilevanza in ambito nazionale ed internazionale. Il pubblico numeroso, e il clima favorevole, permettono alla citt\u00e0 di Siracusa di essere selezionata per lo svolgimento di alcune competizioni.. Si ricordano il \"Trofeo Syracusae\", la \"8 Nazioni\", in cui le migliori 8 nazioni al mondo si sfidavano in un torneo organizzato appunto a Siracusa. Dal 2011 l'evento ospita le migliori 6.\nSociet\u00e0.\nOrganigramma societario.\nDi seguito l'organigramma tratto dal sito internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali del CC Ortigia.\nIl CC Ortigia nella cultura di massa.\nIl CC Ortigia utilizza vari canali ufficiali per distribuire le notizie: su Facebook (\"Circolo Canottieri Ortigia\"), Twitter (\"@ccortigia\") e Instagram (\"@c.c.ortigia\").\nAllenatori e presidenti.\nAllenatori.\nDi seguito la cronologia degli allenatori che si sono susseguiti negli anni.\nPresidenti.\nDi seguito la cronologia degli allenatori che si sono susseguiti negli anni.\nPallanuotisti celebri.\nPallanuotisti stranieri (maschile).\nDi seguito l'elenco dei pallanuotisti stranieri che si sono susseguiti negli anni:\nPallanuotiste straniere (femminile).\nDi seguito l'elenco dei pallanuotiste straniere che si sono susseguiti negli anni:\nRiconoscimenti.\nNel maggio 2015, una targa dedicata ad Alessandro Campagna viene inserita nella Walk of Fame dello sport italiano a Roma, riservata agli ex-atleti italiani che si sono distinti in campo internazionale.\nHall of Fame.\nNel dicembre 2018 Alessandro Campagna entra a far parte dell'International Swimming Hall of Fame come atleta prima e allenatore dopo tra i pi\u00f9 vincenti di sempre\nWalk of Fame.\nIl 19 giugno 2020 il Circolo Canottieri Ortigia, con in testa il suo presidente Valerio Vancheri, realizza all'esterno della Cittadella dello Sport, casa dell'Ortigia, il \"Walk of fame\", collocandovi numerose targhe celebrative in onore degli sportivi siracusani che pi\u00f9 si sono distinti nel tempo, a livello internazionale nelle varie discipline.\nPalmar\u00e8s.\nCompetizioni nazionali.\nMaschile\nFemminile\nCompetizioni internazionali.\nMaschile\nFemminile\nStatistiche e record.\nStatistiche di squadra.\nIl Circolo Canottieri Ortigia viene classificato, considerando il numero per partecipazioni a campionati di massima serie, la prima squadra di pallanuoto esistente nel panorama isolano, a seguire Nuoto Catania e Telimar Palermo. \nNel 2020 il Circolo Canottieri Ortigia \u00e8 in assoluto il primo club siciliano ha partecipare ai gironi di Champions League, piazzandosi tra le prime 12 squadre pi\u00f9 forti d\u2019Europa.\nIl derby fra CC Ortigia e Nuoto Catania, per antonomasia il \"derby di Sicilia\", costituisce la maggiore rivalit\u00e0 pallanuotistica della Sicilia. I biancoverdi ed i rossazzurri sono infatti i due club siciliani col maggior numero di partecipazioni al campionato di Serie A1. Le due citt\u00e0 si sono sfidate complessivamente 46 volte (la prima volta nel massimo campionato Serie A1\u00a01991-1992).\nAltro derby sentito \u00e8 quello fra CC Ortigia e Telimar Palermo. Le due citt\u00e0 si sono sfidate complessivamente che 25 volte (la prima volta nel massimo campionato Serie A1\u00a02000-2001.\nOrganico.\nRosa maschile.\n\"Rosa aggiornata al 1\u00b0 ottobre 2021\""}
{"id": "688350", "revid": "712828", "url": "https://it.wikipedia.org/wiki?curid=688350", "title": "Varion Oblaydra", "text": ""}
{"id": "688352", "revid": "712828", "url": "https://it.wikipedia.org/wiki?curid=688352", "title": "Xiaan Amersu", "text": ""}
{"id": "688353", "revid": "712828", "url": "https://it.wikipedia.org/wiki?curid=688353", "title": "Ydra Kilwallen Sibwarra", "text": ""}
{"id": "688354", "revid": "712828", "url": "https://it.wikipedia.org/wiki?curid=688354", "title": "Ylenic It'kla", "text": ""}
{"id": "688355", "revid": "1345932", "url": "https://it.wikipedia.org/wiki?curid=688355", "title": "Piaccametro", "text": "Un pH-metro (o piaccametro) \u00e8 un apparecchio elettronico usato per misurare il pH di un liquido. Pu\u00f2 essere equipaggiato anche con sonde particolari adatte alla misura del pH di campioni solidi e semi-solidi.\nUn tipico piaccametro consiste di una sonda (un elettrodo a vetro) collegata ad un dispositivo elettronico che raccoglie il segnale della sonda, calcola il valore di pH corrispondente e lo rappresenta su un display.\nStoria.\nI primi piaccametri commerciali vengono prodotti nei tardi anni trenta negli Stati Uniti da Arnold Orville Beckman e in Danimarca dalla ditta Radiometer. Beckman era assistente presso il California Institute of Technology quando gli fu chiesto da Glen Joseph, chimico di un laboratorio della California Fruit Growers Exchange, di realizzare uno strumento capace di misurare rapidamente l'acidit\u00e0 del succo di limone. L'invenzione di Beckman port\u00f2 alla nascita della societ\u00e0 Beckman Instruments, divenuta in seguito Beckman Coulter.\nLa sonda.\nLa sonda per pH \u00e8 generalmente un elettrodo a vetro che misura la differenza di potenziale elettrico su due lati di una sottile membrana di vetro posta all'estremit\u00e0 dell'elettrodo, tale differenza di potenziale \u00e8 legata alla differenza tra le concentrazioni degli ioni idrogeno all'interno e all'esterno della membrana. Un'unit\u00e0 di pH generalmente produce una differenza di potenziale di circa 0,059 V.\nSpesso le sonde immerse nella soluzione sono due: oltre all'elettrodo viene immersa anche una sonda di temperatura, il cui compito \u00e8 correggere la lettura dell'elettrodo in funzione dell'effettiva temperatura del campione.\nIl misuratore.\nIl circuito del misuratore fondamentalmente \u00e8 un voltmetro che mostra i risultati in scala di unit\u00e0 di pH anzich\u00e9 in volt. L'impedenza del misuratore dev'essere molto alta, a causa dell'alta resistenza elettrica (tra i 20 e i 1000 M\u03a9) degli elettrodi a vetro comunemente usati.\nIl circuito di un semplice piaccametro consiste di un amplificatore operazionale con un guadagno totale di circa 17 volte. L'amplificatore converte il debole potenziale elettrico prodotto dalla sonda (-59.16 mV/pH nelle soluzioni basiche, +59.16 mV/pH nelle soluzioni acide) in unit\u00e0 di pH, spostando il risultato di 7 unit\u00e0 (offset) per farlo rientrare nella scala di pH:\nCalibrazione e utilizzo.\nCalibrare un piaccametro significa dal punto di vista elettrico aggiustare i valori di guadagno e di offset del circuito amplificatore affinch\u00e9 il valore fornito dallo strumento coincida con quello previsto dalla lettura di alcune soluzioni standard dal pH noto.\nOperativamente, la calibrazione viene condotta con due o tre soluzioni tampone standard, preferibilmente prima dell'uso, anche se i piaccametri pi\u00f9 moderni sono stabili anche fino ad un mese. Nella calibrazione a due punti si usa una soluzione tampone a pH 7,01 (praticamente neutra) e una a pH 10,01; in quella a tre punti si aggiunge anche una terza soluzione tampone a pH 4,01.\nGuadagno e offset vengono aggiustati ripetutamente fino a quando gli standard utilizzati producono la lettura di pH attesa. Negli strumenti pi\u00f9 moderni questo aggiustamento \u00e8 eseguito in maniera completamente automatica.\nTerminata la calibrazione, l'elettrodo viene sciacquato con acqua distillata, asciugato e immerso nel campione.\nPurtroppo questi strumenti tendono a stararsi con il tempo e quindi bisogna calibrarli regolarmente.\nSe si usa il pHmetro giornalmente per un miglior funzionamento dello strumento si consiglia di calibrarlo almeno 1 volta ogni 15/20 misurazioni.\nL'elettrodo a vetro \u00e8 generalmente conservato immerso in una soluzione a pH 3 per impedire che la membrana di vetro si secchi; si tende ad evitare l'uso di acqua distillata perch\u00e9 potrebbe estrarre per osmosi gli ioni idrogeno presenti all'interno dell'elettrodo.\nTipi di piaccametro.\nI piaccametri possono essere semplici apparecchi portatili simili a grosse penne a sfera dal costo di qualche decina di euro fino a complesse apparecchiature da laboratorio con possibilit\u00e0 di montare diverse sonde e interfacciarsi a personal computer.\nInoltre sono disponibili sonde per applicazioni speciali e per campioni o ambienti lavorativi difficili.\nUna categoria particolare di pH-metri sono quelli \"cateterizzati\" per uso sanitario; si usano solitamente nella rilevazione del pH gastrico nelle indagini cliniche di interesse gastroenterologico, spesso in congiunzione con un registratore digitale del segnale, rimanendo in posizione per 24 ore."}
{"id": "688357", "revid": "60395", "url": "https://it.wikipedia.org/wiki?curid=688357", "title": "Melanoleuca portentosa", "text": ""}
{"id": "688358", "revid": "2175", "url": "https://it.wikipedia.org/wiki?curid=688358", "title": "PH metro", "text": ""}
{"id": "688359", "revid": "2175", "url": "https://it.wikipedia.org/wiki?curid=688359", "title": "PH-metro", "text": ""}
{"id": "688360", "revid": "2175", "url": "https://it.wikipedia.org/wiki?curid=688360", "title": "PHmetro", "text": ""}
{"id": "688363", "revid": "1451528", "url": "https://it.wikipedia.org/wiki?curid=688363", "title": "Crown Royal (whisky)", "text": "Crown Royal \u00e8 un whisky canadese con tasso alcolico del 40%. L'industria \u00e8 in possesso della Diageo Canada PLC che acquist\u00f2 la Crown Royal quando la Seagram si sciolse nel 2000. \u00c8 il whisky pi\u00f9 venduto e famoso del Canada.\nStoria.\nLa produzione del Crown Royal inizi\u00f2 nel 1939 ma la vendita era riservata ai soli membri della corona inglese (da qui il nome). La vendita venne aperta al pubblico solo nel 1964.\nOggi tale whisky \u00e8 prodotto nelle distillerie delle citt\u00e0 di Gimli, Manitoba, Canada (fino al 1992 era invece prodotto a Waterloo, Ontario)."}
{"id": "688364", "revid": "1310927", "url": "https://it.wikipedia.org/wiki?curid=688364", "title": "Jamal Alioui", "text": "Carriera.\nClub.\nHa esordito nella Serie A italiana il 31 agosto 2003 in Perugia- 2-2.\nNazionale.\nAlioui \u00e8 stato capitano della suddetta nazionale alle Olimpiadi di Sydney 2000.\nHa fatto parte della nazionale marocchina dal 2003 al 2012 disputando 17 partite con essa."}
{"id": "688365", "revid": "1543377", "url": "https://it.wikipedia.org/wiki?curid=688365", "title": "Ultras", "text": "L'ultras o ultr\u00e0 \u00e8 un tifoso organizzato di una societ\u00e0 sportiva. Il fenomeno interessa gli sport di squadra come il calcio, la pallacanestro, la pallavolo, la pallanuoto e l'hockey.\nIl termine deriva dal francese \"ultra-royaliste\", cio\u00e8 \u201cultra realista\u201d, che stava a indicare la forza politica monarchica preponderante ai tempi della seconda restaurazione (1815-1830).\nStoria.\nI prodromi del fenomeno del tifo calcistico in Italia si hanno nel 1932 quando la tifoseria della Lazio va ad annoverare per prima la nascita di un'associazione organizzata, e con struttura gerarchica, di tifosi. Il 23 ottobre di quell'anno, in occasione del derby, un gruppo organizzato denominato \"Paranza Aquilotti\" inscen\u00f2 infatti una scenografia allo Stadio del Partito Nazionale Fascista. Successivamente negli anni cinquanta quando i primi tifosi di squadre di calcio iniziano a riunirsi in gruppo, a Roma, con l'Associazione Tifosi Giallorossi \"Attilio Ferraris\", i \"Circoli Biancocelesti 1951\" e a Torino, con i \"Fedelissimi Granata 1951\", il fenomeno esplode, mentre in Gran Bretagna sono attivi gruppi i cui appartenenti vengono chiamati \"hooligans\". Vi sono tuttavia differenze basilari tra i due modi di essere: in Gran Bretagna gli \"hooligan\" lasciano molto pi\u00f9 spazio alle azioni spontanee, mentre il modello ultr\u00e0 italiano tende a coordinare i vari elementi in un'unica voce. Anche le forme estetiche del tifo risentono di questa differenza: in Gran Bretagna si predilige l'impatto vocale a quello visivo e non si usano i tamburi invece presenti nelle curve italiane.\nI primi tre gruppi ultras nati in Italia sono i \"Commandos Tigre\" Milan nel 1967 e la \"Fossa dei Leoni\" nel 1968, stesso anno degli \"Ultras Tito Cucchiaroni\" della Sampdoria. Nel 1969 \u00e8 la volta dei \"Boys - Furie Nerazzurre\" dell'Internazionale. Lo stesso anno i tifosi della Casertana, non ancora definibili come ultras, danno vita ad un'insurrezione denominata dai mass media \"la rivolta del pallone\".\nQueste nuove strutture aggregative iniziano dunque a svilupparsi intorno alle grandi squadre dell'epoca: coinvolti sono per lo pi\u00f9 adolescenti che prendono posto nei settori popolari degli stadi alla ricerca di una visibilit\u00e0 ed un protagonismo collettivi, espressi attraverso ampi striscioni recanti il nome del gruppo, grandi bandiere, insistente incitamento corale, ed individuali, manifestati attraverso un abbigliamento militante ricco di gadget con i colori della squadra come sciarpe e altri distintivi; si noteranno a breve i primi accenni coreografici. Parallelamente nasce anche la competizione con i gruppi ultras di altre squadre.\nGli anni 70.\nNel 1971 vengono fondati gli \"Ultras Granata\" del Torino e le \"Brigate Giallobl\u00f9\" dell'Hellas Verona, mentre l'anno successivo il fenomeno si estende alle metropoli dell'Italia centro-meridionale con la nascita di \"Boys\" e \"Fedayn\" della Roma e del \"Commando Ultr\u00e0\" del Napoli. Nel 1973 nacque \"La Fossa dei Grifoni\" del Genoa CFC . Dopodich\u00e9 si propaga nel resto d'Italia, anche nelle citt\u00e0 di medie e piccole dimensioni, travalicando l'ambito calcistico. In particolare, inizia ad affermarsi nella pallacanestro: nel 1970 viene costituita la \"Fossa Dei Leoni\" della Fortitudo Bologna, mentre nel 1975 l\"'Inferno Biancorosso\" della Victoria Libertas Pesaro. \nLo sviluppo del movimento ultras negli anni settanta coincide con gli \"anni di piombo\", un periodo della storia italiana caratterizzato da lotta armata, violenza di piazza e terrorismo. Cosicch\u00e9 i ragazzi, risentendo del clima di generale violenza e partecipandovi, si abbandonano a veri e propri atti di guerriglia urbana prima, durante e dopo le partite, specie in occasione degli incontri \"pi\u00f9 caldi\". Gli effetti e l'influenza della violenza della societ\u00e0 dell'epoca sono riscontrabili nei cori da stadio, nell'abbigliamento, nella simbologia riproposta dagli striscioni e dagli stessi nomi dei gruppi, spesso presi in prestito dalle manifestazioni e dai cortei politici. Questo perch\u00e9 parecchi frequentatori delle curve sono soliti partecipare attivamente anche alle manifestazioni politiche: si tratta prevalentemente di esponenti della sinistra extraparlamentare, ed in particolare di Lotta Continua, che portano sulle gradinate degli stadi una visione antagonista del tifo. Dai movimenti politici giovanili dell'epoca vengono mutuati l'abbigliamento da \"guerrigliero metropolitano\" in uso tra le formazioni di strada, diversi aspetti organizzativi e controculturali e l'abitudine della riunione settimanale: le attivit\u00e0 dei gruppi travalicano la domenica e diventano un impegno che si estende agli altri giorni. L'utilizzo di tamburi, sciarpe, striscioni, trombe, fumogeni colorati e torce di segnalazione, gi\u00e0 adottati precedentemente sugli spalti, si intensifica e diventa un elemento caratterizzante le tifoserie organizzate, costituite da giovani e giovanissimi. Compaiono, come elemento scenico, finte bare e croci per la simulazione dei funerali degli avversari sportivi. A contraddistinguere gli ultras dagli altri sostenitori d'ora in poi sar\u00e0 l'accostamento di tifo coreografico e violenza sistematica, indotta da chi gi\u00e0 l'aveva sperimentata in ambito politico (sia a sinistra che a destra) e nei conflitti tra bande di quartiere. Muta per\u00f2 la forma di violenza negli stadi rispetto al passato: se prima i tifosi si accanivano contro gli arbitri o i pullman delle squadre avversarie ed erano soliti invadere il campo, negli anni settanta esplodono le rivalit\u00e0 geografiche e campanilistiche con un ricorso sempre maggiore all'offesa verbale e allo scontro fisico. A met\u00e0 anni settanta l'influenza del tifo britannico inizia ad ispirare esteticamente il neonato fenomeno ultras, complici le immagini televisive e soprattutto i primi viaggi in Inghilterra dei giovani italiani. Nel corso del decennio, anche nelle curve degli stadi italiani, come in tutti i luoghi di aggregazione giovanile, si radicano la vendita e il consumo di eroina.\nNel 1979 scuote l'opinione pubblica la morte del tifoso della Lazio Vincenzo Paparelli, colpito da un razzo antigrandine autoesplodente lanciato dalla curva della Roma prima del derby capitolino. Non si tratta tuttavia della prima vittima di una partita di calcio in Italia: nel 1963 Giuseppe Plaitano, tifoso della Salernitana, mor\u00ec colpito da un proiettile. Le pistole erano gi\u00e0 state utilizzate dai tifosi almeno nel 1925 in occasione di una controversa finale di campionato tra Bologna e Genoa conosciuta come \"scudetto delle pistole\", mezzo secolo prima della comparsa del fenomeno ultras.\nGli anni 80.\nTra gli anni 70 e gli anni ottanta si mettono in evidenza anche formazioni femminili, spesso come sezioni dei gruppi principali. Negli anni 80 gli ultras si segnalano anche nelle serie calcistiche inferiori e prendono piede sempre di pi\u00f9 nella pallacanestro: il fenomeno esplode e diventa di massa, con i gruppi che registrano una grande quantit\u00e0 di tesserati. Aumenta di conseguenza la presenza in trasferta e per animare le partite vengono realizzate vere e proprie scenografie sempre pi\u00f9 spettacolari, abitualmente dette \"coreografie\". Il miglioramente estetico \u00e8 possibile grazie all'autofinanziamento dei gruppi, numericamente forti. Si moltiplicano anche i gruppi e di conseguenza gli striscioni che danno loro visibilit\u00e0, mentre alcune delle formazioni pi\u00f9 longeve iniziano a frammentarsi per opera di una nuova generazione attratta dall'estetica e dalla violenza pi\u00f9 che dall'esperienza collettiva caratterizzante il movimento nel decennio precedente; in conseguenza di ci\u00f2 le tifoserie diventano meno controllabili, salta il preesistente autocontrollo interno alle curve ed aumenta la frequenza degli scontri. Nei tafferugli si diffonde l'uso delle armi da taglio, soprattutto tra gli ultras di alcune squadre metropolitane. \nIl decennio si caratterizza per diversi gravi episodi di violenza, spesso luttuosi. Nel 1982 Andrea Vitone, quattordicenne tifoso della Roma, al ritorno da una trasferta, soffoca sul treno dove era scoppiato un incendio causato da un petardo. Sorte analoga tocca ad un altro romanista, Paolo Caroli, quattro anni pi\u00f9 tardi. Stefano Furlan, estraneo ai tafferugli del derby di Coppa Italia tra Triestina e Udinese del 1984, muore per le manganellate della polizia. Lo stesso anno muore anche Marco Fonghessi, tifoso di Milan e Cremonese, accoltellato da un milanista che lo aveva scambiato per un ultras cremonese poich\u00e9 indossava i colori di entrambe le squadre. Nel 1988 l'ascolano Nazzareno Filippini perde la vita dopo l'aggressione di alcuni interisti. Nel 1989 Antonio De Falchi, romanista diciottenne, muore d'infarto dopo l'agguato di un gruppo di milanisti. Due domeniche dopo, il quattordicenne Ivan Dall'Olio, sostenitore del Bologna, viene sfigurato da una molotov lanciata da un ultras della Fiorentina, anch'egli minorenne, contro il treno sul quale viaggiava parte della tifoseria emiliana. Lo stesso anno il governo italiano introduce il Daspo (acronimo di Divieto di Accedere alle manifestazioni SPOrtive) per contrastare la violenza intorno gli incontri sportivi.\nContemporaneamente, il modello del tifo organizzato italiano si espande decisamente in tutto il resto d'Europa, soprattutto tra i paesi latini (Spagna, Portogallo, Francia), Svizzera e tra le repubbliche dell'ex-Jugoslavia (Slovenia, Croazia, Bosnia ed Erzegovina e Serbia).\nGli anni 90.\nIn Jugoslavia, dove il fenomeno ultras si era diffuso negli anni 80, gli episodi di violenza verificatisi in occasione di una partita di calcio disputata a maggio del 1990 sono considerati prodromici della guerra civile scoppiata l\u2019anno successivo. Si tratta degli scontri tra le tifoserie di Dinamo Zagabria e Stella Rossa di Belgrado allo stadio Maksimir di Zagabria. Tra i croati \"Bad Blue Boys\" della Dinamo e i serbi \"Delije\" della Stella Rossa si sfogano le tensioni nazionalistiche che stavano minando la federazione jugoslava. Non a caso, a sostenere i \"Bad Blue Boys\" accorrono la \"Torcida\" dell\u2019Hajduk Spalato e gli ultras dell\u2019HNK Fiume, che seppur acerrimi rivali della Dinamo, intendevano opporsi alla presenza serba nella capitale della Repubblica Socialista di Croazia.\nSuccessivamente, nel corso del decennio, all\u2019interno delle tifoserie ultras delle principali squadre jugoslave vengono reclutati combattentii per le unit\u00e0 paramilitari, in particolare quella delle \"Tigri\" serbe costituita da \u017deljko Ra\u017enatovi\u0107, noto come \"Arkan\", autore di numerosi crimini di guerra, che attingeva ai \"Delije\" della Stella Rossa. Tra i primi ad arruolarsi nelle milizie croate vi sono invece gli ultras spalatini.\nNegli anni 90 la popolarit\u00e0 del movimento ultras italiano \u00e8 al suo apice: le scenografie sempre pi\u00f9 spettacolari e complesse vengono spesso immortalate dai media e questa forma di tifo diventa fonte d\u2019ispirazione tra i sostenitori calcistici di Irlanda (ultras non violento o politico, tutto per il club), Scozia, Paesi Bassi e Germania. Con l'aumento dell'interesse verso il calcio in Canada, Stati Uniti e Australia sorgono i primi gruppi di tifosi organizzatisi secondo criteri, almeno esteticamente, ispirati agli ultras italiani ed europei. Lo stile coreografico italiano diventa cos\u00ec un punto di riferimento a livello mondiale\n. Negli stadi di tutta Europa gli ultras diventano sempre pi\u00f9 i veri protagonisti.\nNonostante ci\u00f2, inizia in Italia una crisi del movimento che porta a radicali cambiamenti nelle forme di aggregazione e nella tipologia di incidenti. Il Daspo introdotto nel 1989 non limita le violenze e nei cinque anni successivi aumentano i tafferugli, cos\u00ec ad ogni delitto da stadio il governo italiano reagisce emanando nuove leggi sempre pi\u00f9 restrittive nei confronti degli ultras: sar\u00e0 una costante per tutto il decennio. Nel 1991 la repressione poliziesca convince i leader delle \"Brigate Giallobl\u00f9\" dell\u2019Hellas Verona a decretare lo scioglimento del gruppo , seguito dai restanti della curva scaligera. I veronesi cambiano modo di tifare, adottando per primi lo stile cosiddetto \"all\u2019inglese\", che si contraddistingue per un maggiore spontaneismo, per un sostegno prevalentemente vocale e per l\u2019assenza di tamburi, scenografie pianificate e striscioni, sostituiti da stendardi. Non pi\u00f9 in grado di riconoscersi nel mutato clima degli stadi, anche i membri della \"Fossa dei Grifoni\" del Genoa sciolgono il gruppo. Le dissoluzioni di varie affermate compagini ampliano il novero delle tifoserie che da quel momento aderiscono allo stile \"inglese\", come quella cosentina e padovana. Si afferma anche un tifo \u201cmisto\u201d che ad un\u2019organizzazione tipica del modello ultras italiano, ancora visibile sotto il profilo scenografico, unisce gli stendardi e i cori incessanti di stampo britannico, come nel caso degli \"Irriducibili\" della Lazio.\nL\u2019aggregazione veicolata dai gruppi di massa viene meno in particolare per sfuggire all\u2019intenso controllo poliziesco e dunque nascono gruppi numericamente contenuti i cui membri rinsaldano i propri legami in base ad una serie di valori ed idee, anche politiche, che li accomunano. Questa frantumazione delle curve poco alla volta favorir\u00e0 il fenomeno casual. Al contempo si nota un aumento di episodi razzisti e si mettono in luce nuove formazioni schierate politicamente all\u2019estrema destra.\nNel 1993 Celestino Colombi, un passante che transita nei pressi dello stadio di Bergamo, muore d\u2019infarto al termine di Atalanta-Roma: ad essergli fatale \u00e8 una carica della polizia nella quale \u00e8 accidentalmente coinvolto seppur estraneo all\u2019evento sportivo. L\u2019accaduto porta ad una presa di coscienza di molte tifoserie, che reagiscono esponendo lo stesso striscione di protesta. Una vera collaborazione tra gruppi, divisi tra rivalit\u00e0 geografiche, sportive e politiche \u00e8 ancora difficile da concretizzarsi ma un importante tentativo di autoregolamentezione del movimento si avr\u00e0 con il raduno nazionale al quale partecipano circa tremila persone in rappresentanza di 38 tifoserie, organizzato a Genova, dopo l\u2019omicidio di Vincenzo Spagnolo, genoano ucciso a coltellate da un milanista il 29 gennaio 1995. Da un documento conclusivo emerge una condanna all'utilizzo di armi da taglio durante gli scontri e alle aggressioni di molti a danni di pochi, auspicando un ritorno ai vecchi codici di comportamento ultras.\nTuttavia, con l\u2019inasprimento delle misure repressive da parte dello Stato italiano aumentano parallelamente gli scontri tra tifoserie e forze dell\u2019ordine.\nAnni 2000.\nNegli Anni 2000 i gruppi di ultras hanno continuato a rappresentare ancora una delle componenti pi\u00f9 importanti del mondo del calcio, avendo a loro disposizione sedi e diffondendo le loro comunicazioni attraverso siti web, libri, riviste autoprodotte (\"fanzine\") e con i social network. In risposta alla radicale trasfigurazione commerciale del mondo del calcio iniziata nei primi anni '90 e che ha portato allo stravolgimento degli abituali orari delle partite in base alle esigenze delle pay-tv ed al forte aumento del costo dei biglietti dello stadio, gran parte del movimento ultras italiano ha dato vita a una serie di iniziative di protesta. In Italia il comportamento a volte violento di alcuni ultras \u00e8 stato posto costantemente sotto accusa da parte delle forze dell'ordine e dei media, portando ad un inasprimento ulteriore delle norme anti-violenza, come i provvedimenti del D.A.SPO..\nDopo la morte dell'ispettore Filippo Raciti, durante gli scontri tra catanesi e polizia avvenuti in Catania-Palermo del 2 febbraio 2007, vi \u00e8 stato un ulteriore inasprimento delle misure di controllo e repressione del tifo organizzato. La nuova legge \"anti-ultras\" ha stravolto ancora una volta il mondo delle curve italiane. \u00c8 stata vietata, in realt\u00e0 con una semplice direttiva dell'Osservatorio Nazionale sulle Manifestazioni Sportive, l'introduzione di striscioni, di qualsiasi tipo e dimensione, senza autorizzazione; sono state inasprite le pene per tutti i reati da stadio, comprese quelle per l'utilizzo di fumogeni e petardi (con possibilit\u00e0 di arresto per gli utilizzatori). Da allora, inoltre, il Daspo pu\u00f2 essere anche preventivo (cio\u00e8 un soggetto che ha tenuto un comportamento pericoloso per la sicurezza pubblica, ancorch\u00e9 non costituente reato, pu\u00f2 comunque essere sottoposto a Daspo) e molte altre norme repressive.\nGli \"Ultras Italia\".\nSul modello di quanto avviene gi\u00e0 dagli anni ottanta in altre nazioni (quali Inghilterra, Germania, Paesi Bassi) anche in Italia si \u00e8 creato un gruppo di ultras che segue attivamente la nazionale di calcio, i cosiddetti \"Ultras Italia\". Il movimento al seguito della Nazionale non ha mai voluto identificarsi con un nome, n\u00e9 ha mai costituito un gruppo vero e proprio, quindi l'appellativo \"Ultras Italia\" \u00e8 utilizzato quasi solo da fonti giornalistiche, pi\u00f9 per comodit\u00e0 che per l'effettiva esistenza di un gruppo.\nLa nascita ufficiale avviene in occasione dell'Europeo 2004 in Portogallo. Lo \"zoccolo duro\" del gruppo \u00e8 formato da appartenenti a tifoserie del Nordest ma anche di Lazio, Campania, Puglia ed altre regioni. Quasi tutti gli appartenenti sono ideologicamente vicini all'estrema destra, anche se i rapporti della Digos dicono che non c'\u00e8 un'identificazione diretta con gruppi politici. L'organizzazione prevede l'esposizione allo stadio di stendardi tricolori riportanti il nome della citt\u00e0 di provenienza e l'assenza di una leadership ben definita, a differenza di quanto avviene nei gruppi di club.\nIl gruppo ha cominciato ad assurgere alle cronache in occasione della trasferta in Bulgaria del 2008 dove si verificano scontri con gli hooligan bulgari prima e durante la partita, al termine della quale vengono arrestati 5 italiani. Gli ultras vengono accusati anche di aver esposto vessilli e intonato cori fascisti durante la partita. Nel 2010 gli Ultras Italia si rendono autori di altri episodi di violenza e discriminazione come nelle amichevoli in Austria, dove rivolgono cori razzisti all'indirizzo del calciatore italiano di origini africane Mario Balotelli, e Germania, dove vengono espulsi dallo stadio per il loro comportamento aggressivo.\nCaratteristiche.\nL'ultras \u00e8 caratterizzato da un forte senso di appartenenza al proprio gruppo e dall'impegno quotidiano nel sostenere la propria squadra, che trova il suo culmine durante le competizioni sportive, spesso in maniera violenta.\nAltre caratteristiche peculiari degli ultras sono le coreografie. Per realizzare imponenti scenografie in occasione delle partite, si mette in movimento l'intero gruppo: dalla macchina decisionale del direttivo agli attivisti e ai ragazzi pi\u00f9 giovani impegnati nella realizzazione. Per reperire i fondi necessari ad allestire le coreografie i gruppi ultras fanno leva sull'autofinanziamento, sulle collette fra tifosi, sulla vendita di sciarpe e altro merchandising (berretti, bandiere, spille, t-shirt e cos\u00ec via) ufficiale del gruppo. Diversi gruppi ultras hanno usufruito, nel corso degli anni, anche di finanziamenti e aiuti di vario tipo dalle societ\u00e0 calcistiche e da imprese private. In Italia il finanziamento ai tifosi da parte di una societ\u00e0 sportiva \u00e8 ora vietato da una legge entrata in vigore nel 2007. Nel Regno Unito, non esistendo alcun tipo di organizzazione ufficiale del gruppo hooligan, questo aspetto non \u00e8 presente.\nNelle curve ultras esiste anche un \"capo\" che coordina i cori, il cosiddetto \"lanciacori\". Questa figura, che si colloca al centro del settore, \u00e8 spesso coadiuvata da altre persone munite di megafono (situate in punti pi\u00f9 periferici della curva). Tutta la strumentazione \u00e8 ora vietata in Italia dal decreto anti-violenza.\nDifferenze con gli \"hooligan\".\nI termini ultras e hooligan sono talvolta impropriamente utilizzati come sinonimi. Eppure, il fenomeno degli ultras dell'Europa meridionale dimostra molte differenze con quello degli hooligan britannici e olandesi. Prima fra tutte \u00e8 l'organizzazione dei gruppi ultras contrapposta allo spontaneismo dei nuclei di tifosi britannici. Le cosiddette \"crew\" (dette anche \"mob\" o \"firm\") inglesi e scozzesi riconoscono leader e figure di riferimento, ma non hanno una organizzazione che contempli la ripartizione di compiti e incarichi di varia natura n\u00e9 una struttura gerarchica, come invece accade con gli ultras.\nIl fenomeno degli hooligan, inoltre, \u00e8 esclusivamente maschile, contrariamente ai gruppi ultras che, seppur sono in larghissima maggioranza maschile, non escludono la presenza di donne sia come semplici componenti del gruppo stesso sia con ruoli attivi. Addirittura negli anni si sono venuti a formare - seppur sono stati casi rarissimi- gruppi ultras totalmente femminili (da non confondere con i fan club di tifose), che per\u00f2 hanno avuto sempre numeri bassi di appartenenti, attivit\u00e0 sporadica e durata estremamente breve, il pi\u00f9 delle volte le superstiti di questi gruppi o lasciavano l'attivit\u00e0 ultras o, come spesso accadeva, entravano a far parte di gruppi maschili. Dopo il 2000 alcune tifoserie hanno ripresentato gruppi ultras femminili, con risultati migliori rispetto ai precedenti tentativi avviati a partire dagli anni novanta.\nLa \"sottocultura ultr\u00e0\".\nIl fenomeno ha dato origine anche ad una interpretazione specifica. I gruppi ultra' sono considerati come subcultura giovanile da una parte della sociologia. Con questo termine si identifica un gruppo di individui accomunati da un determinato stile di vita, da alcuni vocaboli gergali, dalla diffusione di certi capi d'abbigliamento. Essi hanno dimostrato di avere un proprio sistema di valori e una propria ritualit\u00e0, oltre ad un peculiare modo di vivere lo stadio che non \u00e8 lo stesso del tifoso comune. In tal senso possono essere intesi l'utilizzo della violenza contro le tifoserie rivali e l'accettazione di essa secondo codici di comportamento condivisi. \nRivalit\u00e0 e amicizie.\nOgni tifoseria o gruppo ultras considera come rivali un certo numero di altre tifoserie di altre squadre. Le rivalit\u00e0, oltre all'astio e ai tafferugli che ne conseguono, possono avere diversa origine.\nIl primo fattore \u00e8 campanilistico, specialmente in paesi quali Italia e Spagna in cui vi \u00e8 un forte orgoglio regionalistico o municipalistico. Oltre a tifoserie di squadre della stessa citt\u00e0, \u00e8 molto comune il confronto fra i tifosi di formazioni provenienti da citt\u00e0 vicine o province e regioni confinanti (ad esempio la forte rivalit\u00e0 tra tifoserie del Brescia e dell'Atalanta). Vi sono anche storiche rivalit\u00e0 di natura sportiva, sorte come conseguenza ad ingiustizie sportive subite o dopo che due squadre hanno condiviso una sorte simile all'inseguimento dello stesso obiettivo. Forti attriti si possono creare anche fra le tifoserie che sono ispirate da ideologie politiche contrapposte.\nOltre alle rivalit\u00e0 esistono per\u00f2 anche gemellaggi ed amicizie. Il primo gemellaggio tra due tifoserie ultras risale al 6 maggio 1973, quando nacque tra gli ultras della Sampdoria e quelli dell'Hellas Verona. Il gemellaggio \u00e8 tuttora molto sentito da ambo le tifoserie.\nIl rapporto con la politica.\nI primi gruppi ultras sono sorti tra la fine degli anni '60 e l'inizio del decennio successivo, quando i giovani partecipavano attivamente alla vita politica, spesso in forme apertamente contestatarie e molto violente. Da allora molte curve e gruppi ultras hanno assunto una precisa connotazione ideologica, quasi sempre votata all'estremismo (sia di sinistra che di destra). Diversi sono anche i gruppi e le intere curve che si dichiarano apolitiche.\nSe all'inizio del movimento erano le manifestazioni politiche ad avere avuto un forte impatto sulla creativit\u00e0 degli ultras, tanto che questi portavano allo stadio gli slogan dei cortei, ora avviene un fenomeno inverso. Grazie ad una certa esposizione mediatica e ad un notevole afflusso negli stadi, capita frequentemente che diversi cori scanditi nei cortei politici vengano intonati sulle note di celebri inni da stadio.\nL'estremismo politico presente in molte curve, di destra quanto di sinistra, ha portato alla comparsa di striscioni condannati dall'opinione pubblica, dai mezzi di comunicazione e dalle istituzioni poich\u00e9 riconducibili all'antisemitismo, all'elogio di figure dittatoriali quali Adolf Hitler e Benito Mussolini o persino festeggiamenti intorno a Stalin, all'apologia del nazismo e alla derisione delle vittime dei massacri delle foibe. In Italia le autorit\u00e0 hanno reagito vietando i messaggi politici sugli striscioni e impedendo la riproduzione di qualsiasi simbolo politico su ogni tipo di vessillo, onde evitare lo scontro fisico tra due tifoserie ideologicamente contrapposte.\nVisto il carattere popolare, le curve sono talvolta state viste e strumentalizzate come bacino elettorale..\nLa reazione delle istituzioni.\nA partire dalla fine degli anni '90 in Italia, ma non solo, lo Stato ha introdotto misure volte a reprimere il fenomeno della violenza negli stadi. Ci\u00f2 nonostante, si sono verificati scontri violenti tra polizia e ultras. In alcuni casi gli ultras di squadre da decenni rivali si sono federate in manifestazioni contro la Polizia. Un esempio \u00e8 il corteo comune tra milanisti, interisti, atalantini e bresciani dopo la morte di Gabriele Sandri, tifoso laziale ucciso in autostrada da un poliziotto con un colpo di pistola.\nStrumenti di controllo.\nUna netta accelerazione al processo di contrasto del \u201cfenomeno ultras\u201d \u00e8 stata data attraverso l'introduzione del Daspo, della cosiddetta Tessera del tifoso e del divieto di trasferta per molte delle partite ritenute a rischio scontri."}
{"id": "688366", "revid": "2121138", "url": "https://it.wikipedia.org/wiki?curid=688366", "title": "Vossloh", "text": "La Vossloh AG \u00e8 un'azienda tedesca, che costruisce materiale ferroviario, con sede a Werdohl, presso D\u00fcsseldorf.\nStoria.\nLe prime tracce di attivit\u00e0 della Vossloh risalgono al 1888 quando il fondatore Eduard Vossloh ottenne dalle Reali Ferrovie Prussiane la concessione per alcune produzioni di servizi. Quello stesso anno il 11 luglio la \"Eduard Vossloh Werke\" ottiene la registrazione. La compagnia continu\u00f2 a crescere durante gli anni del nuovo secolo producendo apparecchiature ferroviarie e non e dispositivi per l'illuminazione elettrica.\nNel 1945 gli impianti produttivi di Werdohl furono distrutti dai bombardamenti alleati. L'anno dopo la produzione di reattori per tubi fluorescenti venne ripresa a L\u00fcdenscheid. A partire dal 1962 vennero aperti ulteriori stabilimenti di produzione di materiali elettrici a Selm e la Vossloh Werke aumento gli organici a 1300 operai, pi\u00f9 ulteriori 500 nell'indotto.\nDal 1\u00ba dicembre 1989 la Vossloh-Werke GmbH si trasforma in una holding la cui attivit\u00e0 si esplica in tre divisioni:\nLa \"Vossloh AG\" ha aumentata negli anni novanta la sua importanza con l'acquisizione di altre infrastrutture ferroviarie e aziende di engineering, acquisendo nel 1995, la \"Hoesch Maschinenfabrik Deutschland GmbH\" e la \"William Hegenscheidt\" di Erkelenz (Hegenscheidt-MFD), entrambe produttrici di macchinari per armamento ferroviario.\nNel 1997 la compagnia \u00e8 stata classificata come prima alla borsa tedesca MDAX; nello stesso anno ha ceduto la divisione decorativa all'italiana Arquati S.p.A.\nIl 1998 ha visto l'acquisizione della \"Siemens rail technology\" (SFT) di Kiel con cui \u00e8 divenuta una delle aziende pi\u00f9 importanti del mercato nella produzione di locomotive diesel-idrauliche assorbendo del tutto la MaK (acronimo di Maschinenbau Kiel).\nSono poi state cedute, la \"Vossloh Information Technologies GmbH\" di Kiel alla \"Funkwerk AG\" e la divisione elettrica e di illuminazione alla giapponese Matsushita Electric Works Ltd. di Osaka.\nNel 2002 la Vossloh ha assorbito il gruppo francese Cogifer, che nei suoi stabilimenti di Reichshoffen e di F\u00e8re-en-Tardenois produce apparecchi del binario (scambi e giunti di dilatazione).\nCon queste operazioni la Vossloh AG si \u00e8 specializzata come uno dei maggiori costruttori ferroviari a livello europeo, di locomotive diesel ed azienda del settore infrastrutturale ferroviario.\nLa societ\u00e0 \u00e8 divisa in due divisioni:\nNel 2000 Vossloh e Angel Trains hanno costituito una partnership con due divisioni per il leasing di locomotive.\nSettore filo-tranviario.\nRecentemente la Vossloh \u00e8 entrata nel campo filoviario con la realizzazione del jumbofilobus da 24 metri (in altri paesi detto \"maxitrolleybus\" o \"megatrolleybus\") non previsto dal Codice della strada vigente in Italia: tale mezzo, carrozzato dalla Hess e con apparato elettrico Kiepe, pu\u00f2 trasportare fino a 200 passeggeri ed \u00e8 fornito di due motori (uno elettrico e l'altro diesel). \u00c8 stato provato in alcune citt\u00e0 d'Europa, come Ginevra e Losanna."}
{"id": "688367", "revid": "21079", "url": "https://it.wikipedia.org/wiki?curid=688367", "title": "Gruppo lineare speciale", "text": ""}
{"id": "688368", "revid": "729019", "url": "https://it.wikipedia.org/wiki?curid=688368", "title": "Isola Victoria (Canada)", "text": " \nL'isola Victoria \u00e8 una delle isole artiche canadesi. Con i suoi 217.291\u00a0km\u00b2 \u00e8 l'ottava isola maggiore del mondo e la seconda del Canada: \u00e8 circa il doppio della grandezza di Terranova. La terza parte a ovest dell'isola appartiene ai Territori del Nord-Ovest, Regione di Inuvik, mentre la parte restante \u00e8 della Regione di Kitikmeot, nel territorio di Nunavut. A est dell'isola c'\u00e8 lo stretto di Victoria; i Territori del Nord-Ovest continuano sulla terraferma verso sud, attraverso lo stretto di Pease. Ad ovest dell'isola si trovano il golfo di Amundsen e l'isola di Banks, che \u00e8 separata da Victoria da un canale chiamato stretto del Principe di Galles.\nL'isola Victoria \u00e8 un'isola con una costa molto frastagliata, che crea quindi molte insenature. Ad est c'\u00e8 la penisola Storkerson, che finisce con il canale Goldsmith, la porzione di acque che separa l'isola Victoria dall'isola di Stefansson. La penisola di Storkerson \u00e8 separata dalla parte centro-settentrionale dell'isola Victoria dalla baia di Hadley, la maggior insenatura. Un'altra grande penisola che si trova a nord \u00e8 la penisola del Principe Alberto, che confina con lo stretto del Principe del Galles. A sud vi \u00e8 la penisola Wollaston, separata da Victoria dal canale Principe Alberto.\nL'isola Victoria raggiunge un'elevazione massima di 655 metri sui Monti Shaler, nella regione centro-settentrionale.\nLa popolazione dell'isola ammonta a 1.707 persone, delle quali 1.309 appartengono a Nunavut mentre 398 ai Territori del Nord-Ovest. Il maggiore insediamento sull'isola \u00e8 Cambridge Bay, che sorge sulla costa sud-orientale e appartiene a Nunavut. Ulukhaktok si trova sulla costa ovest e appartiene ai Territori del Nord-Ovest.\nL'isola \u00e8 stata chiamata cos\u00ec in onore della Regina Vittoria del Regno Unito, la regina del Canada dal 1867 al 1901. I luoghi intitolati \"Principe Alberto\" sono naturalmente in onore del Principe Alberto di Sassonia-Coburgo-Gotha, suo consorte."}
{"id": "688369", "revid": "21079", "url": "https://it.wikipedia.org/wiki?curid=688369", "title": "Gruppo speciale lineare", "text": ""}
{"id": "688379", "revid": "729019", "url": "https://it.wikipedia.org/wiki?curid=688379", "title": "Giuseppe Govone", "text": "Biografia.\nLa giovinezza e la prima guerra d'indipendenza.\nGiuseppe Gaetano Maria Govone nacque da una famiglia di piccola nobilt\u00e0, trasferitasi da Fossano ad Alba con il nonno Vincenzo e la nonna Maria. Il capostipite sarebbe un certo Uberto del X secolo, mentre avrebbe ottenuto la nobilt\u00e0 con Rodolfo nel XII secolo. Degno di nota \u00e8 Giorgio che fu nel 1713 consigliere e segretario di Stato alle Finanze sotto Vittorio Amedeo II. Il nonno del generale, Vincenzo, fu capitano nelle guerre contro la Repubblica francese, dal 1791 al 1796 e serv\u00ec Vittorio Emanuele I a Cherasco. Il padre del generale Govone, Ercole, fu Sindaco di Alba nel 1848 e tale carica avrebbe ricoperto il figlio del generale, Uberto, negli anni della seconda guerra mondiale.\nFrequenta dal 1836 al 1844 la Reale Accademia Militare di Torino uscendone col grado di sottotenente alla vigilia della prima guerra d'indipendenza. Nel 1845, col grado di luogotenente \u00e8 aggregato al Corpo di Stato Maggiore. Durante il conflitto si comport\u00f2 con onore ottenendo due medaglie d'argento. \u00c8 a Pastrengo, Peschiera e Cerlungo. Nominato capitano \u00e8 aggregato allo Stato Maggiore di Alfonso La Marmora presso la 6\u00aa divisione. Dopo la battaglia di Novara (1849), partecipa alla repressione dell'insurrezione di Genova, dove conquista senza colpo ferire tre forti esterni.\nLe esperienze all'estero e la guerra di Crimea.\nDal 1849 \u00e8 addetto militare presso le legazioni di Vienna e Berlino, mentre dal 1851 al 1853 \u00e8 addetto allo stato maggiore della divisione di Novara. Nel 1853 parte volontario come osservatore della guerra d'Oriente, tra Turchia e Russia nei Balcani. Da osservatore, ben presto Govone diventa parte viva e attiva nella guerra, combattendo al fianco dei turchi, dai quali riscuote notevole apprezzamento e stima. Combatte dunque tra il 1853 e il 1854 al fianco degli Ottomani sul Danubio e si prodiga nella difesa di Silistra, dove si guadagna fama di stratega prevedendo le mosse dell'esercito russo, e convincendo il governatore Rifaat Pasci\u00e0 a far erigere un\u2019ulteriore linea difensiva nella piazzaforte, la cui costruzione, sotto il fuoco nemico, fu diretta dallo stesso Govone.\nLinea difensiva questa che risult\u00f2 di vitale importanza per gli Ottomani, che vinsero poi la battaglia. Un ufficiale inglese, osservatore straniero anch'egli, vedendolo ritornare dalle linee esterne dopo aver diretto personalmente il trinceramento esterno di Silistra, con dispetto gli disse: \"\"\u00c8 una vergogna che voi e questa gente vi esponiate cos\u00ec. L'abc del mestiere dell'ingegnere \u00e8 di mettersi al riparo\".\"; di tutta risposta Govone ebbe a dirgli: \"E l'abc del mestiere del soldato \u00e8 di mostrare alla truppa di avere sangue freddo\". Dopo due anni di conflitto, Govone era diventato un punto di riferimento per l'esercito ottomano, il cui stato maggiore, oltre ad affidargli continuamente incarichi, lo invitava pi\u00f9 e pi\u00f9 volte a \"farsi turco\", cos\u00ec da poter diventare immediatamente generale e prendere sotto il suo comando le armate ottomane.\nDopo la battaglia di Silistra, allo scadere della sua permanenza in quella citt\u00e0, il governatore della regione cerc\u00f2 di trattenerlo in citt\u00e0 in ogni modo, ed ebbe a dire che \"l\"a sua presenza valeva pi\u00f9 di un corpo d'armata\"\". Quando il conflitto si allarga a Gran Bretagna e Francia e si sposta in Crimea, Govone si trova in posizione privilegiata quando nella guerra interviene anche il Piemonte. In questi mesi \u00e8 nominato sottocapo di Stato Maggiore del generale La Marmora. Partecip\u00f2 volontariamente alla battaglia di Balaclava, durante la carica gli muore il cavallo e in seguito ottiene dalla Regina Vittoria l'Ordine del Bagno. Dopo la battaglia della Cernaia \u00e8 invece insignito dai francesi della Legione d'Onore.\nLa seconda guerra d'indipendenza.\nTra il 1856 e il 1859, col grado di maggiore, svolge molti incarichi presso il Corpo di Stato Maggiore e al Ministero della Guerra. In particolare partecipa ai preparativi per la seconda guerra d'indipendenza, organizzando la mobilitazione dell'esercito sardo e occupandosi soprattutto della novit\u00e0 dei trasporti per ferrovia. Alla vigilia del conflitto \u00e8 promosso tenente colonnello e assegnato al quartier generale principale del Re quale capo dell'Ufficio d'Informazioni e delle Operazioni Militari (Ufficio I) (istituito con la riforma Lamarmora del 1855), il primo servizio informazioni italiano. Con questa funzione e infiltrandosi in varie occasioni dietro le linee nemiche, partecipa alle battaglie di Palestro, Magenta e San Martino. A questo conflitto partecipano anche tre fratelli di Govone.\nAl termine della guerra, in cui ottiene il grado di colonnello per merito di guerra a 33 anni, e dopo una breve pausa in cui contrae matrimonio viene inviato a costituire la brigata Forl\u00ec. Promosso il 15 ottobre 1860 generale di brigata, viene mandato prima in Abruzzo e poi a Gaeta, a combattere il brigantaggio. Nella val Roveto e nella valle del Liri ag\u00ec contro il brigante Chiavone. Sotto di lui viene fucilato lo spagnolo Jos\u00e9 Borjes, mentre Chiavone fin\u00ec condannato a morte da un tribunale di ufficiali borbonici.\nLa guerra al brigantaggio in Sicilia.\nEletto il 30 giugno 1861 deputato a Cittaducale - fu inviato nel settembre 1862 in Sicilia, dove si trov\u00f2 a combattere con estrema durezza il fenomeno della renitenza al servizio militare, brigantaggio e rivolte. Introdusse nell'isola \u00abuno stato di emergenza e di dittatura delle autorit\u00e0 militari, effettuando massicci rastrellamenti di renitenti, di sospetti, di evasi dalle carceri e di pregiudicati\u00bb (Franco Molfese). Fu una fase estremamente critica: Govone ag\u00ec tra l'ostilit\u00e0 della popolazione, inimicandosi i poteri tradizionali della nobilt\u00e0.\nSempre in questo periodo ottiene il grado di maggior generale. Questa fase \u00e8 passata alla storia come un periodo di brutalit\u00e0 e repressione e a Govone viene perfino associato il termine \u00abcriminale di guerra\u00bb: questione che dovrebbe essere approfondita e discussa. La vicenda termin\u00f2 in Parlamento in alcune sedute estremamente combattute: Govone non viene censurato e anzi promosso, ma rimette piede in Sicilia solo per fare alcuni duelli e poi viene richiamato nel settembre 1864 e trasferito a Perugia.\nNel gennaio 1864 intanto era stato rieletto deputato.\nLa terza guerra d'indipendenza.\nDopo un anno di guarnigione al comando della divisione Perugia, La Marmora, ora Presidente del Consiglio, lo invia nel marzo 1866 a Berlino a trattare con Bismarck l'alleanza italo-prussiana (8 aprile 1866) che porter\u00e0 alla terza guerra d'indipendenza. Tornato in Italia giusto allo scoppio delle ostilit\u00e0, Govone vive un controverso momento nella battaglia di Custoza.\nIn una situazione che sta volgendo al peggio, Govone al comando della 9\u00aa divisione opera una serie di contrattacchi su Custoza che avrebbero potuto spianare la strada della vittoria agli italiani, se soltanto i suoi soldati, dopo una giornata di aspri combattimenti, fossero stati aiutati dalle due divisioni di fanteria e dalla cavalleria che stazionavano assolutamente immobili a pochi chilometri di distanza al comando del generale Della Rocca. Ma questi, forse per antipatia personale, per orgoglio di grado o per cieca adesione agli ordini, rifiuta ogni soccorso e cos\u00ec la giornata finisce in un'inopinata sconfitta.\nNel periodo seguente, mentre i comandi litigano fra loro e si apprestano a ritirarsi, Govone \u00e8 tra i pochi a voler riprendere subito l'offensiva. Ma i prussiani sconfiggono gli austriaci a Sadowa mettendo fine alla guerra; agli italiani resta solo la bruciante disfatta e Govone deve comprendere che quella giornata rappresenta per lui \u00abil turning point della carriera, non perch\u00e9 essa ne venga stroncata ma perch\u00e9 da quel momento egli avr\u00e0 troppi nemici\u00bb (Lucio Ceva).\nL'esperienza da ministro e la morte.\nDesignato a guidare la spedizione contro Roma del 1867, che non ebbe luogo per opposizione della Francia, torn\u00f2 alla Camera nella X Legislatura per il Collegio di Spoleto. Le inimicizie nei suoi confronti si manifestarono dal 14 dicembre 1869 quando Govone accett\u00f2 il dicastero della Guerra, nel Governo Lanza con Quintino Sella alle Finanze. Govone fu l'unico generale disposto ad accettare gli enormi tagli alla spesa militare richiesti da Lanza e Sella. Gli attacchi della casta militare furono durissimi e aumentarono con lo scoppio inaspettato nell'estate della guerra franco-prussiana. Govone venne accusato di non aver condiviso e impedito, con le sue economie, il piano di occupazione del Lazio e di Roma. Il ministro cedette fisicamente e lasci\u00f2 il dicastero il 7 settembre 1870 per non meglio spiegati parossismi di follia. Come riferisce un cronista dell'epoca, \"aveva perduto il ben dell'intelletto e ballava e saltava nel suo gabinetto ministeriale\". Dopo lunga e grave malattia, mor\u00ec suicida nella sua casa di Alba (Palazzo Caratti Govone) nel gennaio 1872. Il Liceo Classico di Alba, che contribu\u00ec a fondare, porta il suo nome."}
{"id": "688380", "revid": "15431", "url": "https://it.wikipedia.org/wiki?curid=688380", "title": "Semmeringbahn", "text": ""}
{"id": "688381", "revid": "6923", "url": "https://it.wikipedia.org/wiki?curid=688381", "title": "Isola di Stefansson", "text": "L'isola di Stefansson \u00e8 una delle isole artiche canadesi situata nella provincia di Nunavut, in Canada ed ha un'estensione di 4.463 km\u00b2, il che la rende la 128\u00aa isola maggiore el mondo e la 27\u00b0 del Canada. Le coste dell'isola si affacciano sul Canale Visconte Melville a nord e sul Canale McClintock ad est. Si trova molto vicina alla Penisola Stokerson dell'isola Victoria, da cui \u00e8 separata dal canale di Goldsmith. La quota maggiore dell'isola \u00e8 290 metri."}
{"id": "688382", "revid": "1573940", "url": "https://it.wikipedia.org/wiki?curid=688382", "title": "Cavia", "text": "Cavia () \u00e8 un genere di roditori della famiglia dei Caviidi. \nDescrizione.\nDimensioni.\nAl genere Cavia appartengono roditori di grandi dimensioni, con lunghezza della testa e del corpo tra 200 e 400\u00a0mm e un peso fino a 1500\u00a0g.\nCaratteristiche craniche e dentarie.\nIl cranio presenta una regione inter-orbitale ampia, una cresta sagittale sviluppata almeno negli adulti, un foro infra-orbitale pi\u00f9 largo inferiormente e una bolla timpanica relativamente grande. Il palato \u00e8 breve, i fori sono corti e stretti. L'osso giugale non \u00e8 in contatto con il canale lacrimale. Gli incisivi sono bianchi, i denti masticatori sono relativamente semplificati, formati da due lobi separati da una rientranza.\nSono caratterizzati dalla seguente formula dentaria:\nAspetto.\nIl corpo \u00e8 compatto, con una testa grande e gli arti brevi. La pelliccia nelle forme selvatiche \u00e8 relativamente lunga, ruvida ed uniformemente brunastra o bruno-rossiccia mentre varia notevolmente tra le razze domestiche, il colore generale del corpo pu\u00f2 essere bianco, nero o vistosamente chiazzato. Gli occhi sono grandi, le orecchie sono relativamente corte ed arrotondate. Le zampe anteriori hanno quattro dita, il mignolo \u00e8 ridotto, mentre i piedi ne hanno soltanto tre. Tutte le dita sono munite di robusti artigli affilati. Sono privi di coda. Le femmine hanno un solo paio di mammelle inguinali.\nDistribuzione.\nSi tratta di animali terricoli ed erbivori, ed eccetto la cavia domestica, diffusa in tutto il mondo come animale da compagnia, sono distribuiti nell'America meridionale in Colombia, Venezuela, Guyana, Suriname, nel Brasile settentrionale e meridionale e dal Per\u00f9, attraverso la Bolivia e il Paraguay fino all'Argentina sud-orientale.\nTassonomia.\nIl genere comprende 6 specie scoperte."}
{"id": "688384", "revid": "1318658", "url": "https://it.wikipedia.org/wiki?curid=688384", "title": "Seagram", "text": "La Seagram Company Ltd. era la pi\u00f9 grande compagnia di distillazione al mondo e aveva sede a Montr\u00e9al, Qu\u00e9bec, Canada. Non pi\u00f9 indipendente, la Seagram \u00e8 stata acquistata da industrie del calibro della PepsiCo, dalla Diageo e dalla Pernod Ricard.\nStoria.\nLa prima distilleria della Seagram fu fondata nel 1857 a Waterloo, nell'Ontario da Joseph E. Seagram. L'agenzia fu presto acquistata da Samuel Bronfman che fond\u00f2 la Distillers Corporation Limited e mantenne la Seagram fino agli anni 20.\nNel 1928 la Distillers Corporation fu acquistata dall Joseph E. Seagram &amp; Sons ma fu mantenuta dalla famiglia Bronfman. dopo la morte di Samuel Bronfman nel 1971, Edgar M. Bronfman divenne il possessore dell'industria. Nel 1981 la Segram fu divisa tra vari azionisti che ne acquistarono parti pi\u00f9 o meno grandi.\nNegli anni '90 la societ\u00e0 si lancia nel mercato del intrattenimento acquisendo via via la Universal Pictures, la MCA Records, la PolyGram e la Deutsche Grammophon creando lo Universal Music Group che nel 2000 si \u00e8 fuso con Vivendi. Nel 2001 la Coca-Cola Company acquist\u00f2 l'intera industria dalla Pernod Ricard e Diageo (i pi\u00f9 grandi azionisti del gruppo).\nBevande.\nLa Seagram attualmente produce i whisky Chivas Regal, Crown Royal, Canadian Club e VO e la Tropicana fruit juice.\nProduceva il rum Captain Morgan (fino al 2001).\nCuriosit\u00e0.\nLa sede newyorkese della societ\u00e0, il Seagram Building al 375 di Park Avenue, inaugurato nel 1958, fu progettato da Ludwig Mies van der Rohe, Philip Johnson, Ely Jacques Kahn e Robert Allan Jacobs, e costituisce un noto esempio di International Style. Per la sala del ristorante \"The Four Seasons\" al piano terra, furono commissionati a Mark Rothko i cosiddetti \"Seagram Murals\" realizzati tra il 1958 e il 1959, una parte dei quali costituisce oggi un'istallazione permanente della galleria Tate di Londra."}
{"id": "688415", "revid": "1573940", "url": "https://it.wikipedia.org/wiki?curid=688415", "title": "World Baseball Classic", "text": "Il World Baseball Classic \u00e8 un torneo di baseball a inviti riservato alle nazionali. Riveste particolare importanza a partire dall'edizione 2013, in quanto sostituisce il campionato mondiale di baseball, cancellato dalla IBAF nel 2011.\nOrigini.\nIl torneo si distingue dai tornei ad organizzazione IBAF (International Baseball Federation) per la presenza in campo delle stelle del campionato statunitense di MLB e soprattutto per il grosso contributo organizzativo della stessa.\nLa prima edizione, svolta nel marzo del 2006 fu giocata tra Asia e America e vi parteciparono 16 nazionali in rappresentanza di tutti i cinque continenti suddivise in quattro gironi all'italiana: passano le prime due. Le otto squadre rimanenti sono ancora divise in due gironi e le prime due disputano semifinali e finali. il primo titolo se lo aggiudic\u00f2 la selezione del , arrivato a giocarsi il titolo contro la selezione ."}
{"id": "688417", "revid": "834", "url": "https://it.wikipedia.org/wiki?curid=688417", "title": "Tv2", "text": ""}
{"id": "688418", "revid": "110157", "url": "https://it.wikipedia.org/wiki?curid=688418", "title": "Remington Rand", "text": "La Remington Rand (1927-1955) fu una delle prime societ\u00e0 statunitensi a produrre computer, la societ\u00e0 \u00e8 nota per il primo UNIVAC I in seguito parte di Unisys. Per molto tempo il termine \"univac\" \u00e8 stato sinonimo di computer. Remington Rand inoltre produceva attrezzature per l'ufficio.\nStoria.\nLe origini della Remington Rand risalgono al 1816. Eliphalet Remington inizi\u00f2 la progettazione e la costruzione di un fucile a pietra focaia per se stesso. Nell'autunno dello stesso anno partecip\u00f2 ad una gara di tiro e, anche se fin\u00ec al secondo posto, il suo fucile impression\u00f2 gli altri tiratori. Prima che Eliphalet avesse lasciato il campo di tiro aveva ricevuto cos\u00ec tanti ordini da altri concorrenti che decise ufficialmente di entrare nel commercio di armi da fuoco con la societ\u00e0 Remington and Son. Nel 1828 trasfer\u00ec la fabbrica nella vicina Ilion, nello stesso sito in cui \u00e8 ubicato l'attuale impianto della Remington.\nNel 1865 Philo Remington cre\u00f2 una societ\u00e0 per azioni e nel 1873 inizi\u00f2 una nuova avventura con la produzione di macchine per scrivere di marca Remington che cedette poi nel 1886. La Remington Rand venne creata nel 1927 dalla fusione delle Remington Typewriter Company, Rand Kardex Company e Powers Accounting Machine Company.\nTra il 1942 e il 1945 la Remington Rand produsse anche la Colt M1911, una pistola automatica di calibro.45 utilizzata dalle forze armate statunitensi durante la Seconda guerra mondiale. Remington Rand produsse pi\u00f9 M1911A1 di ogni altro produttore.\nNel 1949 Remington Rand produsse il Remington Rand 409, un calcolatore programmabile basato su schede perforate. Nel 1950 Remington Rand acquist\u00f2 Eckert-Mauchly Computer Corporation, i creatori dell'UNIVAC I, e nel 1951 il primo UNIVAC I fu consegnato all'ufficio censimento degli Stati Uniti. Nel 1952 il Remington Rand 409 venne immesso in produzione col nome di UNIVAC 60 e nel 1953 venne presentata la versione con il doppio della memoria chiamata UNIVAC 120. \nLa sede principale della societ\u00e0 era il Remington Rand Building al 315 di Park Avenue a New York ed era un grattacielo di 20 piani costruito nel 1911.\nLe fusioni.\nNel 1955 la Remington Rand si fuse con la Sperry Corporation per creare una ditta chiamata Sperry Rand (nota spesso solo come Sperry). Remington Rand produsse anche rasoi elettrici. Il marchio Remington inizialmente era una divisione della Remington Rand che venne creata nel 1937. Sperry Corporation vendette la divisione nel 1979 a Victor Kiam che cre\u00f2 la Remington Production Company. La battuta \"Ho apprezzato tanto il rasoio da comprare la societ\u00e0\" divenne uno degli slogan pi\u00f9 riusciti della societ\u00e0 all'inizio degli anni ottanta. Sperry si fuse nel 1986 con la Burroughs per formare l'Unisys. La Remington Products venne venduta nel 2003 alla Rayovac, una societ\u00e0 produttrice di batterie. Rayovac per\u00f2 \u00e8 attualmente nota come Spectrum Brands.\nMacchine per scrivere prodotte.\nA partire dal 1922 la Remington Rand produce macchine per scrivere continuando la numerazione della Remington Typewriter Company, le macchine prodotte sono:\nLe macchine per scrivere erano importate in Italia inizialmente da Cesare Verona con sede in via della Basilica vicino alla Basilica Mauriziana a Torino fino al 1943, quando venne distrutta dal bombardamento alleato."}
{"id": "688421", "revid": "124123", "url": "https://it.wikipedia.org/wiki?curid=688421", "title": "Johann Christoph Gottsched", "text": " \n Figlio di un pastore luterano, studi\u00f2 filosofia e storia nell'Universit\u00e0 di K\u00f6nigsberg da dove, ottenuto il titolo di \"Magister\" nel 1723, and\u00f2 a Lipsia per evitare il servizio militare in Prussia. A Lipsia godette della protezione di Johann Burckhardt Mencke che, col nome di \"Philander von der Linde\", era un noto poeta e presidente della \"Deutsch\u00fcbende poetische Gesellschaft\". Gottsched fu eletto \"Senior\" della Societ\u00e0 nel 1726, che rinomin\u00f2 l'anno dopo in \"Deutsche Gesellschaft\" (Societ\u00e0 tedesca). Nel 1730 \u00e8 professore straordinario di poesia e nel 1734 ottiene la cattedra di logica e metafisica nell'Universit\u00e0 di Lipsia.\nL'opera maggiore di Gottsched \u00e8 il \"Versuch einer kritischen Dichtkunst f\u00fcr die Deutschen\" (Saggio di poetica critica per i tedeschi), del 1730, il primo trattato sistematico in tedesco sull'arte poetica secondo le vedute di Boileau. Il suo \"Ausf\u00fchrliche Redekunst\", del 1728, e il \"Grundlegung einer deutschen Sprachkunst\", del 1748, fu importante per lo sviluppo della lingua tedesca.\nScrisse la tragedia \"Der sterbende Cato\" (Catone morente) nel 1732, adattamento molto popolare dell'omonima opera di Joseph Addison. Con le sue \"Deutsche Schaub\u00fchne\" del 1745, contenenti molte traduzioni dal francese, egli procur\u00f2 al teatro tedesco un repertorio classico. Pubblic\u00f2 anche una bibliografia del dramma in Germania, il \"N\u00f6tiger Vorrat zur Geschichte der deutschen dramatischen Dichtkunst\" (1757-1765), tuttora valido. Fu anche editore di diversi giornali di critica letteraria.\nCome critico, Gottsched fu favorevole alle regole del classicismo francese. Se una tale riforma rappresent\u00f2 un correttivo alla stravaganza e alla mancanza di gusto della letteratura tedesca del tempo, Gottsched and\u00f2 per\u00f2 oltre: nel 1740 venne in polemica con gli svizzeri Johann Jakob Bodmer e Johann Jakob Breitinger che, influenzati da Addison, chiedevano che l'immaginazione poetica non fosse tarpata da regole artificiose; essi guardavano ai grandi poeti inglesi, Milton in particolare. Gottsched, per quanto non chiuso alle bellezze della poesia inglese, si tenne stretto al principio secondo il quale la poesia \u00e8 il prodotto di regole e, in una lunga e aspra controversia che oppose le scuole di Lipsia e Zurigo, ne usc\u00ec alla fine perdente: il suo influsso declin\u00f2 e dopo la sua morte il suo nome rimase sinonimo di pedanteria.\nLa moglie, Luise Kulmus Gottsched, fu un'importante scrittrice."}
