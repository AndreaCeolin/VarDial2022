{"id": "688422", "revid": "125592894", "url": "https://it.wikipedia.org/wiki?curid=688422", "title": "Provincia di Imperia", "text": "La provincia di Imperia \u00e8 una provincia italiana della Liguria di abitanti. Confina a nord con il Piemonte (provincia di Cuneo), a est con la provincia di Savona, a ovest con la Francia (dipartimento delle Alpi Marittime nella regione Provenza-Alpi-Costa Azzurra), a sud con il mar Ligure.\nIl capoluogo \u00e8 Imperia ( ab.), superato per popolazione comunale da Sanremo ( ab.). Altre cittadine rilevanti sono Ventimiglia (24 000 ab.) e Taggia (13 900 ab.)\nGeografia fisica.\nLa provincia occupa la parte pi\u00f9 occidentale e meridionale della Liguria. Essa si divide, storicamente, in tre comprensori:\nStoria.\nIl territorio dell'attuale provincia apparteneva storicamente alla provincia di Nizza. Con il trattato di Torino del 1860 la maggior parte della provincia venne ceduta alla Francia, e la parte rimasta al Regno di Sardegna, composta dei circondari di Porto Maurizio e di San Remo ma con l'esclusione di Briga e Tenda, and\u00f2 a costituire la provincia di Porto Maurizio.\nNel 1923, in seguito alla fusione del capoluogo Porto Maurizio nella nuova citt\u00e0 di Imperia, la provincia assunse l'attuale denominazione.\nNel mese di maggio del 1945 parte del territorio della provincia fu occupato dalle truppe francesi, con l'intento di annetterselo. Fu solo l'ordine perentorio del presidente statunitense Harry Truman ad imporre il ritiro all'armata di De Gaulle oltre Ventimiglia.\nDal 1\u00ba gennaio 2018 i comuni della provincia sono passati da 67 a 66, a causa della fusione di Montalto Ligure e Carpasio nel nuovo ente denominato Montalto Carpasio.\nSimboli.\nDescrizione araldica dello stemma:\nLo stemma ufficiale \u00e8 stato approvato con l'apposito decreto datato 13 febbraio 1927. \nOnorificenze.\nLa Provincia di Imperia \u00e8 tra le istituzioni decorate al valor militare per la guerra di Liberazione insignita il 6 luglio 1979 della medaglia d'oro al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale :\nSociet\u00e0.\nEtnie e minoranze straniere.\nSecondo i dati Istat al 31 dicembre 2014&lt;ref name=\"Dato Istat stranieri al 31/12/2011\"&gt;&lt;/ref&gt; i cittadini stranieri residenti nella provincia di Imperia erano , pari al 10,66% dell'allora popolazione provinciale.\nEscludendo Imperia (), il comune con il pi\u00f9 alto numero di stranieri residenti \u00e8 Sanremo (), mentre Airole si conferma l'ente comunale dove la percentuale di residenti stranieri, rispetto alla popolazione italiana, \u00e8 pi\u00f9 alta con il dato del 28,24%. Montegrosso Pian Latte \u00e8 l'unico comune dove non vi sono registrate presenze straniere.\nReligione.\nLa religione prevalente \u00e8 il cattolicesimo; la provincia imperiese \u00e8 divisa tra le diocesi di Albenga-Imperia e Ventimiglia-San Remo.\nCultura.\nTra le principali citt\u00e0 d'arte della provincia spiccano Ventimiglia (grotte preistoriche, area archeologica romana, citt\u00e0 medioevale e Giardini di Villa Hanbury, questi ultimi simbolo della citt\u00e0), Imperia (il cui simbolo \u00e8 il Duomo, che \u00e8 anche la chiesa pi\u00f9 grande della Liguria) e Sanremo (con il suo celebre Casin\u00f2 in stile Liberty e la Chiesa Russa).\nDolceacqua e Bordighera sono state il soggetto di opere pittoriche di Monet.\nAlcuni paesi dell'entroterra sono considerati veri e propri \"musei a cielo aperto\", nonch\u00e9 menzionati tra i borghi pi\u00f9 belli d'Italia (Apricale ne \u00e8 un esempio).\nEconomia.\nIl settore economico si basa essenzialmente sul turismo, con centri balneari internazionali che offrono ai turisti svariati servizi (vedi Turismo). L'agricoltura, sviluppata principalmente nelle piane Intemelia, Argentina e Dianese, oltre che sui colli litoranei e del primo entroterra, si basa essenzialmente su tre prodotti di qualit\u00e0: i fiori (soprattutto nella fascia che va da Ventimiglia a Sanremo), la vite (Rossese di Dolceacqua, Rossese della Riviera dei Fiori, Vermentino, Pigato, Fragolino, Ormeasco, Piemattone sono tra i vini pi\u00f9 ricercati) e l'olivo (Intemelio, Taggiasco, Imperiese, Golfo Dianese).\nL'allevamento del bestiame \u00e8 praticato soprattutto nelle zone montane dell'alto comprensorio Intemelio, nel Pievese e nella zona del Col di Nava.\nL'industria si concentra principalmente ad Imperia, Ventimiglia e nelle valli Argentina-Armea, e si sviluppa per lo pi\u00f9 nel settore alimentare, edile, e della floricoltura industriale.\nIl terziario \u00e8 principalmente sviluppato nelle maggiori citt\u00e0: Imperia, Sanremo e Ventimiglia.\nTurismo.\nLe principali mete costiere del turismo, per balneazione, clima e arte sono Sanremo, Ventimiglia, Imperia, Bordighera, Taggia, Diano Marina e Ospedaletti.\nTra i centri turistici dell'entroterra notevolissimi sono Dolceacqua (dominata dal Castello dei Doria, a cui si accede attraversando uno scenografico ponte sul Nervia), Pigna (centro d'arte e termale), Rocchetta Nervina (il pi\u00f9 importante centro per ci\u00f2 che riguarda le escursioni, anche grazie ai suoi \"laghetti\"), Perinaldo (con il famoso osservatorio astronomico \"Cassini\"), Seborga (nota per la rivendicazione d'indipendenza), Triora (famosa per i processi per stregoneria), Pieve di Teco (cittadina dai caratteristici portici), la stazione sciistica di Monesi e Ceriana in valle Armea (chiesa romanica del XII sec., vestigia romane e il \"canto a Bordone\").\nSport.\nLa provincia vanta una lunga tradizione nell'organizzazione di eventi sportivi internazionali: la citt\u00e0 di Sanremo ospit\u00f2 gi\u00e0 negli anni 1930 un importante Torneo scacchistico internazionale, un'edizione del Campionato internazionale di scherma ed un Gran Premio automobilistico. Tra il 2002 e il 2010 si \u00e8 tenuta la Sanremo Tennis Cup, mentre \u00e8 appuntamento annuale il Rally di Sanremo, che tra il 1973 e il 2003 fece parte del Campionato del mondo rally.\nCalcio.\nLa principale societ\u00e0 calcistica della provincia \u00e8 la Sanremese, che ha disputato numerosi campionati nazionali inclusi tre di Serie B. Attualmente milita in Serie D e disputa le proprie partite interne nello stadio comunale, l'impianto pi\u00f9 capiente della provincia.\nNel 2020 \u00e8 stata promossa in Serie D anche la seconda societ\u00e0 calcistica del territorio per tradizione sportiva: l'Imperia, che ha disputato in passato la Serie C e la Serie C2.\nCiclismo.\nIn provincia di Imperia \u00e8 posto l'arrivo di una delle pi\u00f9 celebri classiche del ciclismo: la Milano-Sanremo, che si disputa dal 1907 e fa parte del circuito UCI World Tour.\nSanremo \u00e8 anche stata sede di arrivo di tappe del Giro d'Italia per tredici volte.\nAltri sport.\nL'Imperia ha vinto uno Scudetto, due Coppe LEN e una Supercoppa LEN nella pallanuoto femminile.\nTra gli sportivi originari della provincia, il pallavolista Giacomo Giretto si \u00e8 laureato campione ai mondiali di Grecia 1994, mentre il tennista Fabio Fognini ha vinto il torneo di doppio maschile agli Australian Open nel 2015.\nInfrastrutture e trasporti.\nLa Provincia \u00e8 servita da strade statali e provinciali, dall'autostrada A10 da alcune circonvallazioni o tangenziali cittadine, da tre linee ferroviarie, ed \u00e8 posta al centro fra due aeroporti.\nStrade.\nAutostrade.\nDa Ventimiglia si originano due autostrade:\nStatali e provinciali.\nLungo tutta la provincia, parallela alla costa, si trova la strada statale S.S. 1, meglio conosciuta come Aurelia, che dal Confine di Stato giunge a Roma.\nSita ad ovest cinge la provincia, perpendicolarmente alla costa, la risale lungo il fiume Roia dal centro di Ventimiglia per raggiungere Torino, passando per Breglio, Tenda, Limone Piemonte, Cuneo e Moncalieri (S.S. 20). La tratta in territorio francese, dal confine di Fanghetto a quello del Colle di Tenda, \u00e8 denominata RN 204.\nOggi il secondo tronco italiano, denominato anche \"Via Europae\" e circoscritto ai comuni di Ventimiglia, Airole e Olivetta San Michele, assolve inoltre alla funzione di tangenziale della citt\u00e0 di confine.\nSituata ad est della provincia, corre parallela alla S.S. 20 dalla quale origina a Genola; la S.S. 28 raggiunge Imperia passando per il Col di Nava, punto di valico sito a 941 m s.l.m. Importante nodo di comunicazione con il Piemonte, attraversa il territorio provinciale per circa 37\u00a0km.\nStrada statale-regionale (S.S. 453) che collega Pieve di Teco, capoluogo della valle Arroscia, ad Albenga, capoluogo ingauno, in provincia di Savona, per una lunghezza complessiva di pi\u00f9 di 23\u00a0km.\nConvertita da Provinciale a Statale, questa strada, che segue il corso del fiume Argentina partendo da Molini di Triora, permette agli abitanti dell'entroterra imperiese di raggiungere Taggia con i suoi monumenti storici, Taggia \"Lev\u00e0\" con le sue aree industriali e Arma di Taggia, centro turistico di fama internazionale. La denominata S.S. 548, che si colloca a met\u00e0 strada tra la S.S. 20 e la S.S. 28, nel pieno centro della provincia, permette di raggiungere tra gli altri la cittadina di Triora, famosa per vicende storiche di stregoneria.\nOggi la S.S. 548, nel tratto compreso nel comune di Taggia, svolge la funzione di arteria tangenziale cittadina.\nCorrono parallele e trasversali alla costa, spesso con sinuosi percorsi, lungo le principali piane, valli o risalendo i rilievi, e svolgono due importanti funzioni: una di comunicazione, permettendo agli abitanti dell'entroterra di raggiungere i maggiori centri urbani; l'altra di percorso turistico per scoprire le bellezze paesaggistiche delle zone collinari e montuose. Tra le pi\u00f9 importanti: la S.P. 64 della Valle Nervia, che va da Ventimiglia a Buggio; la S.P. 59, che da Piani di Vallecrosia raggiunge Perinaldo risalendo la val Verbone; le S.P. 57 e 58, che partendo da Bordighera portano rispettivamente a Seborga e a Vallebona; la S.P. 55, che da Poggio di Sanremo, risalendo la valle Armea, conduce a Ceriana e Bajardo; le S.P. 36 e 37, che da Diano Marina raggiungono tutti i centri del relativo entroterra; la S.P. 50 che da Riva Ligure giunge a Pompeiana, dove si trova il SIC \"Prau Grande\" habitat naturale della rara lucertola ocellata.\nInoltre le maggiori localit\u00e0 vallive e collinari sono collegate tra loro da ulteriori strade provinciali, che rappresentano una via di comunicazione alternativa sia alle pi\u00f9 grandi S.P. che si innestano con la S.S. 1, che alla S.S. 1 stessa.\nTangenziali e circonvallazioni.\nNel territorio provinciale esistono le seguenti tangenziali o circonvallazioni:\nCollega varie zone di Sanremo (Borgo Tinasso, area ospedaliera, San Martino, Valle Armea) con la stazione dei treni di Taggia-Arma e la SP548 della Valle Argentina.\nSi presenta nel tratto pi\u00f9 a levante con caratteristiche tali che fanno di essa un'autostrada non a pedaggio, lunga all'incirca 8.5\u00a0km.\nL'intero tracciato, una volta completato, dovrebbe essere lungo circa 14\u00a0km e comprender\u00e0 altri due svincoli e il collegamento al casello autostradale di Sanremo ovest.\nParte dalla panoramica Via dei Colli, che cinge il paese medioevale e, inerpicandosi sulla collina alle spalle della citt\u00e0 moderna, scende verso essa, attraverso la sua naturale prosecuzione costituita dalla Via Coggiola che s'innesta sulla Via Romana, nel centro cittadino. La circovalmonte bordigotta, nel punto di unione tra i suoi due tronchi, Via dei Colli e Coggiola, si inserisce nell'A 10 con il casello autostradale di Bordighera.\nLa circonvallazione di Camporosso corre lungo il fiume Nervia e cinge ad est il centro, collegandolo con i quartieri balneari, agricoli, industriali e commerciali della citt\u00e0, e con altre localit\u00e0 come Dolceacqua, Ventimiglia e Bordighera, grazie alla S.P. della Val Nervia e l'alternativa Via Braie.\nFerrovie.\nDa Ventimiglia si originano le tre linee ferroviarie che si trovano nella provincia:\nLe stazioni ferroviarie sono:\nAeroporti.\nLa provincia \u00e8 servita dagli aeroporti di Nizza e di Genova.\nAmministrazione.\nL'amministrazione provinciale ha sede ad Imperia, nel rione di Porto Maurizio, in viale Giacomo Matteotti 147.\nConsiglio provinciale.\nL'amministrazione provinciale \u00e8 attualmente governata da una grande coalizione, eletta nell'elezioni provinciali di secondo livello del 12 maggio 2019.\nComuni.\nAppartengono alla provincia di Imperia i seguenti 66 comuni: \nComuni pi\u00f9 popolosi.\nDi seguito \u00e8 riportata la lista dei dieci comuni della provincia ordinati per numero di abitanti al 31 dicembre 2017:\nArmo con i suoi 113 abitanti \u00e8 il comune con meno abitanti della provincia.\nEx Comunit\u00e0 montane e Unioni di comuni.\nLe comunit\u00e0 montane nel territorio provinciale imperiese (e ligure in generale) furono istituite in gran parte nel 1973 dopo il riconoscimento ufficiale delle stesse con la Legge Regionale n. 1102 del 3 dicembre 1971. Da ovest ad est dei confini provinciali nacquero quindi le seguenti entit\u00e0 montane: Comunit\u00e0 montana dell'Olivo, Comunit\u00e0 montana Alta Valle Arroscia, Comunit\u00e0 montana Argentina Armea e Comunit\u00e0 montana Intemelia.\nCon le nuove disposizioni della Legge Regionale n. 6 del 1978 la comunit\u00e0 montana assumeva, direttamente dalla Regione, le funzioni amministrative in materia di agricoltura, sviluppo rurale, foreste e antincendio boschivo.\nTra il 2009 e il 2010 con la disciplina di riordino delle comunit\u00e0 montane, regolamentate con la Legge Regionale n. 24 del 4 luglio 2008 e in vigore dal 1\u00ba gennaio 2009, si attuarono le prime sostanziali modifiche territoriali e dei requisiti di riferimento con le conseguenti soppressioni e/o accorpamenti degli enti montani.\nConseguentemente alla legge finanziaria statale del 2011 tutte le comunit\u00e0 montane provinciali e regionali sono state definitivamente cancellate (la Liguria \u00e8 stata la seconda regione d'Italia ad attuare tale provvedimento dopo l'analoga iniziativa della capofila Sardegna) con la Legge Regionale n. 23 del 29 dicembre 2010 e in vigore dal 1\u00ba maggio 2011.\nQueste le Unione di comuni della provincia imperiese:\nQueste le unioni di comuni soppresse o sciolte:"}
{"id": "688423", "revid": "1543377", "url": "https://it.wikipedia.org/wiki?curid=688423", "title": "Break of Dawn (Do As Infinity)", "text": "Break of Dawn \u00e8 il primo album del gruppo j-pop dei Do As Infinity.\nPanoramica.\nBreak of Dawn \u00e8 il primo album della band giapponese dei Do As Infinity, uscito nel marzo del 2000 e anticipato dai singoli \"Tangerine Dream\", \"Heart\", \"Oasis\" e \"Yesterday &amp; Today\". Ottiene immediatamente un grande successo in Giappone al punto che \"Raven\" viene inserita nella colonna sonora del film J-Horror \"Uzumaki\".\nNell'album compaiono tracce cantate completamente in inglese (con una pronuncia medio-alta) come la canzone omonima \"Break of Dawn\", ma la maggior parte dei brani \u00e8 cantata in giapponese (nonostante i titoli) con solo alcune frasi in inglese. Pur essendo j-pop, vi sono evidenti influenze rock.\nSi passa da canzoni piuttosto allegre come \"Standing on the Hill\" a canzoni con temi musicali pi\u00f9 aggressivi come appunto \"Raven\". Unica traccia differente \u00e8 \"Painful\" in cui la cantante, Tomiko Van intona soltanto il ritornello mentre il resto della canzone dal sound quasi rap viene eseguito da una calda voce maschile."}
{"id": "688432", "revid": "125593100", "url": "https://it.wikipedia.org/wiki?curid=688432", "title": "Campionato di calcio della Federazione calcistica dell'Asia orientale", "text": "Il campionato di calcio della Federazione calcistica dell'Asia orientale (), gi\u00e0 noto come Coppa dell'Asia orientale, \u00e8 un torneo calcistico riservato alle nazionali dell'Asia orientale, organizzato dall'EAFF.\nLa competizione prevede sia il torneo maschile sia quello femminile, disputatisi per la prima volta rispettivamente nel 2003 e nel 2005.\n, e partecipano alla competizione di diritto, mentre le rimanenti squadre, ossia , , Guam, , e , devono prima passare attraverso una fase di qualificazione.\nPrima della fondazione dell'EAFF, costituita nel 2022, si disputava la Coppa Dinastia, che coinvolgeva quattro nazionali dell'Asia orientale e si \u00e8 tenuta dal 1990 al 1998. "}
{"id": "688437", "revid": "1003477", "url": "https://it.wikipedia.org/wiki?curid=688437", "title": "Dialetto veneto occidentale", "text": "Il dialetto veneto occidentale o veronese (nome nativo \"dia\u0142eto v\u00e8neto osidental\" o \"veron\u00e9xe\") \u00e8 un complesso dialettale della lingua veneta.\nIl gruppo \u00e8 diffuso nella provincia di Verona entro il territorio delimitato dal Garda, dal Mincio dall'Adige e dal Po; esistono dunque particolari zone di interferenza con il bresciano e il mantovano.\nDal punto di vista storico, il veronese ha in realt\u00e0 un substrato gallo-italico su cui si \u00e8 successivamente imposto il veneto.\nCaratteristiche.\nFonetica.\nI foni del veronese non sono troppo diversi da quelli veneziano in quanto le consonanti interdentali caratteristiche del veneto centrale (/\u03b8/ e /\u00f0/) sono assolutamente rare e limitate solo ad alcune variet\u00e0 rustiche. Alcune zone tendono a sostituire il suono /s/ con una consonante sibilante simile a /ts/.\nViene persa la dittongazione derivante dal latino \u0115, per cui \"viene\" \u00e8 tradotto con \"v\u00e9n\" (\"vi\u00e9n\" in veneziano), \"miele\" con \"m\u00e9l\" (\"mi\u00e8l\" in veneziano) e via dicendo.\nIl gruppo interno /kj/ si \u00e8 evoluto in /d\u0361\u0292/ e quindi in /i/: si ha quindi \"sp\u00e8io\" o, in certe zone, \"sp\u00e8o\" (\"specchio\"). A Verona citt\u00e0, invece, l'esito \u00e8 del tutto analogo al veneziano con il fono /t\u0361\u0283/: \"sp\u00e8cio\".\nConservazione delle consonanti.\nLa consonante /v/ \u00e8 molto debole in posizione interna (\"p\u00e9ar\" \"pepe\", veneziano \"p\u00e9vare\"; \"pi\u00f3a\" \"pioggia\", veneziano \"pi\u00f3va\") e nelle varianti rustiche anche ad inizio parola (\"\u00f2lta\" \"volta\", veneziano \"v\u00f2lta\").\nA differenza di molti altri dialetti veneti la consonante /l/ viene mantenuta.\nConservazione delle vocali e suffissi.\nLe vocali finali tendono a cadere, sebbene con modalit\u00e0 differenti rispetto al feltrino-bellunese. Di conseguenza, i suffissi latini -\"\u0101rius\" e -\"\u0115\u014flus\" sono resi rispettivamente con -\"ar\" (\"scarp\u00e0r\" \"calzolaio\", \"mulin\u00e0r\" \"mugnaio\") e -\"\u00f3l\" (\"par\u00f3l\" \"paiolo\", \"fi\u00f3l\" \"figlio\"). Inoltre, il corrispondente del veneziano -\"i\u00e8r\" e del centrale -\"i\u00e9ro\" \u00e8 -\"\u00e9r\": \"mest\u00e9r\" \"mestiere\", contrapposto a \"mesti\u00e8r\" e \"mesti\u00e9ro\".\nMorfologia.\nSpecialmente nei dialetti rustici risulta assai diffuso il metaplasmo per ricondurre tutti i maschili in /o/ e i femminili in /a/: \"dolso\" (\"dolce\"), \"verdo\" (\"verde\"), \"z\u00f3ino\" e \"z\u00f3ina\" (\"giovane\"), \"f\u00e9ara\" (\"febbre\"), \"parento\" e \"parenta\" (\"parente\").\nIl latino -\"\u0101ti\" (participio passato maschile plurale) ha prodotto -\u00e8: quindi \"mal\u00e8\" (\"ammalati\"), \"and\u00e8\" (\"andati\"); in aggiunta, \"pr\u00e8\" (\"prati\") e \"cugn\u00e9\" (\"cognati\").\nTra i pronomi spiccano \"le\" che \u00e8 anche maschile singolare (\"i te le d\u00e0\" \"te lo danno\"), nonch\u00e9 l'interrogativo \"ci\" \"chi\" (\"ci \u00e8lo?\" \"chi \u00e8?\"), da non confondere con \"chi\" \"qui\".\nPer quanto riguarda la coniugazione interrogativa, il veronese presenta uno schema del tutto particolare. Si citano in particolare:\nDa ricordare, quale esempio, la formula \"sa f\u00e8to?\" (\"cosa fai?\" ovvero \"come stai?\").\nLessico.\nDel lessico sono da notare alcune peculiarit\u00e0: \"arfiar\" \"respirare\", \"riolar\" \"fischiare\" (veneziano \"subiar\"), \"but\u00e8l\" \"giovanotto\" con \"but\u00ecn\" e \"buteleto\" \"bambino\" (veneziano \"put\u00ecn\" e \"put\u00e8o\" \"bambino\"), \"guasso\" \"padrino\" (termine trentino di origine tedesca), \"dessed\u00e0rse\" \"svegliarsi\" (cfr. l'italiano destarsi), \"pess\u00e0da\" \"pedata\", \"reguso\" \"fieno di secondo taglio\", \"spiansar\" \"spruzzare\", \"tort\u00f3r\" \"imbuto\" (da \"trasiect\u014drium\"), \"sdinsala\" \"zanzara\".\nEsempio di poesia in veronese.\nUno dei pi\u00f9 grandi esponenti letterari del dialetto veronese \u00e8 forse da considerarsi Berto Barbarani. Di seguito \u00e8 riportato un esempio di veronese letterario nella poesia \"Qu\u00e0 dove l'Adese\":\nCollegamenti esterni.\n Sito in dialetto veronese e Museo Berto Barbarani"}
{"id": "688439", "revid": "60395", "url": "https://it.wikipedia.org/wiki?curid=688439", "title": "Clavaria hypoxylon", "text": ""}
{"id": "688441", "revid": "1442080", "url": "https://it.wikipedia.org/wiki?curid=688441", "title": "Dialogo sopra i due massimi sistemi del mondo", "text": "Il Dialogo sopra i due massimi sistemi del mondo \u00e8 un celeberrimo trattato di Galileo Galilei, scritto sotto forma dialogica negli anni tra il 1624 e il 1630, durante il suo soggiorno presso Villa Sagredo nella Riviera del Brenta, e pubblicato nel 1632, con il frontespizio inciso da Stefano della Bella \nL'opera, strutturata nel dialogo fra tre personaggi: Simplicio (che riprende il nome dell'antico filosofo del VI secolo Simplicio di Cilicia), Sagredo e Filippo Salviati, ebbe da subito un enorme successo, ma la Chiesa, che dapprima ne aveva concesso l\"imprimatur\", mut\u00f2 radicalmente la sua posizione, inserendola nell\"Indice dei libri proibiti\" nel 1633. \nIl \"Dialogo\" si presenta, nonostante la lettera nicodemica iniziale, come una confutazione del sistema tolemaico-aristotelico a favore di un sistema copernicano, bench\u00e9 le teorie moderne rivelino l'inesattezza della dimostrazione galileiana sulle maree.\nSi pone per\u00f2 come un importante scritto filosofico all'interno di quella che sar\u00e0 l'imminente rivoluzione scientifica, conciliando linguaggio e semplicit\u00e0 divulgative. Il nuovo \"metodo scientifico\" (o appunto \"metodo galileiano\") si muover\u00e0 da questa sua pubblicazione, in particolar modo verr\u00e0 esplicata la teoria della conoscenza di Galileo. Oltre che un trattato scientifico-astronomico infatti si presenta come una grande opera filosofica.\nLa storia del \"Dialogo\".\nLa fama delle sue scoperte scientifiche fece chiamare Galilei a Firenze come \"Primo matematico\" e \"filosofo\", dal \"Granduca di Toscana\", Cosimo II de' Medici. Galilei accett\u00f2 dunque l'incarico, non solo per onore, ma anche per sopperire alle necessit\u00e0 economiche della madre e dei fratelli, che da sempre lo assillavano.\nCresceva per\u00f2 cos\u00ec il rischio di essere esposto maggiormente all'Inquisizione romana: nonostante gli astronomi della Compagnia di Ges\u00f9 della Specola Vaticana avessero ufficialmente approvato le sue scoperte astronomiche nel 1611 e le avessero difese contro gli scienziati laici, tuttavia iniziavano a diffondersi negli ambienti ecclesiastici le tesi che sostenevano un'eresia all'interno della dottrina copernicana, contraria a ci\u00f2 che le Sacre Scritture dichiaravano in merito alla cosmologia.\nNel 1616, il libro di Copernico, che sosteneva le tesi eliocentriche, viene messo all'Indice e, contro ogni prudenza, Galilei decise di recarsi a Roma per perorare la sua tesi davanti al papa Paolo V. Galileo, con l'appoggio dell'Accademia dei Lincei, si esponeva per difendere una dottrina in cui credeva, con la speranza di essere riconosciuto come grande scienziato anche a Roma e infine per evitare quella frattura con la Chiesa che avrebbe avuto gravi conseguenze per la sua sincera fede cattolica e per la verit\u00e0 della scienza. Galilei fu ben accolto formalmente ma, anche se non costretto all'abiura, fu ammonito dal cardinale Bellarmino sul carattere eretico della dottrina copernicana e quindi invitato ad abbandonarla e a non insegnarla. Galilei secondo il decreto del Sant'Uffizio \"acquievit et parere promisit\" (\"acconsent\u00ec e promise di obbedire\").\nTornato a Firenze, sostenne una polemica sulla natura delle comete con il gesuita Orazio Grassi, il quale sosteneva giustamente che fossero corpi celesti mentre Galilei, erroneamente, credeva si trattasse di apparenza prodotte dalla luce solare sul vapore atmosferico. Nello stesso anno diveniva papa Urbano VIII, il cardinale Barberini, protettore dell'eretico Tommaso Campanella, e Galilei pens\u00f2 che fosse giunto il momento opportuno di riprendere la sua battaglia scientifica, e pubblic\u00f2 \u201cIl Saggiatore\u201d in cui ribad\u00ec quanto sostenuto in precedenza contro il Grassi (chiamandolo \u201cSarsi\u201d), e pose le basi del metodo sperimentale moderno.\nEra previsto che il dialogo, il cui titolo avrebbe dovuto essere \"Del flusso e riflusso\", fosse pubblicato a Roma a cura dell'Accademia dei Lincei e Galileo, completata l'opera nel gennaio 1630, vi si rec\u00f2 in marzo per ottenere l'imprimatur ecclesiastico. Ripart\u00ec da Roma il 26 giugno, con le assicurazioni degli esaminatori, i domenicani Niccol\u00f2 Riccardi e Raffaello Visconti, dell'autorizzazione alla stampa con poche modifiche non sostanziali.\nIl 1\u00ba agosto moriva per\u00f2 Federico Cesi, il patrono dell'Accademia dei Lincei, e questa rinunci\u00f2 a pubblicare l'opera, cos\u00ec che Galileo decise di pubblicarla a Firenze: qui ottenne rapidamente l'autorizzazione dal domenicano Giacinto Stefani, ma occorreva anche l'autorizzazione da Roma, che tardava a venire. Finalmente, nel luglio del 1631, padre Riccardi invi\u00f2 all'inquisitore di Firenze l'autorizzazione alla stampa, una bozza di prefazione e l'ordine di mutare il previsto titolo \"Sul flusso e riflusso\": questo titolo, che richiamava quella che Galileo considerava la prova della correttezza del sistema copernicano, fu mutato in \"Dialogo di Galileo Galilei Linceo, dove ne i congressi di quattro giornate, si discorre sopra i due massimi sistemi del mondo, tolemaico e copernicano\", e l'opera pot\u00e9 essere pubblicata a Firenze il 21 febbraio 1632.\nL'opera, stampata da Giovan Batista Landini, usava l'espediente letterario di evitare una esplicita presa di posizione facendo intervenire un personaggio neutrale tra i due contendenti - \"Sagredo\". Nella prefazione, con la \"Lettera al Discreto Lettore\", lo stesso Galilei dichiarava che, pur evidenziandosi la superiorit\u00e0 della dottrina copernicana, egli personalmente sosteneva la \"fermezza della terra\", ovviamente per motivi religiosi. Il titolo completo, in principio, fu \"Dialogo di Galileo Galilei Linceo Matematico Sopraordinario dello Studio di Pisa e Filosofo e Matematico Primario del Serenissimo Gr. Duca di Toscana, dove ne i congressi di quattro giornate si discorre sopra i due Massimi Sistemi del Mondo, Tolemaico e Copernicano, proponendo indeterminatamente le ragioni filosofiche e naturali tanto per l'una, quanto per l'altra parte\", anche se Galileo, durante la stesura, era pi\u00f9 propenso al titolo \"De fluxu et refluxu maris: Sul flusso e il reflusso del mare\". Il revisore dell'opera per\u00f2, tale \"padre Riccardi\", si oppose ad un titolo che alludesse a tal modo al copernicanesimo, di cui le maree erano una delle prove fisiche (anche secondo Galileo).\nL'elezione a pontefice dunque valse l\"imprimatur\" al libro, ma si cap\u00ec ben presto che la tesi tolemaica, mediante il personaggio Simplicio, era considerata nel libro erronea: severamente richiamato a Roma dall'Inquisizione, venne condannato poi per aver scritto un'opera \"pi\u00f9 perniciosa della dottrina luterana e calvinista\". Il nemico maggiore di Galileo era da una parte Papa Urbano VIII, per il potere posseduto, dall'altra il gesuita Christopher Scheiner, che scrisse inoltre un'opera intitolata \"Rosa ursina\", appunto contro Galileo. Gli ordini ecclesiastici vietarono ogni forma di diffusione: nel giugno 1633 il libro veniva proibito e Galileo doveva firmare l'abiura. L\u2019opera infine ottenne l\u2019autorizzazione da parte della Chiesa nell\u2019anno 1710. Nel 1740 usc\u00ec a Padova un\u2019edizione completa delle opere di Galilei; il \"Dialogo\" \u00e8 contenuto nel IV volume.\nLa Chiesa e il \"Dialogo\".\nLa Chiesa della Controriforma condannava Galilei come eretico, perch\u00e9 la diffusione della sua dottrina metteva in discussione l'interpretazione religiosa della Scrittura gi\u00e0 scossa dalla pretesa dei luterani del libero esame della Bibbia. La Chiesa non poteva tollerare, chiusa com'era nella sua autodifesa, che anche dalla scienza le venissero nuovi attacchi alla sua funzione di interprete vera ed unica del verbo divino.\nIn effetti sia Galilei che la Chiesa si ponevano come \"difensori\" degli ignoranti. Galilei infatti era portatore di \u00abun cristianesimo sincero riconosciuto nella sua funzione pedagogica e morale...la proclamazione della verit\u00e0 a tutti...assume ai suoi occhi valore di missione... Sagredo nel dialogo lo implora di lasciar perdere gli ignoranti: \"...perch\u00e9 ella vuole martireggiarsi da se stessa per convertire gli ignoranti, i quali infine non essendo predestinati e eletti, bisogna lasciarli cadere nel fuoco dell'ignoranza.\"..risponde Galilei che alla verit\u00e0 \u00e8 intrinseca la necessit\u00e0 di comunicarsi a tutti e di operare per il bene di tutti.\u00bb\nMa anche la Chiesa con il suo atteggiamento difendeva, oltre ai suoi principi, il diritto all'ignoranza, il diritto alla \"non verit\u00e0\" degli umili gi\u00e0 sbalestrati da un mondo che cambiava rapidamente e che essi non capivano. Ma la Chiesa avrebbe dovuto \u00abcontemporaneamente vincere delle abitudini di pensiero e inventare una pedagogia capace di illuminare il popolo di Dio\u00bb\nTuttavia ha scritto Ernst Bloch: premesso che \u00abuna volta data per certa la relativit\u00e0 del movimento, un antico sistema di riferimento umano e cristiano non ha alcun diritto di interferire nei calcoli astronomici e nella loro semplificazione eliocentrica; tuttavia, esso ha \"il diritto di restar fedele al proprio metodo di preservare la terra in relazione alla dignit\u00e0 umana\" e di ordinare il mondo intorno a quanto accadr\u00e0 e a quanto \u00e8 accaduto nel mondo.\u00bb. Vale a dire il diritto di continuare a conservare una visione, sia pure errata dell'universo, ma conforme al passato e come la pi\u00f9 idonea a capire il futuro\nGiudizio morale e giudizio storico.\nQuanto alla cosiddetta riabilitazione di Galilei da parte della Chiesa bisogna tener presente che la dottrina cattolica si basa su dogmi e questi non possono certamente adattarsi alle contingenze storiche. La Chiesa quindi non pu\u00f2 far altro che dichiarare il processo a Galileo Galilei nullo per ragioni giuridico-formali o politiche.\nIl giudizio storico su questa vicenda \u00e8 gi\u00e0 stato emesso dalla storia che ha chiarito le motivazioni storiche dello scontro tra la scienza galileiana e la gerarchia ecclesiastica romana per le quali da una parte Galileo non ha nulla da cui \"riabilitarsi\" di fronte all'umanit\u00e0 cos\u00ec come dall'altra appare storicamente evidente che la Chiesa della Controriforma agiva per difendere la sua autorit\u00e0 nell'interpretazione dei testi sacri.\n\u00c8 quando ci avventuriamo ad emettere un giudizio secondo la nostra moderna morale che pretendiamo scorgere nel comportamento di Galilei e della Chiesa aspetti da assolvere o condannare. \u00c8 nell'ottica di un giudizio morale che la Chiesa parla oggi di \"riabilitazione\" di Galilei, mentre il giudizio storico dovrebbe esimere la Chiesa dall'inutile compito di cercare giustificazioni ormai antistoriche e in contraddizione con l'immutabilit\u00e0 della dottrina da lei stessa sostenuta. Ed \u00e8 altrettanto per un giudizio morale che si vuole fare di Galilei, uomo sinceramente religioso, un martire del libero pensiero, vittima dell'oscurantismo religioso. \u00c8 evidente l'inconciliabilit\u00e0 di questi contrapposti giudizi che non servono a giudicare storicamente e a capire cosa \u00e8 avvenuto.\nIl \"Dialogo\".\nIl contenuto.\nIl dialogo si svolge lungo l'arco di quattro giornate:\nI personaggi.\nIl \"Dialogo\" \u00e8 impostato e portato avanti da tre diversi personaggi: due di questi, Salviati e Simplicio, sono due scienziati; il terzo invece \u00e8 un patrizio veneziano, Sagredo. La scelta dei personaggi e il loro numero infatti non \u00e8 casuale: Galileo utilizza i due scienziati come portavoce dei \"due massimi sistemi del mondo\", cio\u00e8 delle due teorie che in quel periodo andavano scontrandosi. Il terzo interlocutore rappresenta invece il \"discreto lettore\", l\"intendente di scienza\", colui a cui \u00e8 destinata l'opera: interviene infatti nelle discussioni chiedendo delucidazioni, contribuendo con argomenti pi\u00f9 colloquiali, comportandosi come un medio conoscitore di scienza.\nSalviati poi informa anche di un quarto personaggio, probabilmente lo stesso Galilei, ricordato nel dialogo come l\"Accademico Linceo\" (Galileo divenne membro dell'Accademia dei Lincei nel 1611).\nSalviati \u00e8 uno scienziato e astronomo proveniente da una nobile famiglia fiorentina. Si fa portavoce delle idee copernicane di Galileo: viene descritto dall'autore come uno scienziato con una personalit\u00e0 equilibrata, acuto e soprattutto razionale. Nel \"Dialogo\" ha una duplice funzione: controbattere alle teorie di Simplicio e allo stesso tempo correggere le ingenuit\u00e0 di Sagredo, cercando quindi di chiarire le evidenti difficolt\u00e0 che comportava la teoria copernicana del tempo.\nSagredo \u00e8 un nobile e colto veneziano, di idee progressiste e di grande esperienza, si interessa al dibattito sebbene non sia un astronomo professionista; egli costituisce una sorta di moderatore tra le due parti e rappresenta i destinatari dell'opera: persone curiose ma per nulla esperte della materia trattata. Il riferimento storico \u00e8 preciso: Giovanni Francesco infatti fu un nobile diplomatico della Repubblica di Venezia, nemico in particolar modo della censura religiosa.\nSimplicio \u00e8 un peripatetico dalla rigida impostazione propria dei docenti di filosofia naturale (ossia di fisica) delle universit\u00e0 italiane del tardo Rinascimento. Diversamente dal caso di Filippo Salviati e di Sagredo, il suo nome non si riferisce a un contemporaneo di Galilei: il suo nome ricorda infatti quello di un celebre commentatore delle opere di Aristotele, Simplicio di Cilicia, ed \u00e8 utilizzato per identificare il difensore delle posizioni degli scienziati appartenenti alla corrente strettamente aristotelica. Certamente, sotto questo nome Galilei non nascose - come sostennero alcuni nemici dello scienziato pisano - il papa Urbano VIII, il quale, anzi, era colui nel quale Galilei massimamente sperava affinch\u00e9 la propria tesi fosse accolta anche dalla Chiesa: il papa in questione, infatti, era molto interessato anche a questo tipo di studi.\nA Galileo non sfuggiva l'implicazione ironica del nome, che in italiano ricorda l'aggettivo \"semplice\". Duplice pu\u00f2 esserne dunque il significato: da una parte potrebbe indicare ci\u00f2 che \u00e8 \"semplice\", \"chiaro\", \"evidente\", \"facilmente dimostrabile\"; dall'altra invece potrebbe voler dire \"banale\", \"sciocco\", \"privo di sapere\". Simplicio per\u00f2 non \u00e8 uno sciocco, n\u00e9 \u00e8 un sempliciotto. Piuttosto \u00e8 il modello del filosofo naturale universitario tardo-rinascimentale. Con questo nome, dunque, Galilei sembra voler mettere in guardia il lettore circa il fatto che non ogni dottrina che appare intuitivamente semplice - quale \u00e8 quella aristotelica - \u00e8 per questo vera.\n\u00c8 invece possibile che, sotto il nome di Simplicio, Galilei abbia voluto indicare la figura di Cesare Cremonini (1550 - 1632), celeberrimo collega di Galilei a Padova e autorevolissimo, oltre che intransigente, filosofo aristotelico. Un autore rinomatissimo e ancora vivente - a differenza di Salviati e di Sagredo - al tempo della stesura del \"Dialogo\", e dunque non nominabile, o ancora Carlo Rinaldini - il quale, per\u00f2, al tempo della pubblicazione del \"Dialogo\" aveva solo diciassette anni - anch'egli professore a Pisa, del quale \u00e8 attestato il soprannome di Simplicio proprio nell'ambiente galileiano.\nLo stile.\nLo strumento letterario e l'uso del volgare potevano consentire a Galileo un'operazione di politica culturale molto varia e complessa, come quella tentata con il \"Saggiatore\". La lettura di questo utilizzo, quindi, pu\u00f2 essere duplice: da una parte si contrappone al latino della Chiesa e delle diverse \"Accademie\" che si basavano sul principio di \"auctoritas\", rispettivamente, biblico ed aristotelico; dall'altra la precisa volont\u00e0 di rivolgersi non solo ai dotti astronomi ed intellettuali, ma anche alle classi meno colte, ai tecnici che non conoscevano il latino ma che potevano comunque comprendere queste teorie. L'uso del volgare quindi \u00e8 subordinato anche all'intento divulgativo dell'opera. Si viene a delineare dunque una forte rottura con la tradizione precedente anche per quanto riguarda la terminologia: Galileo, a differenza dei suoi predecessori, non prende spunto dal latino o dal greco per coniare nuovi termini, ma li riprende, modificandone l'accezione, dalla lingua volgare.\nInoltre, secondo Alexandre Koyr\u00e9, il \"Dialogo\" non \u00e8 propriamente un'opera di fisica o di astronomia. \u00c8 innanzitutto \"un libro di critica; un'opera di polemica e di battaglia; nello stesso tempo \u00e8 un'opera pedagogica, un'opera filosofica, ed \u00e8 infine un libro di storia: 'la storia dello spirito di Galileo'\". Galileo punta a persuadere un pubblico non esperto, bench\u00e9 colto, e a questo serve la forma dialogica chiaramente mutuata dai dialoghi platonici. Il tono leggero della conversazione, con le costanti digressioni, lungaggini e ripetizioni, \u00e8 tipica delle discussioni dei salotti e delle \"botteghe\". Ma l'arma pi\u00f9 potente dell'autore \u00e9 la retorica polemica: \"la critica incisiva, corrosiva e tagliente, l'ironia, che si burla dell'avversario, che lo rende ridicolo e con ci\u00f2 stesso mira a distruggere l'autorit\u00e0 che ancora gli rimane\".\nIl \"Gran Navilio\".\nGalileo, per mezzo di Salviati, invita cos\u00ec Simplicio e Sagredo, ma soprattutto il lettore, ad un esperimento mentale: immaginandosi sotto coperta di una nave infatti stabilisce un'analogia tra gli avvenimenti che accadono quotidianamente sulla superficie terrestre e quelli che avvengono su un \"Gran Navilio\". Il lettore viene cos\u00ec trasportato sottocoperta di una nave, in modo da non essere soggetto all'attrito dell'aria, e qui, sottocoperta, iniziano a verificarsi gli stessi avvenimenti, senza che ci possa essere nulla che permetta di rilevare il \"moto\" della nave. Salviati infatti argomenta sostenendo che se il \"Gran Navilio\" si muovesse a velocit\u00e0 uniforme e non subisse variazioni rispetto al senso di marcia, allora sarebbe impossibile capire se la barca sia in movimento o ferma. Tutti i fenomeni che accadono sulla superficie terrestre infatti, a queste condizioni, accadono immutati \"sotto coverta\" e si svolgerebbero allo stesso modo anche supponendo il moto rotazionale terrestre.Questo accade perch\u00e9 il \"Gran Navilio\" si muove, il suo movimento si trasmette a tutti gli oggetti che si trovano al suo interno e si conserva, sommandosi allo stesso modo con il movimento o lo \"stato di quiete\", senza che questo determini alcuna variazione. Ma ci\u00f2 ha anche un'implicazione ben precisa: non esiste un sistema di riferimento considerato \"assoluto\"; in particolar modo questa concezione \"relativistica\" mette la Terra e l'uomo non pi\u00f9 come punto di riferimento centrale, ma in relazione a qualcos'altro, venendo a cadere cos\u00ec la \"centralit\u00e0\" di questi.\nUn altro aspetto non meno importante \u00e8 l'esperimento in s\u00e9: questa parte del \"metodo galileiano\" infatti si basa su un esperimento che \u00e8 riproducibile solamente nella mente di chi lo compie. Galileo offre un'analisi dettagliata di molti fattori che potrebbero influenzare la riuscita dell'esperimento, ma che vengono poi eliminati per poter ricreare quelle \"condizioni ideali\" perch\u00e9 il fenomeno avvenga: importante quindi \u00e8 anche il ruolo che gioca la matematica, perch\u00e9 non \u00e8 importante arrivare solamente ad una dimostrazione \"qualitativa\", ma anche ad una dimostrazione \"quantitativa\" del fenomeno.\nIl pensiero di Galilei.\nCon Galilei arriva a conclusione quel tema che aveva attraversato tutta la filosofia medioevale: l\"intellectus fidei\": il rapporto tra ragione e fede. Tra la natura e la Scrittura, sostiene Galilei, non ci pu\u00f2 essere contraddizione poich\u00e9 derivano ambedue da Dio, somma verit\u00e0; ma quando questo contrasto sembra esserci, si deve mettere in dubbio la Scrittura perch\u00e9 la natura segue le sue leggi e non si preoccupa di farsi capire da tutti: al contrario, la Scrittura si esprime in modo da farsi intendere anche dagli uomini pi\u00f9 semplici. La Scrittura rimane comunque indiscutibile quando tratta di fede ma \u00e8 essa che va interpretata alla luce delle verit\u00e0 scientifiche e non viceversa; non si pu\u00f2 cambiare la natura perch\u00e9 \u00e8 in contrasto con la Scrittura: \u00e8 questa che si deve adattare alle limitate capacit\u00e0 della comprensione umana.\nLa Chiesa sostiene che la teologia \u00e8 la regina delle scienze: certo \u00e8 cos\u00ec, ma nel senso che indirizza gli uomini alla salvezza e non perch\u00e9 contenga verit\u00e0 scientifiche superiori. La teologia \u00e8 come il principe che comanda ai medici, agli architetti ma non si sostituisce a loro. Le scienze sono autonome dalla teologia, dalla autorit\u00e0 della Scrittura ed anche della filosofia fosse pure quella di Aristotele.\nL'interpretazione aristotelica dell'universo che la Chiesa ha fatto propria va infatti abbandonata. Grande \u00e8 stata la scienza del sommo Aristotele, che per\u00f2 non ha descritto un mondo reale ma di carta, fatto di parole; questo \u00e8 accaduto non perch\u00e9 Aristotele fosse un incompetente ma perch\u00e9 era figlio del suo tempo; Aristotele va apprezzato e giustificato storicamente ma ci\u00f2 che sosteneva era errato.\nLa conoscenza matematica: l'Uomo come Dio.\nLa matematica accompagna il metodo scientifico galileiano in tutte le sue regole a cominciare dalla misurazione quantitativa del fenomeno passando per l'ipotesi e l'esperimento sino alla elaborazione della legge, espressa in termini matematici.\nEd \u00e8 tanto valida la matematica nel dare certezza alla conoscenza che per Galilei l'intelletto umano, quando ragiona matematicamente, \u00e8 uguale a quello divino ( \u00ab\"...quanto alla verit\u00e0 di che ci danno cognizione le dimostrazioni matematiche, ella \u00e8 l'istessa che conosce la sapienza divina [..]\"\u00bb (Salviati, \"Prima giornata\"). Questa affermazione susciter\u00e0 in seguito la reazione della Chiesa: la conoscenza dell'uomo, sia pure limitatamente alla matematica, viene resa simile e messa sullo stesso piano della sapienza divina. Galilei \u00e8 infatti convinto che la matematica esprima verit\u00e0 assolute che si impongono allo stesso modo all'uomo e a Dio: con la sola differenza che Dio le possiede tutt'intere, mentre l'uomo le ha limitate.\nGalilei quindi non considera il valore simbolico della matematica. Quello che d\u00e0 valore, non di verit\u00e0, ma di utilit\u00e0 alla matematica e a tutte le scienze che fanno riferimento ad essa, non \u00e8 il simbolo matematico in s\u00e9 ma la realt\u00e0 a cui rimanda quel simbolo. La matematica in s\u00e9 e per s\u00e9 \u00e8 una pura astrazione: tanto pi\u00f9 esatta e \"vera\", diceva David Hume, quanto pi\u00f9 lontana dalla realt\u00e0.. Questo \u00e8 l'errore che commette Galilei invadendo il campo della religione: egli attribuisce un valore assoluto di verit\u00e0 alla matematica e di conseguenza alle scienze fisiche, trascurando che \u00e8 la Chiesa che si considera depositaria di Verit\u00e0 assolute (naturalmente per chi ci vuole credere).\nQuindi con il processo a Galilei la Chiesa interveniva energicamente a tutelare la sua funzione di unica depositaria di verit\u00e0 assolute. Certo non nelle forme con cui l'ha fatto, ma qui valga la lezione crociana, gi\u00e0 sopra richiamata, sulla differenza tra giudizio storico, che serve a capire, e giudizio morale con cui esprimiamo condanne o assoluzioni in nome di principi morali indiscutibili che storicamente non hanno senso se non quello di istituire tribunali che dovrebbero giudicare fantasmi.\nEredit\u00e0 galileiana: matematica e metafisica.\nLa convinzione che da Galilei in poi si afferma nella scienza, e che cio\u00e8 essa esprima verit\u00e0 assolute, ostacoler\u00e0 il progresso scientifico: solo quando il relativismo scientifico metter\u00e0 in discussione la certezza dei risultati sino a quel momento raggiunti, solo allora proseguir\u00e0 nel suo cammino progressivo. Non si avr\u00e0 mai la forza di usare il dubbio se si \u00e8 convinti di trovarsi di fronte a verit\u00e0 assolutamente certe mentre \u00ab\"Una teoria \u00e8 scientifica nella misura in cui pu\u00f2 essere smentita\"\u00bb (Karl Popper). Cos\u00ec anche P. Feyerabend, il teorico della ricerca anarchica, sembra confermare questa tesi sia pure in un complessivo riconoscimento del merito scientifico di Galilei.\nLa convinzione di Galilei che l'uomo possa attingere verit\u00e0 assolute, con la matematica e quindi con la scienza, porter\u00e0 il cammino della filosofia verso la metafisica di Cartesio convinto che l'uomo possa raggiungere l'assolutezza della verit\u00e0 con l'uso della ragione. \u00c8 da Galilei che Cartesio trae la convinzione che le regole matematiche che egli ha usato e che gli sono state utili, siano in effetti regole che appartengono non tanto alla matematica, non soltanto a lei, ma ad una scienza unica assoluta di cui la stessa matematica fa parte. La metafisica insita nel metodo cartesiano rientrer\u00e0 cos\u00ec nella filosofia e bisogner\u00e0 attendere il Settecento illuministico e kantiano per bandirla dalla filosofia e dalla scienza."}
{"id": "688445", "revid": "1950485", "url": "https://it.wikipedia.org/wiki?curid=688445", "title": "CRX (album)", "text": "CRX \u00e8 un album in studio del gruppo musicale italiano Casino Royale, pubblicato nel 1997 da PolyGram Italia.\nVideoclip.\nIl videoclip della title track \u00e8 interamente girato nel complesso abitativo \"Monte Amiata\", sito nel quartiere Gallaratese di Milano."}
{"id": "688447", "revid": "60395", "url": "https://it.wikipedia.org/wiki?curid=688447", "title": "Cortinellus imbricatus", "text": ""}
{"id": "688455", "revid": "44638", "url": "https://it.wikipedia.org/wiki?curid=688455", "title": "Ierone II", "text": ""}
{"id": "688458", "revid": "767487", "url": "https://it.wikipedia.org/wiki?curid=688458", "title": "Reale (album)", "text": "Reale \u00e8 un album dei Casino Royale, gruppo musicale italiano, pubblicato nel 2006 dopo nove anni di silenzio.\nVenne registrato a Milano durante il mese di giugno del 2006, presso lo studio di Mauro Pagani \"Officine Meccaniche\" e mixato a Londra negli studi Miloco.\nIl disco \u00e8 prodotto dallo scozzese Howie B, gi\u00e0 al servizio di U2, Bj\u00f6rk e Tricky ed \u00e8 quasi interamente suonato dal vivo, contrariamente ai lavori precedenti del gruppo nei quali elettronica e campionamenti erano presenti in maniera massiccia."}
{"id": "688459", "revid": "287204", "url": "https://it.wikipedia.org/wiki?curid=688459", "title": "Il vento dal nulla", "text": "Il vento dal nulla (\"The Wind From Nowhere\") \u00e8 il primo romanzo di J.G. Ballard, pubblicato per la prima volta nel 1961.\nLa storia \u00e8 la prima di una serie di libri dedicati da Ballard ai possibili disastri naturali che potrebbero abbattersi sulla Terra, ed in questo la civilt\u00e0 umana viene messa in ginocchio da un terribile e costante uragano che imperversa in tutto il mondo. \nTrama.\nIl romanzo comincia con un vento insolitamente forte, all'inizio apprezzabile con difficolt\u00e0. Il vento, la cui origine resta sempre inspiegata, cresce in continuazione in tutto il mondo e comincia a creare difficolt\u00e0 alle attivit\u00e0 umane.\nIl vento continua a crescere e genera morte e distruzione. Alcune persone cominciano a pensare di costruire un edificio capace di resistere a qualsiasi vento.\nIl vento continua a crescere di intensit\u00e0, sconvolgendo tutta la vita sulla Terra.\nViene realizzato un edificio piramidale capace di resistere ad esso. \nLa forza del vento continua a crescere ed esso distrugge tutte le opere dell'uomo, solo la piramide resta. Il vento cresce ancora, anche la piramide viene travolta.\nSolo allora, il vento comincia a calare di intensit\u00e0."}
{"id": "688463", "revid": "77358", "url": "https://it.wikipedia.org/wiki?curid=688463", "title": "Tricholoma gambosum", "text": ""}
{"id": "688480", "revid": "75121", "url": "https://it.wikipedia.org/wiki?curid=688480", "title": "Cappella della Sindone", "text": ""}
{"id": "688482", "revid": "123696659", "url": "https://it.wikipedia.org/wiki?curid=688482", "title": "Teatro Civico (La Spezia)", "text": "Il Teatro Civico \u00e8 la pi\u00f9 importante struttura teatrale della Spezia e si trova nel centro storico della citt\u00e0, in piazza Mentana.\nPer dimensioni, \u00e8 il terzo teatro della Liguria.\nStoria.\nLa prima costruzione.\nFu il primo teatro ad essere costruito alla Spezia: infatti il San Carlo, considerato il pi\u00f9 antico della citt\u00e0, era stato ricavato dall'omonima chiesa sconsacrata durante il periodo della Repubblica Ligure, il cui edificio dapprima fu adibito a scuola pubblica e successivamente, per iniziativa di una filodrammatica specializzata nel repertorio alfierano, trasformato in teatro.\nNel cosmo spezzino \"pre-arsenale\", in sia pur lenta espansione, un nuovo teatro si era dunque reso necessario perch\u00e9 la citt\u00e0 potesse adeguarsi ad una immagine pi\u00f9 rispondenze alle esigenze della societ\u00e0 che si stava formando. Cos\u00ec la sua costruzione fu approvata all'unanimit\u00e0 da una delibera comunale del 24 aprile 1839. Da tale delibera alla posa della prima pietra, avvenuta il 6 luglio 1840 alla presenza del Sindaco Lorenzo Federici, passarono 14 mesi soprattutto per reperire i fondi necessari.\nPer realizzare il teatro fu chiamato l'architetto genovese Ippolito Cremona, che progett\u00f2 una costruzione in perfetta aderenza coi canoni del pi\u00f9 rigoroso neoclassicismo, con uno sviluppo longitudinale di quaranta metri, una larghezza di venti, quattro ordini di palchi ed una facciata lineare con un loggiato sovrastato da un timpano ed ornato da tre statue di marmo. (La facciata sub\u00ec una prima modificazione nel 1889 per aumentare la capienza). \nIl sipario del teatro era dipinto dal pittore Francesco Gonin, celebre in quegli anni per aver illustrato nel 1842 \"I Promessi Sposi\" nonch\u00e9, successivamente, \"La Storia della Colonna Infame\". Il \"ridotto\" s'impreziosiva di alcune spiritose vignette dedicate al costume spezzino.\nL'inaugurazione.\nAvvenne il 18 luglio 1846, salutata con entusiasmo: la \"Civica deputazione\" nei manifesti che da giorni annunciavano l'evento, esortava i \"Signori commercianti a tenere prezzi modici per invitare il maggior numero di forestieri\". In cartellone, \"Ernani\" di Verdi, \"Gemma di Vergy\" di Donizetti, e un'opera buffa, il cui emblematico titolo sembr\u00f2 esprimere gli umori spezzini: era \"Chi la dura la vince!\" di Luigi Ricci. Soprano con il repertorio \"serio\", Teresina Parodi, mentre l'opera buffa fu affidata a Celestina Corbetta\nCominciava cos\u00ec il quarantennio di vita culturale del Teatro Civico, che per la citt\u00e0 divenne un punto agglomerante non solo artistico, ma anche mondano-sociale e politico della citt\u00e0 dovuto principalmente al maestro Domenico Cortopassi. Per un certo periodo il \"ridotto\" fu sede infatti delle sedute del Consiglio Comunale e al primo piano fu ospitato anche il \"Circolo cittadino, il Casin\u00f2 civico\".\nNel 1873, nei locali del piano terra del Teatro fu ospitato il primo nucleo del Museo Civico nato da una prima donazione di conchiglie e crostacei ad opera di Cesare Podenzana, a cui si sarebbe aggiunta, nel 1866, la raccolta di conchiglie rare donata dagli eredi del marchese Gio Batta De Nobili, come attesta una lettera di ringraziamento inviata il 17 maggio 1866 dal Sindaco Bartolomeo Ricco a Valente Carletti, amministratore dei De Nobili.\nLa ristrutturazione nel XX secolo.\nL'intero edificio \u00e8 stato completamente ristrutturato, assumendo l'aspetto attuale negli anni 1932-33, dall'architetto Franco Oliva in collaborazione con lo scultore Augusto Magli che ne ha curato le decorazioni esterne ed interne, oltre a quelle della cupola posta a copertura della sala.\nLe cinque statue (la \"Musica\", la \"Tragedia\", l\"'Arte plastica\", Il \"Golfo\" e la \"Citt\u00e0 della Spezia\") che decoravano la facciata e l'entrata del vecchio teatro del Cremona furono rimosse e collocate nei Giardini pubblici.\nDescrizione.\nL'ingresso al teatro avviene attraverso le tre porte corrispondenti ai tre archi della facciata verso Piazza Mentana. L'ampia scalinata conduce al foyer caratterizzato da pilastri in marmo cipollino; alla destra del foyer sono il guardaroba e le scale d'accesso ai palchi e alla balconata mentre al piano del primo ordine di palchi \u00e8 un altro piccolo foyer.\nNell'atrio sono esposti i busti bronzei del compositore e direttore d'orchestra Domenico Cortopassi e del baritono Emilio Bione, opera dello scultore Rino Mordacci.\nL'interno della sala, secondo l'impostazione razionale dell'architetto Oliva, intendeva conseguire una sintesi tra il teatro settecentesco e una moderna (per il tempo) sala cinematografica.\nLa balconata \u00e8 divisa in due ordini e si sovrappone alla platea per un notevole tratto; Tuttavia sono stati conservati i tre ordini di palchetti, oltre alle barcacce, come nell'antico primo Teatro.\nLa decorazione della sala \u00e8 molto semplice, priva di stucchi e di pesanti ornamentazioni, ad eccezione di due eleganti danzatrici in marmo bianco collocate all'ingresso dei lati della platea e piccole dame cavalcanti all'esterno dei palchi. \nLa sala risulta cos\u00ec armonicamente semplice, a colori tenui e a superfici lisce.\nLa cupola della sala \u00e8 apribile ed \u00e8 decorata da una fascia ornamentale con i simboli zodiacali, opera di Augusto Magli, evidente richiamo alle costellazioni che si possono osservare a cupola aperta negli spettacoli notturni.\nOggi.\nPer lungo tempo nel dopoguerra il Teatro Civico ha perduto la sua funzione di principale edificio teatrale cittadino e per un lungo periodo \u00e8 stato adibito solo a cinema, mentre le funzioni teatrali venivano espletate dal \"Teatro Astra\". Infine nell'estate del 1987 la sala cinematografica \u00e8 stata chiusa e il Civico \u00e8 rimasto chiuso per un restauro durato dal 1989 al 1995.\nOggi il Teatro Civico \u00e8 tornato a svolgere la sua essenziale funzione di polo culturale cittadino con un cartellone invernale sempre molto ricco. Vi si svolge anche l'importante Festival internazionale del jazz della Spezia."}
{"id": "688485", "revid": "1149807", "url": "https://it.wikipedia.org/wiki?curid=688485", "title": "Hajime Kanzaka", "text": "Biografia.\nIl giovane Kanzaka \u00e8 cresciuto con una forte passione per \"Mobile Suit Gundam\", e come conseguenza per la fantascienza, passione alla quale si affiancher\u00e0 successivamente quella per il fantasy. L'amore per la serie creata da Yoshiyuki Tomino non lo ha abbandonato, poich\u00e9 \u00e8 tuttora un collezionista di , ossia modellini in plastica dei robot apparsi nelle varie saghe del cartone.\nDurante le scuole superiori, si dilettava con la scrittura assieme ai suoi amici; infatti scrivevano le proprie storie su quaderni che poi si scambiavano per poter giudicare l'uno gli scritti dell'altro. Una di queste storie, un breve romanzo di fantascienza, sarebbe successivamente diventata la base per il primo romanzo, .\nConcluso con l'universit\u00e0 il ciclo di studi necessario per poter entrare nel mondo del lavoro, Kanzaka subisce un destino comune a gran parte dei giapponesi suoi pari: inizia infatti a lavorare come impiegato in un ufficio. L'esperienza non deve essere stata troppo appagante, dato che l'autore si rifiuta di accennare a quel periodo. Tutto ci\u00f2 che ha lasciato trapelare \u00e8 il suo essere stato \u00abnon un buon lavoratore\u00bb ed aver trovato la vita d'ufficio \u00abnoiosa\u00bb.\nLa svolta verso la carriera di autore c'\u00e8 stata verso la fine degli anni ottanta, con il concorso per scrittori dilettanti indetto dalla rivista \"Dragon Magazine\", ossia il primo concorso del \"Fujimi Fantasia\" per romanzi fantasy completi. Kanzaka partecip\u00f2 con il romanzo \"Slayers!\", nato dal riadattamento ed ampliamento di un suo scritto di fantascienza dei tempi del liceo. Per quest'opera l'autore si affid\u00f2 ai disegni di un amico, Rui Araizumi, divenuto poi suo partner fisso come illustratore per le serie principali di \"light novel\" da lui create. Nel 1988 il concorso venne chiuso, e \"Slayers!\" si classific\u00f2 secondo. Nello stesso anno inizi\u00f2 la serializzazione sulla rivista \"Dragon Magazine\" del primo volume di \"Slayers Special\", ossia della seconda serie di romanzi ambientata nell'universo di \"Slayers\". La pubblicazione de non \u00e8 che l'inizio di una collaborazione tuttora esistente tra Kanzaka e la rivista, nonch\u00e9 la nascita di una saga piuttosto longeva che adesso conta 27 volumi e non \u00e8 ancora conclusa. La cospicua rendita del suo nuovo lavoro come scrittore gli permise, qualche tempo dopo, di abbandonare il suo lavoro come impiegato d'ufficio.\nNel 1995 i romanzi della serie \"Slayers\" diedero vita ad un omonimo anime (conosciuto in Italia come \"Un incantesimo dischiuso tra i petali del tempo\") la cui regia \u00e8 nelle mani di Takashi Watanabe. Kanzaka collabor\u00f2 alla produzione approvando le sceneggiature degli episodi e dando indicazioni allo staff riguardo alla serie canonica. Ciononostante Watanabe si \u00e8 prese diverse libert\u00e0 rispetto alla storia originale, tanto da arrivare a creare episodi completamente differenti da quelli la cui sceneggiatura era stata mostrata all'autore. Il lavoro alla serie animata prosegu\u00ec fino al 1997, con la fine di \"Slayers Try\" e riprese nel 1998 con l'anime di \"Lost Universe\".\nConcluso il suo lavoro nella trasposizione televisiva, Kanzaka \u00e8 tornato a concentrarsi sul suo lavoro come scrittore, creando nuove serie e proseguendo il suo impegno con la rivista \"Dragon Magazine\" e la serie \"Slayers Special\". Oltre a questo si \u00e8 occupato della creazione delle trame e della supervisione per i vari videogiochi e manga ispirati a \"Slayers\". Inoltre \u00e8 diventato giudice del concorso che lo ha reso famoso, il Fujimi Fantasia per romanzi di fantasy completi.\nKanzaka ha un fan club ufficiale, il Mega Brand Project, i cui membri producevano gi\u00e0 da prima della fondazione la rivista \"Blaster!\" su cui \u00e8 possibile trovare numerose interviste all'autore; in esse \u00e8 possibile trovare spiegazioni e retroscena riguardanti i romanzi, nonch\u00e9 curiosit\u00e0 ed aneddoti sulla sua vita e le sue opere.\nL'autore si paragona ad un gufo; normalmente si sveglia al tardo pomeriggio e si corica all'alba, e sostiene di trarre ispirazione per le sue opere dalle sue uscite e dallo shopping notturno. Nella postfazione dell'ottavo volume di \"Slayers Special\" racconta d'aver elaborato la formula del \"Giga Slave\" mentre pedalava in piena notte, recitandola ad alta voce mentre proseguiva. Kanzaka ama moltissimo i gatti, tanto da arrivare a portare sempre con s\u00e9 delle sardine essiccate da poter dare loro se ne incontra durante i suoi vagabondaggi. Tra gli scrittori adora Kou Hiura, un autore di fantascienza, mentre tra i mangaka apprezza Rumiko Takahashi, ed in particolare l'umorismo demenziale tipico di \"Lam\u00f9\"."}
{"id": "688490", "revid": "26891", "url": "https://it.wikipedia.org/wiki?curid=688490", "title": "Messerschmitt Me. 264", "text": ""}
{"id": "688493", "revid": "2009135", "url": "https://it.wikipedia.org/wiki?curid=688493", "title": "Nome e cognome tour 2006", "text": "Nome e Cognome Tour 2006 \u00e8 la tourn\u00e9e realizzata nel 2006 da Luciano Ligabue in seguito alla pubblicazione dell'album omonimo, avvenuta l'anno prima.\nDescrizione.\nQuesto tour \u00e8 stato concepito con 4 diversi spettacoli, ognuno pensato per un diverso tipo di ambiente. La prima parte del tour comprende i concerti tenuti nei club di Luciano con i ClanDestino, la sua prima band, nel febbraio 2006. Nella seconda parte Ligabue si \u00e8 esibito in primavera nei palasport con La Banda, la sua band attuale. Nella terza parte, estiva, Ligabue ha girato gli stadi di tutta Italia con entrambe le band e Mauro Pagani. Infine da settembre a dicembre si \u00e8 svolta l'ultima parte del tour, che ha portato le canzoni del \"Liga\" nei teatri, riarrangiate in versione esclusivamente acustica.\nIl tour, ufficialmente conclusosi il 17 dicembre 2006, vede come effettive date conclusive del tour quelle dedicate a tre concerti organizzati in collaborazione con il comune di Reggio Emilia e tenutesi al Teatro Municipale Valli di Reggio, il cui ricavato \u00e8 stato dato in beneficenza per quattro progetti di solidariet\u00e0. Per l'ultima data del 22 dicembre, in pi\u00f9 il comune di Reggio predispone, nell'area antistante il Teatro Valli, un maxischermo gigante (6metri x 8metri) che trasmette in diretta quest'ultimo concerto, dopo un lungo tour che in realt\u00e0 ha avuto inizio con il \"Giorno dei giorni\" (Campovolo-ReggioEmilia, 10 settembre 2005). Questi ultimi tre concerti vogliono infatti segnare il ritorno dell'artista l\u00ec dove questo tour era iniziato, e concludere dunque questo anno di record per Ligabue.\nIl 24 novembre 2006 \u00e8 uscito il DVD del Nome e cognome tour 2006 comprendente 4 concerti, uno per ogni parte del Tour e un quinto dvd di contenuti speciali.\nNome e cognome tour 2006 (DVD).\nIl 24 novembre 2006 \u00e8 uscito Nome e cognome tour 2006, il cofanetto DVD che racchiude 4 concerti registrati durante il tour, uno per ogni parte della tourn\u00e9e (quindi un concerto nei club, uno nei palasport, uno negli stadi ed uno nei teatri). In pi\u00f9 un quinto DVD contiene un documentario di un'ora (\"Giorno per giorno\") ed altri contenuti speciali di backstage."}
{"id": "688494", "revid": "1305772", "url": "https://it.wikipedia.org/wiki?curid=688494", "title": "Daniel Schneidermann", "text": "Si dedica in particolare all'analisi dell'immagine televisiva; scrive principalmente in rubriche fisse (in passato su \"Le Monde\" e attualmente su \"Lib\u00e9ration\") e appariva nel programma \"Arr\u00eat sur images\" (Sentenza su immagini) diffuso dalla rete televisiva France 5 fino al giugno 2007.\nBiografia.\nDopo essere passato dal \"Centre de formation des journalistes\", Schneidermann entra nel 1981 alle dipendenze del quotidiano \"Le Monde\", dove diviene inviato speciale nel 1983. Nel 1992 inizia a pubblicare rubriche giornaliere sul tema della televisione. In esse critica il modo in cui la televisione presenta l'informazione e influenza il pubblico, nella scia della critica televisiva avviata trent'anni prima da autori quali Fran\u00e7ois Mauriac e Morvan Lebesque (cfr. il testo \"L'\u0152il critique - Le journaliste critique de t\u00e9l\u00e9vision\", di J\u00e9rome Bourdon e JM Frodon).\nNel 1995 il successo delle sue rubriche scritte gli consente di ideare su France 5 il programma settimanale \"Arr\u00eat sur images\", di cui \u00e8 al contempo produttore e animatore. Nel primo anno di conduzione lo affianca la giornalista Pascale Clark. Il programma affronta il tema dell'immagine e il discorso televisivi e, con l'aiuto di cronisti e giornalisti, analizza le derive e i successi del discorso mediatico. Bench\u00e9 France 5 sostenga la libert\u00e0 d'espressione e nonostante una crescita dell'audience prossima al milione e mezzo di telespettatori, con la comparsa del digitale terrestre la catena televisiva decide di non ritrasmettere \"Arr\u00eat sur images\".\nIl programma di Schneidermann cerca anche di sviluppare un'autocritica in relazione con Internet - fenomeno raro nel mondo televisivo francese. A scadenza mensile la \"forumista\" incaricata di seguire i dibattiti dei telespettatori sul \"Forum del programma\" trasmette al conduttore le principali critiche espresse dagli internauti che partecipano al forum.\nDal 2002 il giornalista si trova a dover fronteggiare una difficile relazione con la catena TF 1. Tale situazione fa seguito alla presenza sul palco di \"Arr\u00eat sur images\" di un vecchio corrispondente di TF 1, Alain Chaillou, invitato a esprimersi sulla chiusura di alcuni uffici all'estero e del debole interesse della catena televisiva nei confronti dell'attualit\u00e0 internazionale.\nIl suo ultimo dissidio con France 5 data del settembre 2003, quando Schneidermann riesce a imporre la diffusione di un documento dedicato al trattamento mediatico dell\"'Affaire All\u00e8gre\", in sostituzione del suo programma. Continua a curare su \"Le Monde\" le sue rubriche, ora settimanali, ma in ottobre \u00e8 licenziato dopo la pubblicazione del suo libro \"Le cauchemar m\u00e9diatique\", nel quale deplora che la direzione di \"Le Monde\" non risponda alle critiche indirizzatele dagli autori del libro \"La face cach\u00e9e du Monde\". Nell'ultimo articolo della sua rubrica (\"Une chronique \u00e0 la mer\") esprime sorpresa e delusione per essere stato sanzionato da un quotidiano che si dice modello di trasparenza. Diventa quindi cronista dei media con una rubrica pubblicata ogni venerd\u00ec su \"Lib\u00e9ration\", quotidiano di cui aveva sbeffeggiato il redattore Serge July nel 1989 nel suo libro \"O\u00f9 sont les cam\u00e9ras ?\", rimproverandogli in particolare di aver \u00abrivoltato la casacca\u00bb.\nSchneidermann manifesta anche interesse per l'analisi di Internet quale fonte d'informazione, in particolare attraverso il diffondersi dei blog e di Wikip\u00e9dia. Nel 2005, con David Abiker e Judith Bernard, crea il Big Bang Blog, sul quale pu\u00f2 esprimere idee che altrimenti non troverebbero spazio nelle sue rubriche o nei suoi programmi televisivi, e sul quale pu\u00f2 difendersi dalle critiche di cui ritiene di essere stato fatto oggetto.\nIl 6 luglio 2005 Patrick de Carolis \u00e8 eletto presidente di France T\u00e9l\u00e9visions dal Consiglio superiore dell'Audiovisuale (CSA). Schneidermann rammenta allora sul suo blog che il suo nuovo dirigente, nel corso del programma \"Des racines et des ailes\", aveva trasmesso un reportage falsificato nel quale un semplice addestramento della CRS (\"Compagnie r\u00e9publicaine de s\u00e9curit\u00e9\", un corpo di polizia con funzioni antisommossa e di protezione civile) era stato presentato come documento dal vivo. Con questo gesto Schneidermann spiega di voler \u00abverificare lo spazio della mia bolla di ossigeno\u00bb.\nNel gennaio 2006, sotto lo pseudonimo di David Serge, pubblica presso le \u00c9ditions Robert Laffont \"Les langues paternelles\". Sul suo blog il giornalista rivela nel maggio dello stesso anno di essere l'autore di questo testo dai toni e i contenuti lontani dal suo abituale ambito di lavoro.\nIn febbraio \"Arr\u00eat sur images\" diffonde le immagini censurate dal canale M6 in un'inchiesta del periodico Capital sulla Fran\u00e7aise des jeux (azienda pubblica detentrice del monopolio delle lotterie in Francia) per paura di perdere quell'importante cliente commerciale. La sua trasmissione assume in questa vicenda il ruolo di garante della libert\u00e0 di espressione dei giornalisti.\nIn aprile Schneidermann trascrive sul suo blog una conversazione con Arlette Chabot, furibonda a seguito di una puntata di \"Arr\u00eat sur images\" in cui si metteva in dubbio l'imparzialit\u00e0 delle informazioni divulgate da B\u00e9atrice Sch\u00f6nberg, presentatrice del notiziario di France 2 (la rete pubblica francese del cui notiziario A. Chabot \u00e8 direttrice di redazione), dopo il suo matrimonio con il ministro in carica Jean-Louis Borloo. Il fatto che A. Chabot fosse in possesso della registrazione di una trasmissione non ancora andata in onda porta Schneidermann a ritenere che \u00abuna linea rossa sia stata superata\u00bb. In seguito a questa vicenda vari media hanno predetto la chiusura del programma (\"Paris Match\", \"Le Point\", \"L'Express\", \"Europe 1\"). Una smentita \u00e8 stata redatta da Claude-Yves Robin, direttore di France 5, e diffusa da AFP (Agence France-Presse, l'agenzia di stampa francese) il 19 aprile.\nPolemiche.\nSchneidermann, critico dei media, \u00e8 stato a sua volta al centro di varie polemiche, sia a titolo personale, sia a causa del suo programma \"Arr\u00eat sur images\".\nPierre Bourdieu.\nUna puntata di \"Arr\u00eat sur images\" (20 gennaio 1996) fu oggetto di polemica con il sociologo Pierre Bourdieu, invitato assieme ai giornalisti Jean-Marie Cavada e Guillaume Durand. Pierre Bourdieu ritenne che nel corso dell'emissione non gli era stato consentito di esprimersi pienamente e conferm\u00f2 la sua precedente idea che \u00abnon \u00e8 possibile criticare la televisione in televisione\u00bb, ci\u00f2 che Schneidermann ritenne a sua volta indice di una cattiva conoscenza dei meccanismi audiovisivi. Nel 1996 Bourdieu pubblica il suo libro \"Sur la t\u00e8l\u00e8vision\", al quale Schneidermann risponde tre anni dopo pubblicando \"Du journalisme apr\u00e8s Bourdieu\".\nNel film \"Enfin pris\" il giornalista Pierre Carles, partigiano e collaboratore part-time di Schneidermann, d\u00e0 aquest'ultimo il ruolo del personaggio centrale della sua storia, sospettato di parzialit\u00e0 e di aver rinnegato le proprie idee. Il regista si basa in primo luogo sulle immagini della puntata televisiva con Pierre Bourdieu e nota che, in seguito, il presidente del consiglio di amministrazione e amministratore delegato di Vivendi Jean-Marie Messier fu invitato in una puntata di \"Arr\u00eat sur images\" da solo, mentre a Bourdieu fu imposta la condizione che accettasse il contraddittorio.\nLicenziamento da Le Monde.\nIn occasione della controversia sul libro \"La face cach\u00e9e du Monde\" di Pierre P\u00e9an e Philippe Cohen, Schneidermann critica nel suo \"Le cauchemar m\u00e9diatique\" la reazione della direzione del quotidiano, giudicando che questa non rispondeva alle argomentazioni del suo libro. I dirigenti di \"Le Monde\" lo licenziano nell'ottobre 2003 per \u00abcausa reale e seria\u00bb: secondo la loro tesi un passaggio del libro di Schneidermann \u00e8 \u00ablesivo all'azienda per la quale lavora\u00bb. Il giornalista porta il quotidiano davanti al \"conseil des prud'hommes\" (istituto giudiziario che tratta cause relative al diritto del lavoro) di Parigi, che gli d\u00e0 ragione nel maggio 2005. \"Le Monde\" ricorre in appello contro questa decisione.\nD'altra parte, Schneidermann licenzia nel 2003 un'impiegata di \"Arr\u00eat sur images\" e animatrice del forum Internet, alla quale rimprovera un comportamento contrario ai principi della trasmissione. Il licenziamento \u00e8 giudicato dalla stessa corte abusivo poich\u00e9 sprovvisto di causa reale e seria, il 20 maggio 2005.\nAccuse di plagio.\nSchneidermann pubblica nel 2000 \"Les folies d'Internet\", che riprende una serie di articoli scritti durante l'estate per \"Le Monde\". Alcuni autori di siti web lo accusano di plagio per aver usato testi provenienti dai loro siti senza che ne fosse citata la fonte. Il giornalista si difende sostenendo che il ragguardevole numero di fonti rendeva impossibile una loro sistematica citazione esplicita.\nRapporto con Wikipedia.\nIn un esperimento mirato a testare la capacit\u00e0 di Wikipedia nel tollerare un discorso critico rivolto al suo indirizzo e a osservare la redazione collettiva degli articoli, Schneidermann introduce in questo stesso testo (nella redazione originale francese) le frasi seguenti:\nNello stesso articolo si rivolge all'autore dell'articolo di Wikipedia in questi termini:\nCitazioni.\nA proposito delle dispute mediatiche:\nBibliografia.\nDaniel Scheidermann a prodotto un documentario:\nDaniel Scheidermann ha inoltre tenuto una conferenza alluniversit\u00e9 de tous les savoirs\" il 16/07/2004. Durata 1h35. Disponibile in rete la conferenza di D. Scheidermann tenuta alluniversit\u00e9 de tous les savoirs\"."}
{"id": "688497", "revid": "1745361", "url": "https://it.wikipedia.org/wiki?curid=688497", "title": "Aci (mitologia)", "text": "Aci (in greco , in latino \"\u0102cis, -\u012ddis\") \u00e8 un personaggio della mitologia greca, figlio di Fauno e della ninfa Simetide.\nSecondo il mito, o quanto ci racconta Ovidio, era un pastore bellissimo che s'innamor\u00f2 della ninfa Galatea, a sua volta amata da Polifemo, figlia di Nereo e della ninfa Doride. Accecato dalla gelosia, il ciclope scagli\u00f2 un masso contro il pastore, il cui sangue, confluito dalla roccia, fu trasformato, per intercessione delle ninfe, in un fiume che fu chiamato proprio Aci e venerato come divinit\u00e0. Probabilmente il mito s'ispira al modo in cui il fiume sgorga dalla sua sorgente.\nLa leggenda \u00e8 descritta da Ovidio nel libro XIII delle \"Metamorfosi\"."}
{"id": "688498", "revid": "76261", "url": "https://it.wikipedia.org/wiki?curid=688498", "title": "Casanova/Odissea veneziana", "text": "Casanova/Odissea veneziana \u00e8 un 7\" dei Rond\u00f2 Veneziano pubblicato dalla BMG Ariola il 1992 e tratto dall'album \"Odissea veneziana\"."}
{"id": "688507", "revid": "287204", "url": "https://it.wikipedia.org/wiki?curid=688507", "title": "Corriere del Mezzogiorno", "text": " \nIl Corriere del Mezzogiorno \u00e8 una testata di propriet\u00e0 del gruppo RCS Quotidiani che identifica le cinque pi\u00f9 antiche edizioni locali del Corriere della Sera, edite dalla \u00abEditoriale del Mezzogiorno\u00bb.\nDal 12 giugno 2015 \u00e8 diretto da Enzo d'Errico.\nLa storia.\nIl \"Corriere del Mezzogiorno\" nasce nel giugno 1997 nell'ambito di un piano di ristrutturazione aziendale della RCS Quotidiani. All'epoca il \"Corriere della Sera\", pur essendo il quotidiano italiano a pi\u00f9 ampia diffusione a livello nazionale, in molte regioni non riusciva a reggere la concorrenza dei quotidiani locali o di altri quotidiani nazionali ma fortemente radicati nei territori d'origine. A questo si aggiungeva la scalata di \"la Repubblica\", che invece si era ormai affermato in tutto il Paese, da un lato per la qualit\u00e0 delle notizie, dall'altro perch\u00e9 aveva sperimentato con successo pagine di cronaca locale nelle maggiori citt\u00e0 italiane.\nRepubblica in particolare era riuscita a conquistare il mercato napoletano, nonostante il fortissimo radicamento dello storico \"Il Mattino\". Il \"Corriere\" non aveva edizioni locali ma solo le pagine di cronaca di Milano e Roma. L'edizione romana era distribuita nel Lazio e in Umbria, mentre paradossalmente nelle regioni del Mezzogiorno veniva distribuita l'edizione milanese (anche se in Campania capitava di reperire qualche copia dell'edizione romana).\nI vertici della RCS Quotidiani decisero di fronteggiare la concorrenza di \u00abRepubblica\u00bb sperimentando un nuovo modello di edizione locale: non le sole pagine di cronaca, ma un intero quotidiano, con la medesima messa in pagina di quello \"padre\". Fu cos\u00ec che, con una joint-venture con un gruppo di imprenditori partenopei guidati da Giorgio Fiore, nacque il \"Corriere del Mezzogiorno\".\nIl nuovo modello di edizione locale, a foliazione variabile (mediamente 24 pagine), sar\u00e0 successivamente parzialmente imitato dalla stessa \u00abRepubblica\u00bb, che arricchir\u00e0 le pagine di cronaca locale con notizie riguardanti la politica regionale e opinioni, lettere, editoriali e articoli di fondo, corsivi, cultura, spettacoli.\nOggi.\nIl giornale, diretto sin dall'inizio da Marco Demarco, gi\u00e0 capo della redazione napoletana de \"l'Unit\u00e0\", era inizialmente composto da un'edizione principale, denominata \"Napoli e Campania\", e da due sotto-edizioni: a) Caserta e Campania; b) Salerno e Campania (quest'ultima ha sospeso le pubblicazioni per alcuni anni). La redazione \u00e8 unica per le tre edizioni ed \u00e8 situata a Napoli (al secondo vico San Nicola alla dogana), ma \u00e8 presente un piccolo ufficio di corrispondenza a Salerno.\nAl Corriere del Mezzogiorno si \u00e8 poi aggiunta un'edizione locale del \"CorrierEconomia\", tutta incentrata sul Meridione, e distribuita anche in Sicilia, in uscita il luned\u00ec, mentre il \"Corriere del Mezzogiorno\" \u00e8 distribuito dal marted\u00ec alla domenica.\nNel 2000 vengono inaugurate le redazioni di Bari e Lecce: il \"Corriere del Mezzogiorno\" arriva in Puglia. L'edizione principale \u00e8 quella denominata \"Bari e Puglia\", mentre \"Lecce e Puglia\" \u00e8 una sotto-edizione. Alle pagine di Primo piano, Economia, Sport, Cultura, Spettacoli e Cartellone si aggiungono le pagine della cronaca delle province di Bari, Foggia e Barletta-Andria-Trani (quest'ultima dal 2005) per l'edizione barese e Lecce, Taranto e Brindisi per quella leccese. Il capo della redazione pugliese \u00e8 Maddalena Tulanti, con la qualifica di vicedirettore.\nNel frattempo, su modello del \"Corriere del Mezzogiorno\", nascono nel 2002 il \"Corriere del Veneto\" (da una cui costola nel 2004 \u00e8 nato il \"Corriere di Verona\") e nel 2003 il \"Corriere del Trentino\" e il \"Corriere dell'Alto Adige\".\nNel 2006, nell'ambito di un progetto di riorganizzazione delle edizioni locali, viene lanciato il nuovo formato \"full color\", con una foliazione media ridotta ma disposto in mezzo al \"Corriere della Sera\" e non pi\u00f9 separato da esso, a sottolineare il legame intrinseco tra le due testate. Contemporaneamente le pagine di cronaca di Milano e Roma sono scomparse per trasferirsi su nuove edizioni locali su modello del \"Corriere del Mezzogiorno\", denominate \"Corriere della Sera Milano\" e \"Corriere della Sera Roma\".\nIl progetto ha un duplice scopo: da una parte si sono razionalizzate le edizioni locali, rendendole simili e quindi immediatamente riconoscibili ai lettori e agli inserzionisti, portando con l'occasione a Milano, e soprattutto a Roma (ove non esiste un radicamento territoriale del \"Corriere\"), il modello sperimentato con discreto successo a Napoli e nel Triveneto; dall'altro si fronteggia la concorrenza con Repubblica, la quale aveva gi\u00e0 modificato il suo format adeguandolo in parte al modello del \"Corriere\", creando per\u00f2 un legame e un'identit\u00e0 visiva che il \"Corriere della Sera\" e le sue edizioni locali non avevano, visto che le edizioni locali di Repubblica erano stampate all'interno di quella nazionale (con numeri romani), mentre le edizioni locali del \"Corriere della Sera\" venivano distribuite gratuitamente in abbinamento all'acquisto di questo, ma comunque separatamente (a meno che non fosse l'edicolante a fare quello che in gergo si chiama \u00abpanino\u00bb). Oltretutto il \"Corriere della Sera\" distribuito insieme al \"Corriere del Mezzogiorno\", e alle altre edizioni locali, conteneva le pagine di cronaca locale di Milano o, pi\u00f9 raramente, di Roma (qualche volta arrivava l'edizione romana). Questo induceva la percezione del \"Corriere del Mezzogiorno\" non quale edizione locale, ma piuttosto giornale allegato, come i quotidiani che escono con \"La Stampa\". Le nuove edizioni locali, invece, sono stampate all'interno del \"Corriere della Sera\", esattamente al centro, da cui sono comunque estraibili in quanto spillate. Estraendo le edizioni locali, il resto del giornale \u00e8 identico in tutta Italia, senza pagine di cronaca locale.\nSu modello del \"Corriere del Mezzogiorno\", sono nati nel 2007 il \"Corriere di Bologna\" e nel 2008 il \"Corriere fiorentino\".\nDal'11 febbraio 2014 all'11 giugno 2015 il quotidiano \u00e8 stato diretto da Antonio Polito.\nWeb.\nSul web ci sono otto edizioni locali: Napoli, Caserta, Salerno, Bari, Foggia, Lecce, Palermo, Catania."}
{"id": "688512", "revid": "256896", "url": "https://it.wikipedia.org/wiki?curid=688512", "title": "Comecon", "text": ""}
{"id": "688514", "revid": "106858046", "url": "https://it.wikipedia.org/wiki?curid=688514", "title": "Chakassi", "text": "Gli Chakassi (si scrive anche Khakassi, Hakassi) sono un gruppo etnico della Russia appartenente alla famiglia linguistica turca. Vivono nella repubblica autonoma della Chakassia."}
{"id": "688515", "revid": "322321", "url": "https://it.wikipedia.org/wiki?curid=688515", "title": "Curtarolo", "text": "Curtarolo (\"Curtaro\u0142o\" in veneto) \u00e8 un comune italiano di abitanti della provincia di Padova in Veneto, in prossimit\u00e0 del fiume Brenta, situato a nord del capoluogo.\nGeografia.\nIl comune di Curtarolo \u00e8 totalmente pianeggiante e presenta il classico clima della pianura Padana: assai caldo d'estate (con punte di 40 gradi centigradi), freddo e nebbioso d'inverno, con precipitazioni frequenti nella stagione autunnale.\nStoria.\n\u00c8 una localit\u00e0 di antichissima origine lungo il fiume Brenta.\nTracce e scoperte archeologiche riguardano reperti venetici e di epoca romana; uno dei reperti pi\u00f9 significativi furono i resti di una piroga rinvenute lungo uno scorco del fiume Brenta in localit\u00e0 Palazzina.\nOltre a laterizi e materiali lapidei di origine romana, venne ritrovata anche una stele funeraria risalente al I sec. a.C.\nNel 568, in epoca alto-medioevale, s'insediano gruppi di Longobardi.\nDopo la grande alluvione del 589 che determin\u00f2 lo spostamento del corso principale del fiume Brenta, Curtarolo divenne uno strategico passaggio sul fiume, con il transito diretto per Padova. Questo fatto potrebbe essere all'origine del toponimo, da Scurzarolo (scorciatoia), tuttavia ipotesi pi\u00f9 accreditate rimandano a Curtis Rodulo, dal nome dei possedimenti di una famiglia probabilmente longobarda.\nIl documento pi\u00f9 antico, del 1077, attesta una pieve dedicata a Santa Maria a Curtarolo, ma progressivamente si afferm\u00f2 l'importanza religiosa della chiesa e monastero di Santa Giuliana, in localit\u00e0 Pieve (toponimo acquisito proprio per questo fatto), documentata fin dal 1333 ed investita del titolo di parrocchiale dal 1500, con giurisdizione sulle chiese e cappelle di Campo San Martino, Marsango, Sant'Andrea, Tessara, Santa Maria di Non e Tavo.\nDopo l'epopea Ezzeliniana, i villaggi esistenti vennero annessi al Contado di Padova, quartiere di Ponte dei Molini.\nIl passaggio sulla Brenta, forse gi\u00e0 attrezzato con un ponte, fu nel Trecento, luogo di aspre contese militaresche tra carraresi e scaligeri dapprima, poi con i veneziani e successivamente (1509) di schermaglie (note come \"scaramuze\") tra gli imperiali della Lega di Cambrai, provenienti dalle scorribande di Bassano, Marostica e Cittadella, e Veneziani, sfociate nella presa e distruzione del castello di Limena e assedio alle mura di Padova.\nNel XIII secolo vasti territori in localit\u00e0 \"Non\" appartenevano ai Dalesmanni, potente famiglia padovana i cui esponenti pi\u00f9 noti furono Speronella Dalesmanni ed il figlio Jacopo da Sant'Andrea, citato anche nell'Inferno di Dante.\nA fine Quattrocento e nel Cinquecento luogo di prestigio fu anche Villa Bozza, lungo la strada tra Tavo ed Arsego, dove aveva messo dimora Pietro Bembo. La famiglia veneziana dei Bembo impiant\u00f2 una prima attivit\u00e0 industriale con un mulino lungo la roggia del Piovego Villabozza, rilevato nel 1825 dalla famiglia Agugiaro, tuttora esistente quale una delle maggiori realt\u00e0 agro-industriali del padovano.\nLa storia moderna \u00e8 in comune con quella del territorio alto-padovano: disastrosa l'alluvione del 1966, con Curtarolo tra i paesi pi\u00f9 colpiti.\nInfrastrutture e trasporti.\nIl giorno 06 Ottobre 2017 \u00e8 stata inaugurata la \"Passerella ciclopedonale sul Fiume Brenta lungo il percorso Treviso - Ostiglia\".\nUn'opera bella, degna di appartenere ad un complesso metropolitano moderno, realizzata per unire le sponde del Fiume Brenta, nei comuni di Curtarolo e Piazzola Sul Brenta, \ne dare la naturale continuit\u00e0 alla ciclopedonale evitando un tortuoso giro attraverso anche a vie molto trafficate.\nUna targa apposta all'opera riporta la data di inaugurazione, enti, persone ed aziende che hanno reso possibile la sua realizzazione."}
{"id": "688525", "revid": "1522738", "url": "https://it.wikipedia.org/wiki?curid=688525", "title": "Aci (fiume)", "text": "Il fiume Aci, detto anche fiume Jaci, era un fiume della Sicilia orientale sul quale si svilupp\u00f2 una notevole mitologia. Chiamato dai Greci \u00ab\"Akis\"\u00bb, diede il nome a tutta la zona e ai comuni che tuttora ne occupano il territorio (tra cui Acireale). \n\u00c8 stato identificato da alcuni con il torrente Lavinaio, che passa quasi al confine fra Acireale ed Aci Catena con foce a capo Mulini. Nell'antichit\u00e0, la mitologia greca costru\u00ec sul fiume il mito dell'amore tra il pastore Aci e Galatea, che, dopo la morte del primo, si trasformarono rispettivamente nel fiume e nella spuma del mare. Tale amore \u00e8 stato tramandato dai poeti Teocrito, Virgilio ed Ovidio.\nDel fiume fa menzione il poeta latino Ovidio, che intorno al 25 a.C. fece un lungo viaggio in Sicilia, e che nel IV \u00ab\"Libro dei Fasti\"\u00bb, racconta il ratto di Proserpina a Pergusa e il disperato girovagare della madre Cerere alla ricerca della figlia: \u00ab\"... La dea si lascia dietro nella sua corsa Leontini e il fiume Amenano e le rive erbose dell'Aci...\"\u00bb.\nIl fiume Aci risulta citato anche dal famoso Idrisi, geografo di corte di re Ruggero il normanno, nella sua lunga catalogazione topografica della Sicilia, contenuta ne \u00ab\"Il libro di Ruggiero\"\u00bb nel quale descrive tutti i porti e le localit\u00e0 di approdo della costa siciliana dandone anche la misura delle distanze in miglia:\n\u00ab\"da Catania... ad Ognina tre miglia; allo scoglio dei Ciclopi tre miglia; al fiume d'Aci tre miglia\"...\u00bb\nNonostante non sia possibile stabilire il suo effettivo percorso \u00e8 quasi certo sia scomparso nel corso della disastrosa eruzione dell'Etna del 1169 che scese fino al mare a nord di Catania."}
{"id": "688528", "revid": "101768", "url": "https://it.wikipedia.org/wiki?curid=688528", "title": "Noce (torrente del Trentino-Alto Adige)", "text": "Il Noce (\"N\u00f3s\" in dialetto solandro e noneso) \u00e8 un torrente che scorre interamente in provincia autonoma di Trento. Nasce a 2670 alle falde del Corno dei Tre Signori, all'interno del Parco nazionale dello Stelvio, ed \u00e8 un affluente di destra dell'Adige.\nIl corso del Noce.\nIn Val di Sole.\nAlle origini, il torrente \u00e8 diviso in due rami, il Noce Nero, che nasce dalle nevi del Corno dei Tre Signori, e il Noce Bianco, che nasce dalla Punta del Cevedale.\nIl Noce Nero dopo 15\u00a0km forma il lago artificiale di Pian Pal\u00f9, qui una parte \u00e8 intubata fino alla centrale idroelettrica di Cogolo di propriet\u00e0 di Dolomiti Energia, mentre l'altra scende per la vallata. Il Noce Bianco nasce dal ghiacciaio del Cevedale e riceve dopo circa 10\u00a0km le acque del rio Careser, che discende dal lago artificiale omonimo e di cui una parte viene intubata, mentre la restante scende per la valle incontrandosi con il torrente Bianco. I due rami si uniscono in un unico torrente nei pressi di Cogolo.\nA Cusiano riceve le acque del torrente Vermigliana. A Pellizzano riceve le acque del rio Fos de Fazzon, in linea con la frazione di Castello riceve le acque del rio Corda e poco pi\u00f9 avanti quelle della Val Us\u00e0ia. Tra Mezzana e Commezzadura riceve le acque di vari corsi d'acqua minori. In localit\u00e0 Rovina riceve le acque del rio Rotian, mentre a Dimaro quelle del torrente Meledrio. Tra Mal\u00e9 e Terzolas riceve le acque del torrente Rabbies.\nIn Val di Non.\nAlla fine della Val di Sole, nei pressi della localit\u00e0 Mostizzolo, riceve le acque del torrente Barn\u00e9s e forma il lago artificiale di Santa Giustina, dove riceve le acque dei torrenti Pescara e Novella. A valle della diga che forma il lago riceve le acque della Tresenica (\"Tre\u0283\u00e9ngia\" in dialetto noneso) nei pressi di Mollaro.\nNella parte terminale della Val di Non riceve le acque dei torrenti Rinassico, Lovernatico e Sporeggio formando il Biotopo La Rocchetta.\nNella Piana Rotaliana.\nAppena uscito dalla Val di Non, il torrente Noce fino a non molti anni or sono (primi del secolo XX), formava col fiume Adige una palude che rendeva l'area malsana. Il Noce inoltre, dopo aver attraversato la piana e precisamente essere passato nei pressi degli abitati di Mezzolombardo, Mezzocorona e Cadino, convogliava nell'Adige poco sopra l'abitato di San Michele all'Adige. \nIl corso del torrente Noce fu rettificato a met\u00e0 del XIX secolo ad opera del governo asburgico e portato a confluenza con l'Adige nei pressi dell'abitato di Zambana, facendo quindi attraversare tutta la Piana Rotaliana.\nLe sabbie portate dal torrente nella Piana Rotaliana, formano un supporto silicico sul quale \u00e8 coltivato il Teroldego Rotaliano DOP. Tale vino pu\u00f2 essere coltivato solo nel lembo di terra che sta tra il Noce e l'Adige.\nL'insieme di tutte queste variabili creano un torrente dalle caratteristiche uniche in Italia per quanto riguarda la durata di una buona portata idrica per quasi tutto il periodo estivo (da maggio a settembre).\nSport.\nNel tratto della Val di Sole si praticano vari sport fluviali quali rafting, hydrospeed, canoa/kayak.\nNel 1993 sul torrente si sono svolti i campionati mondiali di canoa/kayak discesa e i campionati mondiali di canoa/kayak slalom.\nLa \"National Geographic Society\" ha classificato il Noce tra i 10 migliori corsi d'acqua al mondo dove fare rafting."}
{"id": "688530", "revid": "6923", "url": "https://it.wikipedia.org/wiki?curid=688530", "title": "Rapsodia veneziana", "text": "Rapsodia Veneziana l'ottavo album in studio del gruppo Rond\u00f2 Veneziano, pubblicato in Italia dalla Baby Records nel 1986 ed arrivato in prima posizione in Svizzera per due settimane.\nIl disco.\nIn Austria e Germania \u00e8 stato pubblicato con la medesima scaletta come \"Fantasia Veneziana\"; in Lussemburgo, Belgio, Paesi Bassi come \"Lagune\".\nIl brano \"Fantasia veneziana\" \u00e8 differente dall'omonimo brano dall'album \"Odissea veneziana\".\nLe composizioni.\n\"Fantasia veneziana (in la maggiore)\".\n\"Allegretto\" in la maggiore - Televis Edizioni Musicali\n\"Perle d'oriente\".\n\"Andante\" in si maggiore - Televis Edizioni Musicali e Reverberi Edizioni Musicali\n\"Arazzi (I parte)\".\n\"Adagio\" in la maggiore - Televis Edizioni Musicali e Reverberi Edizioni Musicali\n\"Torcello\".\n\"Animato\" in re maggiore - Televis Edizioni Musicali e Reverberi Edizioni Musicali\n\"Arazzi (II parte)\".\n\"Adagio\" in la maggiore - Televis Edizioni Musicali e Reverberi Edizioni Musicali\n\"Festa mediterranea\".\n\"Allegretto\" in sol maggiore - Televis Edizioni Musicali e Abramo Allione Edizioni Musicali\n\"Isole\".\n\"Moderato\" in sol maggiore\n\"La Giudecca\".\n\"Allegretto\" in sol minore\n\"Calli segrete\".\n\"Slow - Moderato\" in do maggiore\n\"Gondole\".\n\"Adagio\" in re bemolle maggiore\n\"Misteriosa Venezia\".\n\"Adagio\" in sol maggiore\n\"Laguna stellata\".\n\"Moderato\" in mi maggiore\n\"Notturno veneziano\".\n\"Andante\" in mi maggiore"}
{"id": "688532", "revid": "60395", "url": "https://it.wikipedia.org/wiki?curid=688532", "title": "Russula cutifracta", "text": ""}
{"id": "688542", "revid": "767487", "url": "https://it.wikipedia.org/wiki?curid=688542", "title": "Arabesque (album)", "text": "Arabesque \u00e8 il nono album in studio del gruppo Rond\u00f2 Veneziano, pubblicato il 15 ottobre 1987.\nIl disco ha raggiunto la prima posizione in Germania Ovest, rimanendo per 3 settimane in vetta e per 17 settimane complessivamente in classifica.\nTutti i brani sono scritti da Gian Piero Reverberi e da Laura Giordano e arrangiati dallo stesso Reverberi.\nFuori dall'Italia l'album si chiama \"Misteriosa Venezia\" e presenta un diverso ordine dei brani. In particolare, sono presenti i due inediti \"Cameo\" e \"Porta d'oriente\", \"Arabesque\" ha il nuovo titolo \"Misteriosa Venezia\", \"Fiaba antica\" \u00e8 stata divisa in due parti ed \u00e8 assente il brano \"Profumo d'oriente\"."}
{"id": "688544", "revid": "60395", "url": "https://it.wikipedia.org/wiki?curid=688544", "title": "Russula furcata", "text": ""}
{"id": "688550", "revid": "597500", "url": "https://it.wikipedia.org/wiki?curid=688550", "title": "Concerto/Poesia di Venezia", "text": "Concerto \u00e8 il decimo album in studio del gruppo Rond\u00f2 Veneziano, pubblicato nel 1988.\nTutti i brani sono scritti da Gian Piero Reverberi e da Ivano Pavesi e arrangiati dallo stesso Reverberi.\nLe tracce \"Concerto\", \"Sonetto\", \"Miniature\", \"Carrousel\" e \"Chimere\" hanno la partecipazione di Jes\u00fas Eduardo Alvarez Herrera alla chitarra solista. Il brano \"Controdanze\" \u00e8 una composizione particolare che presenta tre danze attraverso la tecnica della \"olografia musicale\": ascoltando il solo canale sinistro abbiamo un minuetto in 3/4, ascoltando il solo canale destro abbiamo una polka in 2/4 mentre ascoltando il brano in stereofonia la somma delle due danze precedenti d\u00e0 una gavotta in 4/4."}
{"id": "688559", "revid": "76261", "url": "https://it.wikipedia.org/wiki?curid=688559", "title": "Masquerade (Rond\u00f2 Veneziano)", "text": "Masquerade \u00e8 l'undicesimo album in studio dei Rond\u00f2 Veneziano pubblicato il 31 ottobre 1989 dalla Baby Records-Cleo Music AG.\nL'album \u00e8 uscito lo stesso anno in Germania Ovest in due versioni. La prima, con il titolo \"Armonie\", presenta in chiusura il brano \"Miniature\" dal precedente album \"Concerto\". La seconda, \"Visioni di Venezia\", ha un diverso ordine dei brani. Contiene in pi\u00f9 gli inediti \"Segreto\" e \"Velieri lontani\" e una versione pi\u00f9 breve di \"Accademia\".\nLe composizioni.\n\"Costellazioni\".\n\"(Adagietto)\" in la maggiore - Cleo Music AG e Chapulin Edizioni Musicali \n\"Venti d'oriente\".\n\"(Allegretto)\" in re minore - Cleo Music AG e Chapulin Edizioni Musicali\n\"Luci e colori di Venezia\".\n\"(Adagietto)\" in la maggiore - Cleo Music AG e Chapulin Edizioni Musicali\n\"Ultimo incontro\".\n\"(Adagio)\" in sol maggiore - Cleo Music AG e Chapulin Edizioni Musicali\n\"Accademia\".\n\"(Animato)\" in re maggiore - Cleo Music AG e Chapulin Edizioni Musicali\n\"Visioni di Venezia\".\n\"(Allegretto)-Lento-(Tempo I. Allegretto)\" in la minore - Cleo Music AG e Chapulin Edizioni Musicali\n\"Oltremare\".\n\"(Adagietto)\" in do maggiore - Cleo Music AG e Chapulin Edizioni Musicali\n\"Le muse\".\n\"(Allegro)\" in sol maggiore - Cleo Music AG e Abramo Allione Edizioni Musicali\n\"Note veneziane\".\n\"(Animato)\" in re minore - Cleo Music AG e Chapulin Edizioni Musicali\n\"Floralis\".\n\"Senza indicazione di tempo\" in si bemolle maggiore - Cleo Music AG e Chapulin Edizioni Musicali "}
{"id": "688560", "revid": "486946", "url": "https://it.wikipedia.org/wiki?curid=688560", "title": "Classe l'Adroit", "text": ""}
{"id": "688566", "revid": "1982", "url": "https://it.wikipedia.org/wiki?curid=688566", "title": "San Giorgio Martire", "text": ""}
{"id": "688571", "revid": "12420", "url": "https://it.wikipedia.org/wiki?curid=688571", "title": "Ballo della povera donna", "text": ""}
{"id": "688579", "revid": "1318658", "url": "https://it.wikipedia.org/wiki?curid=688579", "title": "Lago di Neusiedl", "text": "Il lago di Neusiedl (in tedesco: \"Neusiedler See\"; in ungherese: \"Fert\u0151 t\u00f3\"; in latino: \"Lacus Peiso\") \u00e8 il bacino endoreico pi\u00f9 grande dell'Europa centrale, situato sul confine fra l'Austria e l'Ungheria. L'ampiezza del lago \u00e8 di 315\u00a0km\u00b2, dei quali 240 si trovano in territorio austriaco e 75 in territorio ungherese. Si estende su un bacino idrografico di circa 1.120\u00a0km\u00b2; da nord a sud \u00e8 lungo circa 36 chilometri, mentre da est a ovest la sua ampiezza varia fra i 6 e i 12 chilometri. Mediamente il lago si trova a 115,5 metri al di sopra del livello del Mare Adriatico e la sua profondit\u00e0 massima \u00e8 di soli 1,8 metri circa; a causa di ci\u00f2, periodi di pioggia o di siccit\u00e0 possono causare inondazioni o significativi cali del livello del lago. In passato \u00e8 avvenuto pi\u00f9 volte che il lago sia scomparso completamente, la pi\u00f9 recente agli inizi del XX secolo.\nNella zona del lago si trovano ampi canneti, mentre la qualit\u00e0 dell'acqua \u00e8 caratterizzata dalla quantit\u00e0 di sale e fango provenienti dai sedimenti nel terreno. Durante i mesi estivi nei canneti possono verificarsi incendi, che si propagano poi velocemente a causa del vento.\nIn passato, prima del XIX secolo, il lago si estendeva a sud-est fino alla zona paludosa chiamata Hans\u00e1g; era cos\u00ec strettamente connesso ai fiumi Danubio e R\u00e1ba. Non essendoci affluenti ed emissari naturali, il livello dell'acqua nel lago \u00e8 soggetto solo agli eventi atmosferici, le piogge per il riempimento, e l'evaporazione per lo svuotamento. Chiaramente, non essendo questi eventi gestibili, il livello del lago era soggetto in passato a notevoli variazioni, con conseguenti problemi per le attivit\u00e0 e per la vita degli abitanti dei paesi ai bordi del lago. Per la regolazione del flusso dell'acqua e del livello del lago, nel 1895 \u00e8 stato costruito un canale artificiale, detto Einser-Kanal (in ungherese: \"Hans\u00e1g f\u00f6csatorna\"), che collega il lago con il fiume R\u00e9pce e quindi con il Danubio. Il livello dell'acqua viene controllato per mezzo di una chiusa in territorio ungherese, all'imbocco del canale, vicino a Mekszik\u00f3puszta (nella provincia di Gy\u0151r-Moson-Sopron presso Sarr\u00f3d). Il tutto \u00e8 regolato da trattati bilaterali della commissione delle acque austro-ungarica.\nNel 2001 i parchi nazionali Neusiedler See-Seewinkel in territorio austriaco e Fert\u0151-Hans\u00e1g in territorio ungherese vennero entrambi inclusi nell'elenco dei Patrimoni dell'umanit\u00e0 dell'UNESCO. La regione \u00e8 molto frequentata dai turisti, il lago infatti \u00e8 conosciuto con il soprannome di \"lago dei viennesi\": esso offre, fra le altre, possibilit\u00e0 di fare windsurf, vela e pesca.\nLe citt\u00e0 pi\u00f9 importanti che si trovano sulle sponde del lago in Austria:\nLe citt\u00e0 pi\u00f9 importanti che si trovano sulle sponde del lago in Ungheria:\nInoltre le comunit\u00e0 di Illmitz, Apetlon e Podersdorf am See formano il cosiddetto Seewinkel (angolo del lago), che si trova fra il lago ed il confine ungherese.\nDal 2003 il livello dell'acqua \u00e8 calato sensibilmente, anche 30 centimetri in un solo anno, e questo pone seri problemi alle attivit\u00e0 commerciali della zona."}
{"id": "688580", "revid": "287204", "url": "https://it.wikipedia.org/wiki?curid=688580", "title": "Bodhipakkhika Dhamma", "text": "I Trentasette \"Bodhipakkhika Dhamma\" costituiscono i \"Trentasette Fattori\" o \"ali\" (pakkha) che conducono alla piena ed esaustiva realizzazione spirituale buddhista: essi sono importanti per due ragioni:\nSono suddivisi in sette gruppi:\nLe cinque facolt\u00e0 spirituali o di controllo (\"pancendriya\").\nLe cinque facolt\u00e0 spirituali o di controllo (pancendriya) sono delle \"\"potenzialit\u00e0\" che devono essere ancora rafforzate, sviluppate e rese stabili attraverso i vari stadi della meditazione buddhista (dhy\u0101na in sanscrito, jhana in pali) prima di attuarsi nei rispettivi \"cinque poteri\" (\"pancabala\")\nEsse sono:\nLe cinque forze o i cinque poteri (\"pancabala\").\nQuando attraverso l'esercizio della pratica della meditazione buddhista (dhy\u0101na in sanscrito, jhana in pali) le cinque facolt\u00e0 spirituali o di controllo (pancendriya) diventano ferme e stabili, allora queste facolt\u00e0 si attuano dal loro stato di \"potenziali poteri\" nelle rispettive \"cinque forze o poteri\" (pancabala).&lt;br&gt;\nEssi sono:"}
{"id": "688581", "revid": "436907", "url": "https://it.wikipedia.org/wiki?curid=688581", "title": "HAARP", "text": ""}
{"id": "688585", "revid": "29727", "url": "https://it.wikipedia.org/wiki?curid=688585", "title": "Quarter horse", "text": ""}
{"id": "688586", "revid": "367445", "url": "https://it.wikipedia.org/wiki?curid=688586", "title": "Venezia 2000", "text": "Venezia 2000 \u00e8 la seconda raccolta dei Rond\u00f2 Veneziano, pubblicata nel 1983 dalla Baby Records. Raccoglie e ricompone lunghi frammenti mixati dei loro successi. La versione francese \u00e8 chiamata \"Venise de l'an 2000\".\nLa copertina e il logo dell'orchestra sono di Erminia Munari ed Enzo Mombrini.\nIl disco.\nQuesto album \u00e8 stato premiato in Svizzera (prima posizione per 4 settimane) e Italia con il doppio disco di platino e in Germania (dove rimane in classifica per 16 settimane) con un disco d'oro. Il 45 giri conteneva \"San Marco\" e \"Campielli\" ed aveva la stessa copertina.\nTracce.\nSymphony 1\nSymphony 2"}
{"id": "688587", "revid": "212348", "url": "https://it.wikipedia.org/wiki?curid=688587", "title": "The X-Files", "text": ""}
{"id": "688594", "revid": "124680875", "url": "https://it.wikipedia.org/wiki?curid=688594", "title": "Rond\u00f2 veneziano (album)", "text": "Rond\u00f2 veneziano \u00e8 il primo album in studio del gruppo omonimo creato da Gian Piero Reverberi pubblicato il 22 ottobre 1980 dalla Baby Records. \u00c8 stato premiato in Italia con il disco di platino.\nIl disco.\nQuest'album risente moltissimo del sound anni settanta in particolar modo nel suono caldo delle ritmiche e del basso. L'immagine in copertina \u00e8 di Victor Togliani.\nRegistrazione.\n\u00c8 stato registrato nella primavera del 1979 ai \"Varirecording Studios\" di Milano, mixato da Plinio Chiesa, Gian Piero Reverberi e Harry Thumann.\nLe composizioni.\n\"Rond\u00f2 veneziano\".\n\"Moderato\" in fa maggiore\n\"Tramonto sulla laguna\".\nMusica in la maggiore\n\"San Marco\".\n\"Moderato\" in re maggiore\n\"Allegro veneziano\".\n\"Allegro\" in fa maggiore\n\"Giochi d'acqua\".\n\"Allegro\" in la maggiore\n\"Colombina\".\n\"Lento - Allegro (met\u00e0 tempo)\" in sol minore\n\"Notte amalfitana\".\n\"Andante\" in re maggiore\n\"Andante veneziano\".\n\"Lento\" in do maggiore\n\"Danza mediterranea\".\n\"Allegro\" in do maggiore"}
{"id": "688595", "revid": "436907", "url": "https://it.wikipedia.org/wiki?curid=688595", "title": "Teo Torriatte (Let Us Cling Together)", "text": "Teo Torriatte (Let Us Cling Together) \u00e8 un singolo del gruppo musicale britannico Queen, pubblicato il 21 marzo 1977 come terzo estratto dal quinto album in studio \"A Day at the Races\".\nDescrizione.\nInteramente scritto dal chitarrista Brian May, il brano \u00e8 la traccia conclusiva dell'album nonch\u00e9 uno dei quattro unici brani dove \u00e8 presente un verso in lingua non inglese (le altre sono \"Bohemian Rhapsody\", \"Mustapha\" e \"Las Palabras de Amor\"). Infatti nel brano sono presenti due ritornelli in lingua giapponese.\nPromozione.\n\"Teo Torriatte (Let Us Cling Together)\" \u00e8 stato commercializzato nel solo Giappone con al proprio interno un altro brano tratto da \"A Day at the Races\", \"Good Old-Fashioned Lover Boy\".\nIl brano sar\u00e0 cantato anche nei concerti live della band nel paese del Sol Levante, ed \u00e8 inclusa anche nell'ultimo DVD con Paul Rodgers: \"Super Live In Japan\" del 2005.\nCover.\nUna cover di questa canzone \u00e8 stata pubblicata da Andre Matos come bonus track della versione giapponese del suo secondo album solista, \"Mentalize\".\nTracce.\nTesti e musiche dei Queen."}
{"id": "688599", "revid": "287204", "url": "https://it.wikipedia.org/wiki?curid=688599", "title": "Classe Gu\u00e8pard", "text": ""}
{"id": "688607", "revid": "2034231", "url": "https://it.wikipedia.org/wiki?curid=688607", "title": "Liverpool Football Club 2006-2007", "text": "Questa voce raccoglie le informazioni riguardanti il Liverpool Football Club nelle competizioni ufficiali della stagione 2006-2007."}
{"id": "688608", "revid": "436907", "url": "https://it.wikipedia.org/wiki?curid=688608", "title": "Long Away", "text": "Long Away \u00e8 un singolo estratto dall'album \"A Day at the Races\" dei Queen del 1976 e pubblicato solo negli Stati Uniti, in Canada e in Nuova Zelanda.\nLa canzone non \u00e8 cantata dal cantante della band Freddie Mercury, ma da Brian May, autore anche del testo.\nBrian ha registrato il brano suonando una Burns Double Six, una chitarra elettrica a 12 corde."}
{"id": "688614", "revid": "125851574", "url": "https://it.wikipedia.org/wiki?curid=688614", "title": "Storia della Colombia", "text": "La storia della Colombia come Repubblica comincia solo dopo l'indipendenza dalla Spagna il 20 luglio 1810 insieme con le altre colonie spagnole dell'America meridionale come il Venezuela, l'Ecuador, il Per\u00f9 e la Bolivia (Panama \u00e8 stato un dipartimento della Colombia fino al 1904). Con Boyac\u00e1 culmina la vittoria definitiva che sigilla una nuova storia in quella che conosciamo come America latina.\nLa storia del paese sudamericano non comprende soltanto il suo periodo repubblicano. La genesi della sua identit\u00e0 si trova infatti nel suo periodo coloniale (1492 - 1810), epoca nella quale erano presenti i colonizzatori spagnoli, gli indigeni e gli africani importati come schiavi. Comprende anche il tempo precolombiano, con lo splendore d'una delle civilt\u00e0 pi\u00f9 avanzate delle Americhe: le Civilt\u00e0 Chibcha o Muisca e quella Tairona. Poi, durante il XX secolo, la Colombia, come tutti i paesi latino-americani, ha passato tempi difficili con guerre civili, crisi economiche e rivoluzioni.\nEpoca pre-colombiana.\nBasandoci sui resti archeologici come El Abra, il popolamento del territorio dell'attuale Colombia dovrebbe essere iniziato tra l'11.000 e il 20.000 a.C. Le vie del popolamento furono varie, come testimoniano le diverse famiglie linguistiche e le differenze culturali (paleoindio, arcaico, formativo). Si ha traccia, infatti, che circa 12.000 anni fa societ\u00e0 di cacciatori-raccoglitori abitavano nei pressi dell'attuale Bogot\u00e1 (a El Abra e Tequendama) e commerciavano tra loro e con le civilt\u00e0 che vivevano nella valle del fiume Magdalena. A causa della sua posizione, l'attuale territorio della Colombia fu un corridoio della prima migrazione umana che dal Mesoamerica e dai Caraibi raggiunse le Ande e il bacino dell'Amazzonia. I pi\u00f9 antichi reperti archeologici provengono dal sito archeologico di Pubenza e dai siti archeologici di El Totumo nella valle della Magdalena, a 100 chilometri a sud-ovest di Bogot\u00e0. Questi siti risalgono al periodo paleoamericano (18.000-8000 aC). Nel sito archeologico di Puerto Hormiga e in altri siti, sono state trovate tracce risalenti al periodo arcaico in Sud America (~ 8000-2000 AC). I resti indicano che vi fu anche una precedente occupazione nelle regioni di El Abra, Tibit\u00f3 e Tequendama nel Cundinamarca. La pi\u00f9 antiche ceramiche scoperte nelle Americhe, rinvenute nel sito archeologico di San Jacinto, risalgono al 5000-4000 aC. Le popolazioni indigene abitano il territorio che ora \u00e8 la Colombia dal 10.500 a.C.\nTra il 5000 e il 1000 a.C., le trib\u00f9 di cacciatori-raccoglitori si stanziarono e formarono delle societ\u00e0 agricole; furono stabiliti insediamenti fissi e apparve la ceramica. A partire dal I millennio a.C., gruppi di amerindi, tra cui Muisca, Quimbaya, Tairona, Calima, Zen\u00fa, Tierradentro, San Agust\u00edn, Tolima e Urab\u00e1 divennero esperti nell'agricoltura, nell'estrazione dei metalli e nella metallurgia; alcuni svilupparono il sistema politico dei \"cacicazgo\" con una struttura piramidale di potere guidata dai \"caciques\". I Muisca abitava principalmente l'area di quelli che oggi sono i dipartimenti di Boyac\u00e1 e Cundinamarca (\"Altiplano Cundiboyacense\") dove formarono la Confederazione di Muisca, uno dei sistemi politici pi\u00f9 sviluppati in Sud America, superato solo dagli Incas Coltivavano mais, patate, quinoa e cotone e commerciavano oro, smeraldi, tessuti, oggetti in ceramica, coca e soprattutto sale con le nazioni vicine. I Tairona abitavano nel nord della Colombia nella regione desolate della Sierra Nevada de Santa Marta nella catena montuosa delle Ande. Le regioni abitate dai Quimbaya nella valle del fiume Cauca tra le Cordigliera occidentale e centrale Gli Incas espansero il loro impero nella parte sud-occidentale del paese.\nIl periodo coloniale spagnolo.\nGli spagnoli si insediarono lungo la costa nord dell'attuale Colombia attorno al 1500, ma il loro primo insediamento permanente, a Santa Marta, non si stabil\u00ec prima del 1525.\nNel 1549, l'istituzione della \"Audiencia\" a Santa F\u00e9 de Bogot\u00e1 diede alla citt\u00e0 lo status di capitale della Nuova Granada, regione che comprendeva molto dell'attuale territorio della Colombia. Nel 1717 venne originariamente creato il vicereame della Nuova Granada, che in seguito venne temporaneamente rimosso per essere poi ristabilito nel 1739.\nIl vicereame ebbe come capitale Santa F\u00e9 de Bogot\u00e1. Questo vicereame includeva alcune altre province del nord ovest sudamericano che erano precedentemente state sotto la giurisdizione del vicereame di Nuova Spagna o Per\u00f9, e che corrispondono principalmente agli odierni territori di Venezuela, Ecuador e Panama.\nQuindi Santa F\u00e9 de Bogot\u00e1 divenne una delle principali citt\u00e0 amministrative del dominio spagnolo nel Nuovo Mondo, insieme con Lima e Citt\u00e0 del Messico, nonostante per\u00f2 rimanesse indietro alle ultime due per motivi economici e logistici.\nDall'indipendenza alla Grande Colombia.\nIl 20 luglio 1810 i cittadini di Santa F\u00e9 de Bogot\u00e1 crearono il primo consiglio di rappresentanza per contrastare l'autorit\u00e0 spagnola, proclamando la piena indipendenza nel 1810.\nUna lunga guerra di indipendenza, condotta principalmente nella Nuova Granada da Sim\u00f3n Bol\u00edvar e da Francisco de Paula Santander, termin\u00f2 a seguito della battaglia di Boyac\u00e0, il 7 agosto 1819.\nQuell'anno il Congresso di Angostura stabil\u00ec la Repubblica della Grande Colombia, che includeva tutti territori sotto la giurisdizione del vicereame di Nuova Granada, La Audienza de Quito e la Capitaneria Generale del Venezuela.\nSim\u00f2n Bol\u00ecvar venne eletto primo presidente della Grande Colombia, e Francisco de Paula Santander venne eletto vicepresidente.\nUna volta che, nel 1830, si dissolse la Grande Colombia, il Dipartimento di Cundinamarca al suo interno divenne un nuovo stato, la Repubblica di Nuova Granada.\nLa Repubblica: il conflitto tra liberali e conservatori.\nNel 1863 il nome di repubblica venne cambiato ufficialmente in Stati Uniti di Colombia, e nel 1886 la nazione adott\u00f2 il suo nome attuale: Repubblica di Colombia.\nNel 1849 vennero fondati i due partiti politici pi\u00f9 antichi: quello conservatore, legato alla grande propriet\u00e0 fondiaria, al sistema produttivo agricolo latifondista e alla chiesa cattolica, e quello liberale, espressione del nascente capitale finanziario.\nCol passare del tempo crebbe il conflitto fra le diverse visioni politiche: quella del partito conservatore, per un governo fortemente centralizzato e un'alleanza con la Chiesa Cattolica Romana e quella liberale, che sosteneva l'idea di un governo decentralizzato e che preferiva l'intervento dello Stato piuttosto che quello della Chiesa in questioni civili come l'educazione dei cittadini. I liberali videro in Santander un loro precursore per le sue inclinazioni federaliste, mentre i conservatori cercarono di utilizzare politicamente la figura di Bol\u00ecvar a partire dalla sua volont\u00e0 di costruire uno stato centralista. Rimase una contraddizione di fondo insolubile per il partito conservatore: mentre Bol\u00ecvar insisteva sullo stato centralizzato per rafforzare l'indipendenza della Gran Colombia ed univa all'indipendentismo l'idea della giustizia sociale, della liberazione degli schiavi e della lotta al latifondo, il partito liberale si muoveva con obiettivi quasi opposti. Mentre la figura di Santander risultava essere affine agli interessi di entrambi i partiti.\nDurante tutto il XIX secolo e l'inizio del XX secolo, ciascun partito comand\u00f2 il paese per pi\u00f9 o meno lo stesso tempo.\nDurante la storia della Colombia, il potere \u00e8 stato preso tre volte dai militari: nel 1830, dopo la dissoluzione della Grande Colombia, nel 1854, e dal 1953 al 1957. Nei primi due casi entro un anno venne ristabilito un governo regolare.\nNonostante la nazione segua istituzioni democratiche, la storia della Colombia \u00e8 stata anche caratterizzata da ampi e violenti conflitti. Due guerre civili sono state il risultato dell'aspra rivalit\u00e0 tra il partito conservatore e il partito liberale. La guerra dei mille giorni (1899 \u2013 1902) cost\u00f2 circa 100.000 vite, e quasi 300.000 persone morirono durante \"La Violencia\" (La Violenza), uno scontro esploso tra la fine degli anni quaranta e l'inizio degli anni cinquanta in seguito all'assassinio del candidato liberale popolare Jorge Eliec\u00e8r Gait\u00e0n.\nUn golpe militare nel 1953 spodest\u00f2 il governo del conservatore Laureano Gom\u00e8z e port\u00f2 al potere il generale Gustavo Rojas Pinilla. Inizialmente Rojas godette di un considerevole supporto popolare, dovuto principalmente al suo successo nel sedare \"La Violencia\". In seguito per\u00f2 non ripristin\u00f2 un governo democratico e venne destituito dai militari nel 1957 (azione supportata da entrambi i partiti politici). Si cre\u00f2 allora un governo provvisorio.\nIl regime del Fronte Nazionale (1958-1974).\nNel luglio 1957, l'ex presidente conservatore Laureano Gomez e l'ex presidente liberale Alberto Lleras Camargo sottoscrissero la \"Dichiarazione di Sitges\", nella quale proponevano un Fronte Nazionale in cui i partiti liberale e conservatore avrebbero governato insieme. La presidenza sarebbe stata determinata dall'alternarsi di un presidente conservatore e di uno liberale ogni quattro anni per 16 anni, escludendo ogni altra opzione politica; i due partiti avrebbero avuto uguale peso in ogni questione governativa.\nIl Fronte Nazionale pose fine al periodo de \"La Violencia\", e la sua amministrazione tent\u00f2 di istituire riforme sociali ed economiche di lungo termine in collaborazione con l'Alleanza per il progresso. Alla fine, le contraddizioni di ogni successiva amministrazione conservatrice e liberale portarono a risultati contrastanti. Nonostante il progresso in alcuni settori del paese, continuarono numerose le ingiustizie politiche e sociali, e rimasero attive nella zona centrale del paese numerose formazioni guerrigliere di ispirazione liberale e di ispirazione comunista.\nSi \u00e8 soliti indicare il 1964 come l'anno di inizio della guerra civile colombiana. In quell'anno infatti vennero fondate le FARC (Forze Armate Rivoluzionarie Colombiane), che proseguirono la guerra di guerriglia mobile in tutto il paese, riunendo in una sola organizzazione le formazioni armate contadine che avevano rifiutato di deporre le armi (liberali) dopo il periodo de \"La Violencia\", e quelle che praticavano l'autodifesa armata (dirette dal Partito Comunista).\nLo stesso Fronte Nazionale venne visto come uno strumento di repressione politica, oltre che dai dissidenti anche da alcuni dei suoi principali sostenitori, specialmente dopo le elezioni che portarono al potere Misael Pastrana Borrero nel 1970 a scapito del candidato populista Gustavo Rojas Pinilla dell'Alleanza Nazionale Popolare. Queste vennero infatti caratterizzate da fortissimi sospetti di brogli elettorali. Il movimento di guerriglia M-19 venne fondato principalmente come risposta a questo particolare evento.\nGli anni dopo il Fronte Nazionale.\nDal 1974 fino al 1982 i diversi schieramenti politici del paese scelsero di concentrare i propri sforzi per porre fine ai frequenti colpi di stato che avevano caratterizzato il sistema politico colombiano. Entrambi i gruppi pretendevano di rappresentare i poveri e i deboli contro le classi ricche e potenti del paese, chiedendo una seria riforma politica di stampo comunista di distribuzione delle terre.\nDal 1982, percependo un indebolimento del FARC e avendo ottenuto numerosi successi contro l'M-19, l'amministrazione del liberale Julio C\u00e9sar Turbay Ayala impose un particolare decreto di stato d'assedio attraverso il quale il presidente attu\u00f2 una durissima repressione (numerose furono le accuse di violazione dei diritti umani) nei confronti dei guerriglieri sospetti o catturati.\nL'insoddisfazione dei cittadini, dovuta all'inasprirsi del conflitto, port\u00f2 all'elezione del presidente Belisario Betancur, un conservatore che ottenne il 47% delle preferenze e che nel 1984 negozi\u00f2 un cessate il fuoco con il FARC e con il M-19 a seguito della liberazione di molti guerriglieri imprigionati durante l'amministrazione precedente.\nDurante lo svolgimento di tutti questi eventi, il crescente traffico di sostanze stupefacenti all'interno del territorio colombiano stava prendendo piede come uno dei motivi principali della guerra civile colombiana. Nuovi disordini scoppiarono infatti tra i guerriglieri e i nuovi ricchissimi signori della droga. Addirittura nel 1981 venne creata la MAS (\"Muerte a Secuestradores\") un'associazione criminale creata dai familiari delle persone appartenenti al cartello della droga rapite dai guerriglieri.\nTra le vittime principali del cartello della droga figur\u00f2 anche il ministro della giustizia Rodrigo Lara Bonilla, assassinato nel 1984. Questo evento determin\u00f2 l'inizio di una diretta opposizione dell'amministrazione Betancur nei confronti dei signori della droga.\nIl cessate il fuoco concordato con la M-19 si concluse quando il guerriglieri ricominciarono a combattere nel 1985, sostenendo che il cessate il fuoco non era stato pienamente rispettato dagli ufficiali delle forze di sicurezza: alcuni membri dell'organizzazione infatti sarebbero stati vittima di minacce e assalti. L'amministrazione Betancur continu\u00f2 i negoziati di pace in particolare con il FARC, arrivando a creare l'Unione Patriottica (UP), un'associazione politica legale.\nIl 6 novembre 1985 la M-19, irruppe nel palazzo di giustizia colombiano e fece ostaggi i magistrati della Corte Suprema. Nelle sparatorie susseguenti dovute al confronto con le forze dell'ordine morirono molte persone, tra cui influenti membri dell'organizzazione dei guerriglieri.\nNel frattempo alcuni membri del FARC si iscrissero all'UP, in rappresentanza del comando dei guerriglieri. La tensione crebbe presto: i trafficanti di droga vennero accusati di violenza politica nei confronti dei membri dell'UP e del FARC, incluso il candidato alle presidenziali Jaime Pardo Leal. I membri del governo e delle forze dell'ordine sostenevano con sempre maggiore insistenza che il FARC continuava a reclutare guerriglieri ed a intimidire politicamente i votanti nonostante l'UP avesse gi\u00e0 un ruolo in politica.\nIl governo di Virgilio Barco Vargas (1986-1990), oltre a continuare ad avere difficolt\u00e0 nei complessi negoziati con i guerriglieri, ebbe un duro confronto anche con i signori della droga, i quali instaurarono un clima di terrore per rispondere alla politica governativa in favore della loro estradizione all'estero.\nAnche l'UP soffr\u00ec di un crescente numero di perdite in questo periodo (incluso l'assassinio del candidato presidente Bernardo Jaramillo Ossa).\nGli anni novanta.\nI successivi governi hanno dovuto avere a che fare con la violenza e la corruzione dei guerriglieri, paramilitari e narcotrafficanti usando sia la forza che il negoziato. I narcotrafficanti assassinarono tre candidati presidenziali prima che venisse eletto Cesar Gaviria Trujillo, nel 1990.\nDalla morte del leader del cartello di Medell\u00edn Pablo Escobar, durante una sparatoria con la polizia nel dicembre 1993, gli atti di violenza dei narcotrafficanti sono da ricondursi a una serie di piccole e frammentate organizzazioni criminali di commercianti di droga, che principalmente protestano contro alcune politiche del governo, inclusa l'estradizione.\nLa M-19 e altri piccoli gruppi di guerriglieri vennero inclusi con successo in un processo di pace che port\u00f2 all'inizio degli anni novanta alle elezioni per un'Assemblea Costituente della Colombia che scrisse una nuova costituzione, che entr\u00f2 in vigore nel 1991. La nuova costituzione prevedeva un considerevole numero di riforme istituzionali e legali, basate su princ\u00ecpi che i membri dell'assemblea ritennero pi\u00f9 moderni, democratici e politicamente aperti rispetto a quelli presenti nella costituzione precedente, del 1886. I risultati furono contrastanti ed emersero alcune controversie (come il dibattito riguardante la proibizione costituzionale dell'estradizione), ma ebbe il merito di incorporare alcuni gruppi di guerriglieri all'interno del contesto politico legale del paese.\nI contatti con il FARC, che erano continuati irregolarmente anche dopo l'interruzione del cessate il fuoco e la rottura ufficiale dei negoziati del 1987, vennero temporaneamente tagliati nel 1990 durante la presidenza di Cesar Gavia Trujillo (1990 - 1994): l'esercito colombiano assalt\u00f2 il \"santuario\" del FARC a La Uribe (la \"Casa Verde\") e le successive rappresaglie dei guerriglieri furono un duro colpo ai negoziati portati avanti nell'ultimo decennio.\nIl presidente Ernesto Sampier Pizano assunse l'incarico nell'agosto 1994, ma i programmi di governo e le riforme interne che dovevano attuarsi vennero rallentate a causa di una vasta crisi politica dovuta al presunto contributo dei narcotrafficanti alla campagna presidenziale di Sampier. Inoltre l'esercito sub\u00ec numerose sconfitte nella lotta contro il guerriglieri e molti soldati e ufficiali vennero presi in ostaggio dal FARC.\nIl 7 agosto 1998 Andr\u00e8s Pastrana Arango divenne presidente della Colombia. Il programma del presidente, membro del partito conservatore, si basava sull'impegno di risolvere l'annosa guerra civile colombiana e di combattere il traffico di droga attraverso una piena collaborazione con gli Stati Uniti d'America.\nL'amministrazione Pastrana dovette combattere l'altissimo tasso di disoccupazione del paese (che in questo periodo crebbe fino a oltre il 20%) e altri problemi economici come il deficit fiscale e la generale instabilit\u00e0 finanziaria della Colombia.\nIl crescente numero di attacchi da parte dei guerriglieri e l'aumento della produzione di droga resero ancora pi\u00f9 difficili da risolvere i problemi del paese.\nIl \"Piano Colombia\".\nNon c'\u00e8 un'unica spiegazione ai problemi recenti della Colombia, ma sicuramente alcuni dei motivi principali sono da ricondursi a una scarsa presenza del governo in alcune vaste aree dell'entroterra del paese, all'espansione delle coltivazioni di droghe illegali, alla diffusissima violenza e alle enormi differenze sociali. Per contrastare questi problemi, l'amministrazione Pastrana alla fine del 1999 ha escogitato il \"Piano Colombia\".\nI principali obiettivi di questa strategia sono stati quelli di promuovere la pace, combattere l'industria del narcotraffico, ravvivare l'economia colombiana, aumentare il rispetto dei diritti umani e rinforzare le istituzioni democratiche e sociali del paese.\nPer questa iniziativa il governo colombiano ha ricevuto un notevole supporto economico dall'Unione europea e da altri paesi, ma in particolare dagli Stati Uniti che hanno stanziato 1,3 miliardi di dollari.\nI negoziati di pace con il guerriglieri si sono definitivamente interrotti in questo periodo, a seguito del rapimento di un membro del congresso e di altri politici.\nGli anni duemila.\nNel maggio 2002, il politico conservatore \u00c1lvaro Uribe V\u00e9lez \u00e8 diventato il quarantatreesimo presidente della Colombia. Immediatamente si \u00e8 prodigato per distruggere le organizzazioni dei guerriglieri, contando anche sull'apporto di cittadini informatori per aiutare la polizia e le forze armate a pedinarne i membri sospetti.\nNell'autunno 2002, il governo ha adottato la cosiddetta \"Politica Democratica di Difesa e Sicurezza\", una strategia che principalmente \u00e8 concentrata sugli aspetti della sicurezza del paese, ma che ha posto anche molta attenzione a temi come l'espansione del commercio internazionale e la riforma del sistema giudiziario colombiano.\nNel 2004, a due anni dall'inizio di questa politica, la situazione in Colombia ha mostrato un leggero miglioramento e l'economia, nonostante sia ancora fragile, ha mostrato alcuni segni positivi. Ma \u00e8 stato fatto ancora relativamente poco per risolvere la maggior parte dei problemi strutturali del paese soprattutto a causa del conflitto politico legislativo tra l'amministrazione Uribe e il congresso colombiano.\nAlcuni osservatori critici sostengono che le politiche di Uribe, nonostante abbiano ridotto le attivit\u00e0 criminali e di guerriglia, siano troppo orientate a una soluzione militare della guerra interna alla Colombia. Essi chiedono al governo di Uribe di compiere seri sforzi per migliorare la situazione dei diritti umani all'interno del paese, proteggendo la popolazione civile e riducendo ogni abuso commesso dalle forze armate.\nD'altro canto i sostenitori di Uribe credono che una intensa azione militare sia necessaria per combattere ogni tentativo di azione dei guerriglieri e che questo argomento abbia la precedenza rispetto ad ogni altro tema sociale.\nL'attuale economia colombiana, pur con vari punti di forza, presenta un precario livello di sviluppo. A determinare questa situazione contribuiscono sicuramente la grave instabilit\u00e0 politica di un paese in cui formazioni paramilitari legate al narcotraffico contendono allo stato la sovranit\u00e0 sul territorio.\nLe coltivazioni illegali di coca, in forte aumento fino ai primi anni del presente secolo e poi in graduale diminuzione dal 2003, coprono circa il 70 % della produzione mondiale.\nUribe \u00e8 stato rieletto nel 2006.\nNel febbraio 2022, in seguito ad un intervento della Corte Costituzionale, la Colombia ha depenalizzato l'aborto purch\u00e9 entro la ventiquattresima settimana dal concepimento"}
{"id": "688618", "revid": "63756", "url": "https://it.wikipedia.org/wiki?curid=688618", "title": "Skidmore, Owings, &amp; Merrill", "text": ""}
{"id": "688619", "revid": "73537", "url": "https://it.wikipedia.org/wiki?curid=688619", "title": "Ayeyarwady", "text": ""}
{"id": "688620", "revid": "85272018", "url": "https://it.wikipedia.org/wiki?curid=688620", "title": "Circuito di Pedralbes", "text": "Il circuito di Pedralbes era un circuito automobilistico cittadino disegnato all'interno dell'omonimo quartiere sito nella citt\u00e0 di Barcellona. Ha ospitato due edizioni del Gran Premio di Spagna di Formula 1 (nel 1951 e nel 1954), oltre anche a diverse gare di motociclismo. La pista misurava 6.316 metri ed era caratterizzata da lunghi rettilinei; la partenza si trovava su \"Avenida del Generalissimo Franco\" (oggi \"Avenida Diagonal\"), poi si svoltava sulla \"Carretera de Cornella a Fogars de Tordera\" (oggi \"Avenida de Esplugues\"), sulla \"Avenida de la Victoria\" (oggi \"Avenida de Pedralbes\"), sul \"Paseo de Manuel Girona\" ed infine sul \"Calle de Numancia\". A causa del Disastro di Le Mans del 1955, port\u00f2 un inasprimento sulle misure di sicurezza a Pedralbes, portandolo alla chiusura definitiva. Il Gran Premio di Spagna e tutte le altre competizioni motoristiche vennero cos\u00ec spostate altrove, alternandosi fra il Circuito del Montju\u00efc e quello di Jarama fino al 1981."}
{"id": "688621", "revid": "57872", "url": "https://it.wikipedia.org/wiki?curid=688621", "title": "Storia della provincia di Genova", "text": ""}
{"id": "688625", "revid": "438678", "url": "https://it.wikipedia.org/wiki?curid=688625", "title": "La settima vittima", "text": "La settima vittima (\"The Seventh Victim\") \u00e8 un film del 1943 diretto da Mark Robson qui al suo debutto come regista. Il film ha come interpreti principali Tom Conway e Kim Hunter.\nLa pellicola, in bianco e nero, fu prodotta da Val Lewton, celebre produttore hollywoodiano di alcuni fra i pi\u00f9 noti film horror degli anni quaranta.\nIl film mostra un evidente collegamento con un altro horror prodotto da Val Lewton e diretto da Jacques Tourneur: \"Il bacio della pantera\". Il personaggio del dottor Louis Judd, infatti, \u00e8 presente in entrambe le pellicole e la storia narrata ne \"La settima vittima\" potrebbe dunque essere avvenuta anteriormente rispetto a quella del film di Tourneur, dove alla fine il dottore muore. Un altro personaggio, una donna di nome Mimi (interpretata da Elizabeth Russell), appare nell'ultima scena con un aspetto molto simile a quello della misteriosa donna del ristorante serbo vista ne \"Il bacio della pantera\".\nAlcune sequenze de \"La settima vittima\" sembrano anticiparne altre, molto pi\u00f9 note, che si vedranno ne \"Il terzo uomo\" e in \"Psyco\". In effetti, la celeberrima scena nella doccia del capolavoro di Alfred Hitchcock trova qui un precedente in una scena analoga, dove una minacciosa figura femminile viene vista attraverso la trasparenza deformante della tenda.\nTrama.\nUna ragazza di provincia, Mary Gibson, scopre che la sorella Jacqueline, sua unica parente, negli ultimi sei mesi non ha pagato la retta scolastica che le permette di studiare in un college. Decisa a scoprire dove sia Jacqueline, Mary abbandona la scuola e si trasferisce a New York, dove trova l'appartamento della sorella completamente deserto, fatta eccezione per una sedia ed un cappio appeso al soffitto. Quando si reca nel salone di bellezza tenuto dalla sorella scopre che l'esercizio \u00e8 stato venduto a un'altra donna. Le sue investigazioni le faranno incontrare dapprima un poeta emarginato e poi un misterioso dottore, che l'aiuteranno a scoprire che sua sorella, entrata a far parte di una setta satanica, \u00e8 ora in pericolo di vita per aver rivelato l'esistenza del culto segreto.\nProduzione.\nLe riprese del film, prodotto dalla RKO Radio Pictures, durarono dal 5 al 29 maggio 1943.\nDistribuzione.\nIl copyright del film, richiesto dalla RKO Radio Pictures, Inc., fu registrato il 26 agosto 1943 con il numero LP12249.\nIl film usc\u00ec in distribuzione nelle sale cinematografiche USA il 21 agosto 1943."}
{"id": "688626", "revid": "13833", "url": "https://it.wikipedia.org/wiki?curid=688626", "title": "Neusiedler See", "text": ""}
{"id": "688627", "revid": "1632387", "url": "https://it.wikipedia.org/wiki?curid=688627", "title": "Si\u00e9ge Perilous", "text": "Si\u00e9ge Perilous \u00e8 il terzo disco del gruppo power metal statunitense Kamelot, pubblicato nel marzo 1998."}
{"id": "688629", "revid": "77358", "url": "https://it.wikipedia.org/wiki?curid=688629", "title": "Fenice (astronomia)", "text": ""}
{"id": "688631", "revid": "287204", "url": "https://it.wikipedia.org/wiki?curid=688631", "title": "Maigret si diverte", "text": "Maigret si diverte (titolo originale francese \"Maigret s'amuse\") \u00e8 un romanzo di Georges Simenon con protagonista il commissario Maigret.\nIl romanzo fu scritto a \"Golden Gate\", villa di Cannes in Francia dal 6 al 13 settembre 1956. Uscito dapprima a puntate sul quotidiano \"Le Figaro\" dal 4 febbraio al 1\u00ba marzo 1957 (23 episodi), venne pubblicato in Francia l'11 marzo 1957 dall'editore Presses de la Cit\u00e9.\n\u00c8 il cinquantesimo romanzo dedicato al celebre commissario.\nTrama.\nIl dottor Pardon, medico personale e amico del commissario, convince Maigret a prendersi una vacanza, ma il commissario preferisce passare le sue due settimane di libert\u00e0 a Parigi, insieme alla signora Maigret, evitando accuratamente ogni contatto con il Quai des Orf\u00e8vres, dove ha lasciato detto che avrebbe passato le vacanze a Les Sables-d'Olonne. Nel frattempo l'ispettore Janvier, in qualit\u00e0 di sostituto ufficiale del commissario, si trova tra le mani un caso interessante che Maigret segue in modo appassionato, tramite i quotidiani, come un parigino qualunque: il cadavere nudo di \u00c9veline Jave, moglie di un medico, viene trovato in un armadio dell'ufficio del marito. Entrambi avrebbero dovuto trovarsi in Costa azzurra, e lo studio lasciato nelle mani del giovane dottor Gilbert N\u00e9grel. Lo stesso giorno dell'omicidio per\u00f2, il dottor Philippe Jave afferma di essere tornato segretamente a Parigi per far visita alla sua amante, Antoinette Chauvet, la giovane figlia di una delle sue domestiche, Jos\u00e9pha Chauvet. Si scopre inoltre che il motivo del ritorno a Parigi della vittima era una relazione con N\u00e9grel, nonostante il fidanzamento di quest'ultimo con Martine Chapuis. Il padre di Martine, l'avvocato No\u00ebl Chapuis, assume la difesa di N\u00e9grel quando quest'ultimo viene arrestato per l'omicidio.\nMaigret mantiene la promessa di tenersi lontano dal Quai, ma occasionalmente invia lettere o biglietti anonimi a Janvier, o in altri casi fa una chiamata anonima a un giornalista. Il commissario \u00e8 convinto che Philippe Jave fosse a conoscenza del tradimento della moglie e del suo furtivo viaggio a Parigi: questo fornisce a Maigret la chiave del mistero, che \"trasmette\" a Janvier, il quale risolve il caso.\nFilm e televisione.\nDue sono gli adattamenti del romanzo per la televisione:"}
{"id": "688636", "revid": "1305772", "url": "https://it.wikipedia.org/wiki?curid=688636", "title": "La Rocca", "text": ""}
{"id": "688637", "revid": "77358", "url": "https://it.wikipedia.org/wiki?curid=688637", "title": "La Cesta", "text": ""}
{"id": "688642", "revid": "74173", "url": "https://it.wikipedia.org/wiki?curid=688642", "title": "Savoia Carignano", "text": ""}
{"id": "688643", "revid": "116040520", "url": "https://it.wikipedia.org/wiki?curid=688643", "title": "Circuito di Jacarepagu\u00e1", "text": "L'Aut\u00f3dromo Internacional Nelson Piquet, meglio noto come \"Circuito di Jacarepagu\u00e1\", era un circuito automobilistico permanente posto nelle vicinanze di una laguna a circa 30 km a Sud Ovest della citt\u00e0 di Rio de Janeiro in Brasile, nel quartiere di Jacarepagu\u00e1. Ha ospitato dieci edizioni del Gran Premio del Brasile di Formula 1 (nel 1978 e dal 1981 al 1989) e nove del Gran Premio del Brasile del Motomondiale (dal 1995 al 1997 e dal 1999 al 2004).\nStoria.\nIl circuito venne costruito nella seconda met\u00e0 degli anni settanta e inaugurato nel 1977 con delle gare motociclistiche; nel 1988 venne intitolato a Nelson Piquet. Lungo in origine 5.031 metri, non presentava grosse difficolt\u00e0 tecniche tranne che per la caratteristica di girare in senso antiorario; l'umidit\u00e0, dovuta al fatto che il circuito era costruito su un terrapieno posto al limite di una laguna, penalizzava la potenza dei motori. Dopo il rettilineo iniziale vi era la curva \"Molyarte\", seguita da una parte mista (curve \"Carlos Pace\", \"3\" e \"Nonato\"); dopo la curva \"Norte\" iniziava un lunghissimo rettilineo (detto \"Jun\u00e7\u00e3o\") terminante con la curva \"Sul\", poi c'era un'altra parte mista (curve \"Girao\", \"Morette\", \"Lagoa\", \"Box\" e \"Victoria\") che reimetteva sul rettilineo iniziale.\nAbbandonato dalla Formula 1 \u00e8 stato in seguito utilizzato dalle formule nordamericane dopo la costruzione di un ovale, dedicato a Emerson Fittipaldi, all'interno della struttura esistente. Nei primi giorni di gennaio 2008 \u00e8 cominciata la parziale demolizione del circuito nella zona che va dalla curva \"Molyarte\" fino a un terzo del \"Jun\u00e7\u00e3o\"; sulla sua area \u00e8 sorto un parco olimpico che \u00e8 stato utilizzato in occasione dei Giochi della XXXI Olimpiade che si sono svolti a Rio de Janeiro nel 2016. Il tracciato ha continuato a essere utilizzato per competizioni nazionali su una configurazione di tracciato ridotta sino all'autunno 2012 quando i lavori legati ai giochi olimpici, comprendenti anche la realizzazione del villaggio olimpico, hanno portato alla chiusura definitiva della pista, demolita nei mesi successivi."}
{"id": "688644", "revid": "73537", "url": "https://it.wikipedia.org/wiki?curid=688644", "title": "Coire", "text": ""}
{"id": "688646", "revid": "63756", "url": "https://it.wikipedia.org/wiki?curid=688646", "title": "Skidmore, Owings &amp; Merrill", "text": ""}
{"id": "688651", "revid": "217591", "url": "https://it.wikipedia.org/wiki?curid=688651", "title": "Giovanni Calabria", "text": "Biografia.\nGiovinezza.\nGiovanni Calabria nacque a Verona il giorno 8 ottobre 1873 da Luigi Calabria e Angela Foschio, ultimo di sette fratelli.\nPoich\u00e9 la famiglia viveva in povert\u00e0, quando il padre mor\u00ec dovette interrompere gli studi (frequentava la quarta elementare) e trovare lavoro come garzone: fu per\u00f2 notato per le sue qualit\u00e0 da don Pietro Scapini, rettore di San Lorenzo, che lo aiut\u00f2 a superare l'esame di ammissione al liceo del Seminario, che frequent\u00f2 come esterno.\nA vent'anni venne chiamato per il servizio di leva. Riprese gli studi dopo il servizio militare e nel 1897 si iscrisse alla facolt\u00e0 di Teologia del Seminario, con l'intenzione di diventare prete. \nUn episodio singolare accadutogli segn\u00f2 l'inizio della sua attivit\u00e0 in favore degli orfani e degli abbandonati: una notte di novembre trov\u00f2 un bambino abbandonato e lo accolse in casa sua, condividendone le comodit\u00e0. Qualche mese dopo fond\u00f2 la \"\"Pia Unione per l'assistenza agli ammalati poveri\".\nMaturit\u00e0 e fondazioni.\nAppena ordinato sacerdote (il giorno 11 agosto 1901), fu nominato vicario cooperatore nella parrocchia di S. Stefano e confessore del Seminario. Nel 1907 venne nominato vicario della Rettoria di San Benedetto al Monte, dove intraprese anche la cura e l'accoglienza dei soldati.\nIl 26 novembre dello stesso anno fond\u00f2 \"Casa Buoni Fanciulli\", trovando subito molti collaboratori anche tra i laici. Questo gruppo iniziale fu la base per i \"Poveri Servi della Divina Provvidenza\", approvati dal vescovo di Verona l'11 febbraio 1932, e dal papa il 25 aprile 1949. Da allora la Congregazione continu\u00f2 a diffondersi anche all'estero (nel 1934 quattro Fratelli furono inviati in India per occuparsi dei paria). Le Costituzioni prevedono parit\u00e0 assoluta tra Sacerdoti e Fratelli, fatto non ben accetto a suo tempo da talune autorit\u00e0 religiose.\nNel 1910 nacquero anche le Sorelle, la parte femminile della Congregazione, che dopo l'approvazione vescovile (25 marzo 1952) e quella pontificia (25 dicembre 1981), diventarono le \"Povere Serve della Divina Provvidenza\".\nPer coinvolgere anche i laici nel suo progetto, fond\u00f2 nel 1944 la \"Famiglia dei Fratelli Esterni\"\". Anche per queste sue attivit\u00e0, suo grande amico ed ammiratore fu don Giulio Facibeni.\nIntrattenne molti rapporti anche con le altre confessioni cristiane e con persone della comunit\u00e0 ebraica veronese. Dopo l'8 settembre 1943 nascose la dottoressa ebrea Mafalda Pavia a Ronc\u00e0 (vicino a Verona) tra le sue suore delle Povere serve della Divina Provvidenza. Qui, assunto il nome di suor Beatrice, Mafalda trascorse 18 mesi, dispensata dall'unirsi alle pratiche religiose cristiane delle suore, che la circondavano di rispettose premure. Secondo la testimonianza di Mafalda, don Calabria stesso la aveva introdotta alle suore con questa specifica raccomandazione: \"Conosco la professoressa Pavia e i suoi sentimenti; nessuno quindi faccia la minima allusione n\u00e9 la minima pressione perch\u00e9 aderisca alle nostre convinzioni religiose\". Mafalda Pavia rimarr\u00e0 legata a don Calabria da profonda amicizia e riconoscenza e da un lungo rapporto epistolare.\nGli epistolari.\nDon Calabria intrattenne alcuni scambi epistolari che divennero oggetto di studio ed anche di successiva pubblicazione per l'interesse e la ricchezza del contenuto: con il cardinale Schuster, con Giovanni Battista Montini, con Clive Staples Lewis, con Chiara Lubich e molti altri. \nL'epistolario sul tema dell'ecumenismo con Clive Staples Lewis.\nNel 1947 don Calabria, dopo aver letto le \"Lettere di Berlicche\", volle scrivere in lingua latina a C. S. Lewis, professore a Oxford, teologo convertitosi al cristianesimo anglicano, autore di opere letterarie quali \"Le cronache di Narnia\". Lewis, che amava l'uso del latino, avvi\u00f2 con il sacerdote veronese una corrispondenza di circa 28 lettere. Il tema conduttore era l'ecumenismo sviluppato in un dialogo tra un prete cattolico ed un laico anglicano. Don Calabria nel 1949 incoraggi\u00f2 anche don Paolo Arnaboldi a intrattenere un rapporto epistolare con C. S. Lewis. Alla morte di don Calabria nel 1954, il suo successore alla guida dell'Opera, don Luigi Pedrollo, continu\u00f2 lo scambio epistolare fino alla morte di Lewis. Walter Hooper ha collocato questa corrispondenza tra gli importanti documenti ecumenici del '900.\nMorte.\nIl 3 dicembre 1954 offr\u00ec la sua vita al Signore per papa Pio XII, che era agonizzante. Don Giovanni Calabria mor\u00ec il giorno dopo e, mentre lui moriva, il papa recuper\u00f2 improvvisamente la salute, vivendo in piena efficienza per altri quattro anni. Beatificato il 17 aprile 1988 da papa Giovanni Paolo II, don Calabria fu canonizzato il 18 aprile 1999 dal medesimo pontefice.\nSpirito della sua opera.\nL'opera di don Calabria non intendeva escludere alcun settore di attivit\u00e0 ove ci fosse bisogno di aiuto ai meno fortunati. Cos\u00ec egli inizi\u00f2 accogliendo ragazzetti di strada, orfani o con problemi di varia natura, curando la loro istruzione, insegnando loro un mestiere per prepararli alla vita. Nell'immediato secondo dopoguerra inizi\u00f2 anche un'attivit\u00e0 rivolta alla scuola magistrale, partendo dal concetto che nella societ\u00e0 c'\u00e8 bisogno anche di persone istruite e di professionisti. Negli ultimi decenni le mutate condizioni dell'istruzione pubblica in Italia fecero s\u00ec che l'attivit\u00e0 dell'Opera don Calabria si rivolgesse ai portatori di handicap e al Terzo Mondo, senza esclusione di alcun altro ramo di attivit\u00e0 ove si fosse in grado di portar giovamento.\nTratto fondamentale di ogni sua opera era di non chiedere nulla in cambio, confidando nelle parole del Vangelo: "}
{"id": "688653", "revid": "1632387", "url": "https://it.wikipedia.org/wiki?curid=688653", "title": "Vulcano", "text": "Il vulcano \u00e8 una struttura geologica molto complessa, generata all'interno della crosta terrestre dalla risalita, in seguito ad attivit\u00e0 eruttiva, di massa rocciosa fusa, il magma, formatasi al di sotto o all'interno della crosta terrestre.\n\u00c8 formato da una struttura non visibile, interna alla crosta, e che comprende la camera magmatica e i condotti magmatici, e una struttura visibile esterna formata dal rilievo vulcanico, generalmente pi\u00f9 o meno conico, formato dall'accumulo dei materiali liquidi, solidi o gassosi che sono stati emessi dal cratere vulcanico o dai crateri durante le varie fasi eruttive del vulcano stesso. Pi\u00f9 in generale sono considerati vulcani tutte le discontinuit\u00e0 nella crosta terrestre attraverso le quali, con manifestazioni varie, si fanno strada i prodotti dell'attivit\u00e0 magmatica endogena: polveri, gas, vapori e materiali fusi solidi.\nLa fuoriuscita di materiale \u00e8 detta eruzione e i materiali eruttati sono lava, cenere, lapilli, gas, scorie varie e vapore acqueo. Le masse di rocce che formano un vulcano vengono chiamate rocce ignee, poich\u00e9 derivano dal raffreddamento di un magma risalito dall'interno della Terra. La forma e l'altezza di un vulcano dipendono da vari fattori tra cui l'et\u00e0 del vulcano, il tipo di attivit\u00e0 eruttiva, la tipologia di magma emesso e le caratteristiche della struttura vulcanica sottostante al rilievo vulcanico. Sulla superficie terrestre il 91% dei vulcani \u00e8 sottomarino (in gran parte situati lungo le dorsali medio oceaniche), mentre circa 1500 sono quelli oggi attivi sulle terre emerse.\nIl magma con alto contenuto di silice (superiore al 65%) \u00e8 detto acido mentre quello con silice al 52% \u00e8 detto basico. I vulcani possono eruttare in modo tranquillo (effusivi), o in modo esplosivo. I fattori che influiscono sulle caratteristiche di un vulcano sono la viscosit\u00e0 del magma e il suo contenuto di silice, dal quale dipende la composizione del magma.\nDescrizione.\nNell'astenosfera e nella crosta terrestre, in seguito ai processi tettonici, si creano grosse masse magmatiche a causa delle forze tettoniche, degli attriti e dei conseguenti livelli di pressione e temperatura. Tali fattori rappresentano poi anche le cause stesse della risalita e fuoriuscita di magma sulla superficie terrestre dando vita alle eruzioni e ai vulcani stessi.\nCi\u00f2 che \u00e8 comunemente chiamato vulcano, nella terminologia tecnica \u00e8 definito \"edificio vulcanico\" o \"cono vulcanico\", ma siccome il termine pi\u00f9 usato \u00e8 \"vulcano\", l'edificio vulcanico molto spesso \u00e8 chiamato cos\u00ec anche in geologia.\nI vulcani testimoniano l'esistenza, nelle zone profonde della litosfera, di masse fuse silicatiche naturali dette magmi.\nUn generico vulcano \u00e8 formato da:\nIl camino non \u00e8 necessariamente situato geograficamente sulla perpendicolare della faglia da cui affluisce il magma, dato che il condotto pu\u00f2 essere anche a percorso trasversale (anzi, solitamente lo \u00e8, eccetto che nei punti caldi); un vulcano pu\u00f2 essere il camino di una faglia situata a parecchi chilometri di distanza. \u00c8 il caso del Vesuvio, la cui faglia passa circa 40\u00a0km pi\u00f9 ad est.\nCono vulcanico.\nViene definito \"cono vulcanico\" la parte in superficie del vulcano formata dall'edificio che prende la forma di un cono pi\u00f9 o meno integro sulla cui sommit\u00e0 si apre un cratere principale. Il cono vulcanico pu\u00f2 naturalmente variare nella forma dipendentemente dalla composizione del magma solidificato che lo costituisce e dalla quantit\u00e0 di materiale fuoriuscito dal serbatoio magmatico sottostante.\nI vulcani delle isole Hawaii, come il Mauna Kea e il Mauna Loa, hanno coni vulcanici molto grandi ma i loro pendii sono relativamente poco ripidi, questo grazie al loro magma prevalentemente basico molto fluido che viene eruttato in grandi quantit\u00e0. Al contrario, vulcani come il Vesuvio hanno coni con pendici ripide ed edificio di gran lunga inferiore per massa rispetto ai fratelli maggiori prima citati. Questi vulcani hanno un magma viscoso e questo impedisce lunghe colate e d\u00e0 origine a forti esplosioni a causa del tappo solido che si forma dopo eruzioni precedenti nella parte terminale del camino magmatico. Alcuni coni vulcanici presenti sul pianeta hanno geometria perfetta come il Cotopaxi in Ecuador.\nDisposizione dei vulcani.\nLa disposizione dei vulcani risulta localizzata in massima parte lungo i margini tra le placche tettoniche (es. cintura di fuoco) e in particolare lungo le fosse abissali (zone di subduzione) dove lo sprofondamento della crosta oceanica sotto altre porzioni di crosta porta alla fusione di parte della zona rocciosa di contatto per attrito, oppure lungo le dorsali oceaniche dove il magma del mantello terrestre risale in superficie attraverso le fratture della crosta oceanica, punti nei quali il cui magma solidificato viene ad ogni eruzione a \"saldare\" le placche stesse; i terremoti lungo le dorsali sono dunque la rottura repentina di queste saldature al raggiungimento di un certo livello di stress meccanico. Questo \u00e8 anche il motivo per cui le eruzioni sono spesso precedute da terremoti. In queste zone dunque il vulcanismo \u00e8 spesso associato anche ai fenomeni sismici per la concomitanza delle forze tettoniche in gioco. L'Italia \u00e8 l'unico stato nell'Europa continentale ad avere vulcani attivi sul suo territorio.\nStudio dei vulcani.\nPer la loro grandiosit\u00e0 di manifestazione i vulcani erano oggetto di ammirazione, timore, curiosit\u00e0 e studio fin dall'antichit\u00e0 con diverse interpretazioni nate per spiegarne l'origine. Platone ammetteva l'esistenza di un fiume sotterraneo di fuoco, il \"Piroflegetonte\", che nel vulcano trovava uno sfogo. Seneca indicava, quale causa di eruzioni e terremoti, la penetrazione dell'acqua nel sottosuolo: quando l'acqua raggiungeva la materia incandescente liberava vapore a forte pressione. Nel 79 d.C., Plinio il Giovane descrive l'eruzione del Vesuvio che seppell\u00ec Pompei, Ercolano e Stabia in cui perse la vita lo zio Plinio il Vecchio. Ma la vera scienza che studia i vulcani, la vulcanologia, nasce solo nel XVII secolo, quando i naturalisti si interessarono alle eruzioni del Vesuvio (1631) e dell'Etna (1669).\nTale scienza ottiene progressi decisivi con gli studi di Lazzaro Spallanzani, e quindi nel XIX secolo, con l'aiuto della petrografia. L'origine dei vulcani viene spiegata con varie teorie, di cui due importanti e opposte fra loro:\nNella teoria di von Buch, i vulcani sarebbero originati dal magma che solleverebbe gli strati esterni della terra formando dei coni, che poi si romperebbero in alto formando i crateri. Nella seconda, i vulcani sarebbero dovuti ad accumulo di materiale solido emessi o proiettati dal condotto vulcanico.\nIl calore che viene prodotto all'interno esercita una pressione uniforme su tutta la crosta, e dove \u00e8 pi\u00f9 sottile cederebbe, facendo fuoriuscire il magma, causando la nascita dei vulcani. Senza trascurare poi il peso che esercita la zolla galleggiante sul magma per forza di gravit\u00e0, secondo il principio di Archimede.\nClassificazione dei vulcani.\nI vulcani possono essere classificati in base al tipo di apparato vulcanico esterno o al tipo di attivit\u00e0 eruttiva: entrambe le caratteristiche sono strettamente legate alla composizione del magma e della camera magmatica (e quindi della lava che emettono). Tale classificazione \u00e8 detta \"Classificazione Lacroix\" dal geologo francese Alfred Lacroix che per primo la ide\u00f2.\nIn base al tipo di apparato vulcanico.\nConsiderando il tipo di apparato vulcanico si hanno 4 tipi di vulcani: vulcani a scudo, vulcani a cono (o stratovulcani), vulcani fissurali (o lineari) e vulcani sottomarini.\nVulcani a scudo.\nUn vulcano a scudo presenta fianchi con pendenza moderata, ed \u00e8 costruito dall'eruzione di lava basaltica fluida. La lava basaltica tende a costruire enormi coni a bassa pendenza, in quanto la sua scarsa viscosit\u00e0 le consente di scorrere agevolmente sul terreno o sotto di esso, nei tubi di lava, fino ad arrivare a molti chilometri di distanza senza consistente raffreddamento. I maggiori vulcani del pianeta sono vulcani a scudo. Il nome viene dalla geometria degli stessi, che li fa assomigliare a scudi appoggiati al terreno.\nIl pi\u00f9 grande vulcano a scudo attivo \u00e8 il Mauna Loa, nelle Hawaii; si eleva per 4169 m s.l.m., ma la sua base \u00e8 situata circa 5000 metri sotto il livello del mare, pertanto la sua altezza effettiva \u00e8 di oltre 9000 metri. Il suo diametro alla base \u00e8 di circa 250\u00a0km, per una superficie complessiva di circa 5000 chilometri quadrati.\nVulcani a cono o stratovulcani.\nTroviamo un vulcano a cono quando le lave sono acide. In questi casi il magma \u00e8 molto viscoso e trova difficolt\u00e0 nel risalire, solidificando velocemente una volta fuori. Alle emissioni laviche si alternano emissioni di piroclastiti, materiale solido che viene espulso e che, alternandosi con le colate, forma gli strati dell'edificio. Eruzioni di questo tipo possono essere molto violente (come quella del Vesuvio che seppell\u00ec Pompei ed Ercolano), poich\u00e9 il magma tende ad ostruire il camino vulcanico creando un \u201ctappo\u201d; solo quando le pressioni interne sono sufficienti a superare l'ostruzione, l'eruzione riprende (eruzione di tipo vulcaniano), ma nei casi estremi ci pu\u00f2 essere un'esplosione che pu\u00f2 arrivare a distruggere l'intero vulcano (eruzione di tipo peleano). Il vulcanismo di questo tipo \u00e8 presente lungo il margine continentale delle fosse o dei sistemi arco-fossa, dove il magma proviene dalla crosta e in cui le rocce sono di composizione pi\u00f9 esogena.\nVulcani fissurali o lineari.\nI vulcani lineari sono la tipologia di vulcano che si forma lungo i margini divergenti, punti in cui due placche tettoniche allontanandosi l'una dall'altra hanno creato delle fratture nella crosta terrestre. L'accumulo di materiale eruttato lungo queste fessure crea il vulcano.\nData la loro natura, questi vulcani sono localizzati principalmente lungo le dorsali oceaniche e quindi le loro eruzioni, seppur frequenti, passano inosservate vista la profondit\u00e0 marina a cui si trovano.\nCi sono per\u00f2 delle eccezioni, infatti alcuni di questi vulcani situati in superficie si possono osservare in Islanda e presso la Rift Valley Africana e ci\u00f2 \u00e8 possibile perch\u00e9 questi due territori si trovano a cavallo fra diverse placche tettoniche divergenti.\nVulcani sottomarini.\nIl quarto tipo di vulcano \u00e8 il vulcano sottomarino, spesso una singola spaccatura della crosta oceanica da cui fuoriescono magma e gas. Questi sono i vulcani pi\u00f9 diffusi del pianeta e, causando movimenti nella crosta terrestre, hanno dato vita nel corso della storia geologica della Terra alle dorsali oceaniche. \nInoltre essi sono i creatori delle isole e arcipelaghi vulcanici. Vulcani di questo tipo, oltre che semplici spaccature della crosta, possono essere sia vulcani a scudo sia vulcani a cono e possono eruttare in modo effusivo o esplosivo.\nIn base al tipo di attivit\u00e0 eruttiva.\nA grandi linee si possono distinguere \"vulcani rossi\" (caratterizzati da emissioni effusive in cui l'accumulo delle colate laviche dona all'edificio vulcanico un aspetto \"marrone-rossastro\") e \"vulcani grigi\" (vulcani con eruzioni di carattere esplosivo in cui l'accumulo di ceneri dona all'edificio vulcanico un aspetto grigio-nero).\nI tipi di eruzione esistente sono sette e sono stati classificati come segue:\nTipo hawaiano.\nLe eruzioni non sono riconducibili alla tettonica, cio\u00e8 non sono dovute a movimenti della placca quanto piuttosto a dei fenomeni che vedono il magma risalire dai pennacchi caldi fino ai punti caldi; la sommit\u00e0 del vulcano \u00e8 occupata da una grande depressione chiamata caldera, limitata da ripide pareti a causa del collasso del fondo. Altri collassi avvengono all'interno della caldera, creando una struttura a \"pozzo\". La lava \u00e8 molto basica e perci\u00f2 molto fluida; essa produce edifici vulcanici dalla tipica forma a \"scudo\", con debolissime pendenze dei rilievi. Rappresentano quindi degli \"sfogatoi\" della pressione che la placca esercita per gravit\u00e0 sul magma, interni alla placca, e non dei punti di saldatura tra placche diverse (come sono invece i vulcani esplosivi); si immagini come banale esempio il budino mentre si solidifica: se poniamo un peso sopra la pellicola solida, la parte sottostante ancora liquida tender\u00e0 sia a fuoriuscire sopra quella gi\u00e0 solida dai margini del contenitore (vulcani eruttivi) sia a rompere (dopo averla innalzata) in un punto pi\u00f9 debole e sottile la crosta al centro.\nTipo islandese.\nSono chiamati anche vulcani fissurali poich\u00e9 le eruzioni avvengono attraverso lunghe fenditure e non da un cratere circolare. Le colate, alimentate da magmi basici ed ultrabasici, tendono a formare degli altopiani basaltici (plateaux basaltici). Al termine di un'eruzione fissurale (o lineare), la fessura eruttiva pu\u00f2 sparire perch\u00e9 ricoperta dalla lava fuoriuscita e solidificata, fino a che non riappare alla successiva eruzione. Gli esempi pi\u00f9 caratteristici si trovano in Islanda, da cui la particolare denominazione del tipo; un ottimo esempio di eruzione di vulcano islandese \u00e8 quella del Laki del 1783, una delle pi\u00f9 famose eruzioni vulcaniche della storia europea.\nTipo stromboliano.\nMagmi basaltici molto viscosi danno luogo a un'attivit\u00e0 duratura caratterizzata dalla emissione a intervalli regolari di fontane e brandelli di lava, che raggiungono centinaia di metri d'altezza, e dal lancio di lapilli e bombe vulcaniche. La ricaduta di questi prodotti crea coni di scorie dai fianchi abbastanza ripidi. Stromboli, l'isola-vulcano dalla quale prende il nome questo tipo di attivit\u00e0 effusiva, \u00e8 in attivit\u00e0 da due millenni, tanto da essere nota, sin dai tempi delle prime civilt\u00e0, come il \"faro del Mediterraneo\".\nTipo vulcaniano.\nDal nome dell'isola di Vulcano nell'arcipelago delle Eolie. Sono eruzioni esplosive nel corso delle quali vengono emesse bombe di lava e nuvole di gas cariche di ceneri. Le esplosioni possono produrre fratture, la rottura del cratere e l'apertura di bocche laterali. Il termine \"vulcaniana\" fu attribuito a questo tipo di eruzioni dal vulcanologo Orazio Silvestri.\nTipo vesuviano (o sub-peleano).\nDal nome del vulcano Vesuvio, \u00e8 simile al tipo vulcaniano ma con la differenza che l'esplosione iniziale \u00e8 tremendamente violenta tanto da svuotare gran parte della camera magmatica: il magma allora risale dalle zone profonde ad alte velocit\u00e0 fino ad uscire dal cratere e dissolversi in minuscole goccioline. Quando questo tipo di eruzione raggiunge il suo aspetto pi\u00f9 violento viene chiamata eruzione pliniana (in onore di Plinio il Giovane che per primo ne descrisse lo svolgimento, nel 79 d.C.).\nTipo pliniano o peleano.\nLe eruzioni sono prodotte da magma molto viscoso. Si formano frequentemente nubi ardenti, formate da gas e lava polverizzata. Sono eruzioni molto pericolose che si concludono generalmente con il collasso parziale o totale dell'edificio vulcanico o con la fuoriuscita di un tappo di lava detto spina vulcanica o duomo. In alcuni casi si verificano entrambi i fenomeni. Gli apparati vulcanici che manifestano questo comportamento eruttivo sono caratterizzati dalla forma a cono. Queste eruzioni prendono il nome da Plinio il giovane che per primo descrisse questo tipo di eruzione osservando l'eruzione del Vesuvio del 79 d.C. in cui mor\u00ec lo zio Plinio il Vecchio, che sommerse di ceneri Pompei ed Ercolano. Una variante dell'eruzione pliniana \u00e8 la peleana: se durante un'eruzione pliniana il corpo principale della nube ardente esce dal cratere sommitale e va verso l'alto, durante un'eruzione peleana (che prende il nome dal vulcano La Pel\u00e9e della Martinica), il vulcano erutta non centralmente dal cratere ma lateralmente smembrando parte dell'edificio vulcanico. Tale eruzione ha effetti devastanti concentrati nella direzione di eruzione della nube ardente principale che pu\u00f2 arrivare fino ad oltre 20.\u00a0km dall'edificio vulcanico (come accaduto nel 1980 nell'eruzione del monte Saint Helens).\nAltre varianti dell'eruzione pliniana sono le eruzioni ultrapliniane (o krakatoane): questo tipo di eruzioni si caratterizzano sia per avere un indice di esplosivit\u00e0 ancora maggiore, che pu\u00f2 arrivare a distruggere completamente l'edificio vulcanico (ne sono un esempio il Krakatoa o il Santorini), sia soprattutto per le enormi quantit\u00e0 di ceneri vulcaniche che vengono emesse. Le esplosioni di questo tipo, in base alla grande quantit\u00e0 di cenere che rimane in sospensione in atmosfera, hanno ripercussioni pi\u00f9 o meno grandi sul clima mondiale negli anni successivi all'eruzione.\nGrandi caldere (\"supervulcani\").\nPur non essendo riconosciuti come veri e propri vulcani, merita un discorso a parte il caso delle 7-8 grandi caldere individuate sulla superficie terrestre. Tali strutture si caratterizzano per non avere un edificio vulcanico quanto semmai una depressione di origine vulcanica, che ricopre un'area molto vasta, oltre i 10\u201315\u00a0km quadrati. All'interno della caldera \u00e8 possibile notare lo sviluppo di vari crateri pi\u00f9 o meno formati. Non \u00e8 mai stata osservata un'eruzione di questo tipo di caldere (che hanno periodi di eruzione di centinaia di migliaia di anni) ed oggi tali aree sono soggette solo a un vulcanismo di tipo secondario (geyser, fumarole, sorgenti termali, ...). Gli esempi pi\u00f9 noti di questo tipo di apparati sono il parco delle Yellowstone, i campi Flegrei, il monte Aso, i Colli Albani, il lago Toba.\nAttivit\u00e0 dei vulcani.\nIl magma risale attraverso il mantello o la crosta terrestre perch\u00e9 meno denso delle rocce circostanti (risalita per spinta di galleggiamento). Durante la risalita, per effetto della diminuzione della pressione, i gas sciolti nel fuso dissolvono determinando un'ulteriore diminuzione della densit\u00e0. Nella crosta terrestre il magma pu\u00f2 accumularsi, raffreddarsi e solidificarsi, oppure risalire fino alla superficie della terra dando cos\u00ec luogo ad una eruzione.\nLe eruzioni possono essere di diverso tipo: possono dar luogo a fenomeni esplosivi, dove ceneri e lapilli vengono proiettati fino a decine di km al di sopra del cratere e si depositano fino a centinaia di chilometri di distanza dal centro eruttivo, o effusivi, se il magma fuoriesce formando una colata lavica che si propaga per distanze minori (decine di metri fino ad alcuni km dal centro eruttivo). Una delle caratteristiche che influenzano la tipologia di eruzione \u00e8 la viscosit\u00e0 del magma, che dipende dal contenuto di silicio, che legandosi con l'ossigeno forma molecole che tendono continuamente a legarsi tra loro e a formare catene indistruttibili. Se il magma ha pi\u00f9 del 60% di silice [SiO2] \u00e8 considerato viscoso e dar\u00e0 luogo con maggiore probabilit\u00e0 a un'eruzione esplosiva, se invece il magma ha meno del 50% di silice verr\u00e0 probabilmente eruttato con dinamica effusiva ed emesso sotto forma di colate laviche. Detto ci\u00f2 si possono elencare ben 3 tipi di eruzione vulcanica:\nIl magma.\nIl magma \u00e8 una miscela costituita da roccia fusa, semi fusa e gas, in quantit\u00e0 variabile, ossidi di silicio, alluminio, ferro, calcio, magnesio, potassio, sodio e titanio; minerali, e da gas disciolti, soprattutto acqua, ma anche anidride carbonica, acido fluoridrico, acido cloridrico, idrogeno solforato, che sono molto pericolosi.\nLa sua temperatura \u00e8 molto elevata, compresa tra gli 800 e i 1200\u00a0\u00b0C.\nQuando il magma ha perso la maggior parte del suo contenuto originario in gas, non potendo pi\u00f9 eruttare in modo esplosivo, viene detto lava.\nCaldere, vulcani attivi, quiescenti ed estinti.\nCaldere: gli edifici dei vulcani in fase di attivit\u00e0 possono essere sventrati da esplosioni particolarmente violente e sprofondare nella camera magmatica sottostante a causa del crollo della volta. La depressione conseguente al crollo dell'edificio vulcanico \u00e8 chiamata caldera. Un esempio di caldera sono i Campi Flegrei, in Campania, o la caldera di Santorino nel mar Egeo. Se l'azione riprende con la ricostruzione dell'edificio vulcanico all'interno della caldera, l'intera struttura viene detta \"vulcano a recinto\". La caldera pi\u00f9 grande conosciuta si trova sul pianeta Marte e fa parte del Monte Olimpo.\nVulcani attivi: si definiscono attivi quei vulcani che hanno prodotto eruzioni negli ultimi anni, che eruttano frequentemente e che, per le condizioni di attivit\u00e0 a condotto aperto, presentano pericolosit\u00e0 ridotta nel breve termine.\nVulcani quiescenti: sono definiti quiescenti, o in quiete, quei vulcani che abbiano eruttato negli ultimi diecimila anni ma che si trovino attualmente in una fase di riposo. Una definizione pi\u00f9 rigorosa considera quiescenti i vulcani il cui tempo di riposo attuale sia inferiore al pi\u00f9 lungo periodo di riposo osservato in precedenza. Alcuni vulcani quiescenti presentano fenomeni di vulcanismo secondario come degassamento dal suolo e fumarole.\nVulcani spenti: Si definiscono estinti o spenti quei vulcani la cui ultima eruzione certa e documentabile risalga ad oltre diecimila anni fa.\nIl vulcanismo secondario.\nIl \"vulcanismo secondario\" rappresenta una serie di fenomeni che sono la manifestazione secondaria dell'attivit\u00e0 di un vulcano o quando il vulcano \u00e8 dichiarato spento, ma il magma residuo permane comunque in profondit\u00e0 nella camera magmatica raffreddandosi e solidificandosi nel corso di milioni di anni, nel corso dei quali continua ad interagire con il terreno, l'acqua delle falde, i gas in risalita determinando la liberazione di gas o il riscaldamento delle acque del sottosuolo con conseguente ulteriore emissione di gas e vapor d'acqua. Tale massa in raffreddamento \u00e8 detta \"plutone\" e d\u00e0 origine a popolari fenomeni detti \"manifestazioni tardive\". Esempi di questi fenomeni sono i geyser, le sorgenti termali, le fumarole, le mofete, i soffioni boraciferi, le solfatare, le salse. Un altro fenomeno di vulcanismo secondario \u00e8 il bradisismo, che consiste nel movimento verticale del terreno veloce dal punto di vista geologico, ma estremamente lento e percepibile a livello strumentale.\nLaghi vulcanici.\nI laghi vulcanici si originano quando forme vulcaniche negative come crateri di vulcani sia spenti che quiescenti o caldere generate in vario modo dall'attivit\u00e0 vulcanica vengono parzialmente o completamente riempite dalle acque meteoriche o sorgive. Per esempio, il lago Crater (Oregon) \u00e8 un lago ospitato in una caldera formatasi quando la cima del Monte Mazama collass\u00f2 circa 6600 anni fa. Ne troviamo alcuni anche in Italia, soprattutto nel Lazio e in Campania (lago di Bolsena, lago di Vico, lago di Bracciano, lago Albano, lago di Nemi, lago d'Averno). In Basilicata ci sono i laghi di Monticchio, situati alla falda sud occidentale del monte Vulture, che occupano le bocche crateriche dell'antico vulcano. La presenza di un lago all'interno del cratere di un vulcano non estinto ne aumenta notevolmente il rischio vulcanico associato, inteso come potenziale distruttivo del vulcano. La ripresa della attivit\u00e0 vulcanica pu\u00f2 innescare infatti sia colate di fango calde (lahars caldi), che scendono ad alta velocit\u00e0 lungo i fianchi del vulcano con effetti catastrofici, che iniziali fenomenologie esplosive di tipo idromagmatico, anche molto intense, per interazione violenta acqua - magma e conseguente brusca frammentazione del magma anche quando questo \u00e8 povero di componenti volatili primari.\nEffetti dell'attivit\u00e0 vulcanica.\nAspetti positivi.\nFin dai primi momenti della storia della Terra i vulcani sono stati partecipi di violente eruzioni, e negli ultimi millenni hanno contribuito alla distruzione di numerose civilt\u00e0. I vulcani presentano, comunque, un aspetto meno critico: sono essenziali nella creazione della vita di un pianeta.\nMolti scienziati tendono a identificare i vulcani come i creatori degli oceani e dell'atmosfera terrestre, tramite l'emissione e successiva condensazione di gas e vapori, emessi nel corso dei millenni.\nAnche gli strati di cenere che coprono i terreni intorno ai vulcani hanno un'azione benefica. Le particelle che li compongono, frantumandosi, liberano alcuni fertilizzanti, come il potassio o il fosforo, essenziali per l'agricoltura.\nVulcani e clima.\nI vulcani hanno creato l'atmosfera terrestre primordiale: senza di essi non esisterebbe n\u00e9 l'atmosfera attuale n\u00e9 gli oceani n\u00e9 la vita sulla Terra.\nCon l'attivit\u00e0 dei primi vulcani sono fuoriuscite grandi quantit\u00e0 di lava, gas e vapori che hanno formato l'atmosfera primitiva della Terra. In seguito, quando la temperatura della Terra \u00e8 diminuita, il vapore acqueo \u00e8 condensato e attraverso la pioggia ha formato l'intera idrosfera terrestre: si gettarono cos\u00ec le basi per la nascita della vita sulla Terra. Grazie poi all'azione dei vari organismi viventi (batteri, piante e animali) l'atmosfera si \u00e8 arricchita di vari gas fino ad arrivare a come la troviamo oggi.\nAncora oggi, durante un'eruzione vulcanica, vengono immesse in atmosfera enormi quantit\u00e0 di materiali. La nube vulcanica, oltre che polveri e ceneri, contiene anche vapore acqueo (60% circa) e altri gas come anidride carbonica (10-30% circa) o anidride solforosa, che \u00e8 senz'altro uno dei pi\u00f9 importanti. Polveri e gas vengono iniettati nell'aria e ci rimarranno per un lungo periodo, date le loro dimensioni infinitesimali e la loro leggerezza, viaggiando secondo i sistemi di circolazione principali e finendo alla fine per interessare l'intero pianeta. Gli scienziati riconoscono una stretta correlazione tra grandi eventi eruttivi e variazioni climatiche. Le grandi eruzioni vulcaniche, immettendo ingenti quantit\u00e0 di aerosol nella stratosfera, producono una diminuzione della temperatura media sulla superficie terrestre con effetti sensibili sul clima globale.\nLe ingenti quantit\u00e0 di polveri e gas riflettono infatti una buona fetta delle radiazioni solari in arrivo causando un abbassamento della temperatura media su vaste regioni.\nL'eruzione del vulcano Tambora in Indonesia, avvenuta nel 1815, immise nell'atmosfera una quantit\u00e0 di ceneri tale da causare la completa oscurit\u00e0 per tre giorni per un raggio di 500\u00a0km intorno al vulcano. La permanenza delle particelle di cenere e gas in sospensione caus\u00f2 l'abbassamento della temperatura media mondiale di pi\u00f9 di un grado con forti danni per l'agricoltura, tanto che il 1816 fu conosciuto come l'anno senza estate e come l'anno della grande carestia. Il meccanismo fondamentale messo in atto in seguito a un'eruzione vulcanica consiste nella formazione in stratosfera di acido solforico dai gas emessi dal vulcano. L'acido solforico viene a trovarsi in soluzione acquosa sotto forma di minuscole gocce. L'effetto predominante di questa nube \u00e8 quello di riflettere la radiazione solare il che, in assenza di altri meccanismi, provocherebbe un raffreddamento della parte bassa dell'atmosfera e quindi della superficie.\nUn'altra grande eruzione fu quella del Pinatubo verificatasi il 15 giugno 1991 nelle Filippine. L'attivit\u00e0 eruttiva \u00e8 durata circa 9 ore ed ha eiettato in atmosfera circa 7 chilometri cubi di materiale. Si ritiene che quella del Pinatubo sia per importanza seconda solo all'eruzione del 1883 del Krakatoa. La ridotta radiazione solare alla superficie terrestre, a causa degli aerosol prodotti, provoc\u00f2 una diminuzione della temperatura di circa 0,4\u00a0\u00b0C su gran parte della Terra per gli anni 1992-1993. Questo effetto ha superato di gran lunga il previsto effetto serra di origine antropica. Negli stessi anni si \u00e8 anche assistito al pi\u00f9 basso livello di ozono mai registrato. Vi sono quindi due effetti da considerare, e cio\u00e8 l'emissione di gas serra come la CO2 da un lato e l'emissione di SO2 dall'altro, che combinandosi con l'acqua tende a formare acido solforoso e quindi a diffondere la radiazione incidente.\nAltri sforzi vengono fatti per capire quali siano le emissioni diffuse dei vulcani: un vulcano emette gas (soprattutto vapore acqueo e CO2) non solo quando erutta dai crateri, ma direttamente dai fianchi dell'edificio vulcanico. Tali emissioni avvengono continuamente giorno dopo giorno e in maniera diversa a seconda dell'attivit\u00e0 che attraversa un vulcano, e per questo sono difficili da misurare.\nAltre importanti relazioni sono state trovate tra eruzioni vulcaniche e il fenomeno noto come buco dell'ozono: le eruzioni vulcaniche emettono, tra le altre cose, diverse particelle che possono interagire con l'ozono stratosferico, tra cui acido cloridrico, aerosol e cloro. Queste sono in grado, quando raggiungono lo strato di ozono, di ridurlo in maniera significativa. Tale correlazione tra vulcani e ozono \u00e8 stata osservata e misurata dopo alcune grandi eruzioni vulcaniche.\nStudi condotti nel 2010 dalla \"Woods Hole Oceanographic Institution\" in cooperazione con la NASA hanno evidenziato per la prima volta sotto i ghiacci eterni dell'Artico (grazie all'uso di telecamere robot sottomarine), un'enorme attivit\u00e0 vulcanica che ha sorpreso i ricercatori. I risultati, riportati sulla rivista \"Nature\", hanno evidenziato la presenza di decine di vulcani che, a quattromila metri di profondit\u00e0, emettono magma e nubi ardenti alla velocit\u00e0 di 500\u00a0m/s che si mescolano con l'acqua gelida e formano grandi nuvole sottomarine di particolato vulcanico che poi si depositano in uno spesso tappeto esteso per chilometri."}
{"id": "688659", "revid": "125072638", "url": "https://it.wikipedia.org/wiki?curid=688659", "title": "Carlo Crivelli (compositore)", "text": "Si \u00e8 diplomato nel 1983 all'Accademia Nazionale di Santa Cecilia di Roma ed \u00e8 stato introdotto nel cinema dal regista Marco Bellocchio.\nNel 1997 ottiene una candidatura ai David di Donatello per il miglior musicista per la colonna sonora del film di Marco Bellocchio \"Il principe di Homburg\".\nHa fondato l'Orchestra \"Citt\u00e0 Aperta\" per la registrazione di colonne sonore.\nNel 2013 al Bif&amp;st riceve il \"Premio Ennio Morricone\" per il miglior compositore del film \"Bella addormentata\" di Marco Bellocchio."}
{"id": "688664", "revid": "1609279", "url": "https://it.wikipedia.org/wiki?curid=688664", "title": "Theobroma cacao", "text": "Il cacao (Theobroma cacao ; dal nahuatl: \"cacahuatl\") \u00e8 una pianta appartenente alla famiglia delle Malvacee, originaria dell'America meridionale.\nDescrizione.\nSi presenta in forma di albero sempreverde, alto in media 5-10 metri\nFoglie.\nFoglie persistenti, alterne, ovali, con margine lievemente ondulato, lucide nella parte superiore, con picciolo fogliare dotato di articolazione che permette di orientarsi a seconda dell'intensit\u00e0 luminosa. Non tutte le specie di cacao hanno le foglie verdi.\nFiori.\nPiccoli fiori sparsi a mazzetti, bianchi, verdi o rosei, che spuntano direttamente sul tronco o sui rami adulti; di essi solo pochi si trasformeranno in \"cabosside\", ovvero in frutti del cacao; hanno un calice profondamente diviso, i cinque petali sono clavati, l'ovario \u00e8 sessile.\nFrutti.\nDall'ovario si sviluppa il frutto (cabossa) a forma di cedro allungato, di colore giallastro-verdognolo, che diventa bruno-rossastro a maturazione, con la buccia solcata da 10 strisce longitudinali e pu\u00f2 contenere da 25 a 40 semi; i semi sono immersi in una sostanza ricca di zuccheri, chiara e di consistenza gelatinosa. Il peso della cabosside \u00e8 variabile fra 300 e 500 grammi, lunghezza di 10~15\u00a0cm. In casi eccezionali tale frutto pu\u00f2 arrivare anche a 1\u00a0kg.\nSemi.\nAll'interno di una polpa asprigna sono racchiusi numerosi semi ovali e piatti, a forma di mandorla, di colore bruno-violaceo, disposti in cinque file, contenenti zuccheri, grassi, albuminoidi, alcaloidi e coloranti.\nTra questi alcaloidi, i pi\u00f9 importanti sono la teobromina e la caffeina (contenuta in quantit\u00e0 simile al caff\u00e8): il primo \u00e8 un euforizzante mentre il secondo \u00e8 un eccitante; grosse quantit\u00e0 di cacao possono infatti indurre una dipendenza fisiologica. La teobromina ha inoltre effetti diuretici: era infatti adoperata come diuretico in casi di scompenso cardiaco, finch\u00e9 non \u00e8 stata rimpiazzata da farmaci pi\u00f9 efficaci.\nColtivazione.\nLa coltivazione richiede elevate spese d'impianto e comincia a produrre dal quinto anno, mentre la fruttificazione dura per una trentina d'anni.La pianta teme l'insolazione diretta e quindi cresce all'ombra di alberi pi\u00f9 alti quali palme e banani. Ogni pianta fornisce da 1 a 2\u00a0kg di semi secchi; la fruttificazione \u00e8 continua ma durante l'anno si hanno due periodi di massima produzione.\nAree geografiche.\nIl cacao di piantagione \u00e8 coltivato tra il 20\u00ba parallelo nord e il 20\u00ba parallelo sud, ad altitudine pi\u00f9 bassa rispetto a quello selvatico, per comodit\u00e0 di raccolta.\nTre le grandi zone dove viene coltivato in grandi quantit\u00e0, in particolare:\nLavorazione dei semi del cacao.\nOgni pianta fornisce da 1 a 2\u00a0kg di semi secchi. Il cacao secco mercantile, che ha una resa del 50% rispetto al seme raccolto, si ottiene mediante lieve fermentazione, essiccamento e macinazione dei semi stessi.\nRaccolta.\nIl frutto della pianta (definito \"cabossa\"), si raccoglie un paio di volte all'anno, viene schiacciato e lo si fa riposare per circa una settimana, per poi estrarne la polpa ed i semi. Un albero produce dai 20 ai 50 frutti maturi all'anno della dimensione di una barbabietola da zucchero (lunghezza 15~25\u00a0cm; diametro 7~10\u00a0cm; peso 500\u00a0g).\nFermentazione.\nIl procedimento di fermentazione pu\u00f2 essere leggermente diverso a seconda del tipo di cacao che si vuole ottenere; tempo fa, ad esempio, la fermentazione avveniva in appositi cassoni di legno.\nNegli attuali processi di produzione, polpa e semi si fanno fermentare insieme per 5 o 6 giorni; un tempo, invece, la fermentazione del criollo non superava i tre giorni. La temperatura di fermentazione si assesta tra i 45 e i 50 \u00b0C e, durante questo periodo, la polpa si liquef\u00e0 e viene eliminata. La fermentazione inattiva il seme, che smette di germogliare e provoca il rammollimento della polpa rimasta aderente al seme, un processo di leggero addolcimento del cacao e inoltre l'ingrossamento del seme che assume una colorazione bruna; la fermentazione provoca l'ossidazione dei polifenoli; un'ossidazione troppo scarsa provoca un sapore amaro, mentre una troppo spinta rende il seme insipido (formazione dei precursori d'aroma). Attualmente la fase di fermentazione \u00e8 sostituita dalla fermentazione in armadi su plance in legno di cedro da circa 80\u00a0cm che consentono un prodotto fermentato in maniera pi\u00f9 omogenea ed esente da muffe.\nEssiccazione.\nI semi vengono sottoposti ad essiccazione al sole per bloccare la fermentazione e per ridurre il contenuto di umidit\u00e0 che favorirebbe lo sviluppo di muffe. I semi sono distesi al sole e in questa fase occorre molta manodopera per coprire velocemente i semi di cacao in caso di pioggia. Questa fase dura dai 7 ai 15 giorni.\nDurante l'essiccatura, i semi vanno accuratamente protetti dall'umidit\u00e0, che potrebbe indurre la formazione di muffe e rendere il raccolto inutilizzabile per l'uso alimentare. I semi di cacao rovinati sono comunque recuperabili come fonte di \"burro di cacao\", usato anche nell'industria cosmetica.\nUn'essiccatura accelerata o artificiale \u00e8 pi\u00f9 rapida, ma produce un cacao di qualit\u00e0 inferiore, usato nelle produzioni industriali.\nCon queste procedure i semi sono resi fragili per il rammollimento della pellicola esterna; cos\u00ec le due met\u00e0 dei semi si suddividono mediante semplice pressione, il seme si divide cos\u00ec in due parti, dette cotiledoni.\nIl prodotto essiccato viene poi insaccato ed inviato ai centri di raccolta.\nTostatura (o torrefazione).\nQuesto processo, chiamato \"torrefazione\", dura fra i 70 e i 120 min, con temperatura variabile in funzione del prodotto che si vuole ottenere: la produzione di cacao da cioccolato richiede una temperatura fra i 98 e i 104\u00a0\u00b0C, mentre per la produzione di cacao in polvere fra i 116 e i 121\u00a0\u00b0C.\nVi sono due tipologie diverse di tostatura:\nQuesta operazione serve a facilitare la decorticazione del cacao e anch'essa determina l'addolcimento dello stesso.\nQuesto trattamento termico pu\u00f2 riguardare le fave intere, i cotiledoni, la granella o il liquor. Il trattamento tradizionale prevede che le fave intere vengano investite da aria calda. In questo caso le bucce sono aspirate al termine del processo. La tostatura della granella e del liquor (quest'ultima meno utilizzata) \u00e8 preceduta da un processo di pre-riscaldamento o pre-tostatura che ha la funzione di ottenere il distacco della buccia, rende il perisperma fragile e secco permettendone il distacco. Il preriscaldamento pu\u00f2 anche essere effettuato mediante lampade a infrarossi, aria calda o vapore, trattamenti che consentono un distacco della buccia pi\u00f9 ottimale. La temperatura non deve superare i 150\u00a0\u00b0C anche se la durata e l'entit\u00e0 del trattamento termico possono essere influenzate dalla dimensione, dalla variet\u00e0, dal grado di maturazione del frutto. I tempi sono variabili da pochi minuti a due ore circa.\nSi ha un'ulteriore riduzione dell'umidit\u00e0 del frutto dal 2-3% circa; la temperatura viene aumentata nel caso in cui il cacao sia destinato alla produzione di cioccolato fondente.\nQuesto trattamento termico ha la funzione sia di consentire la formazione dell'aroma del cioccolato mediante l'instaurarsi delle reazioni di Maillard e l'ossidazione dei composti fenolici, sia di consentire l'evaporazione di acido acetico ancora eventualmente presente e di altri esteri volatili negativi per l'aroma. Altro ruolo importante \u00e8 quello igienico-sanitario, dato che cos\u00ec si uccidono microrganismi e larve di parassiti sopravvissuti ai precedenti trattamenti.\nLe fave trattate sono poi trasferite agli impianti di separazione bucce e rompicapi.\nDecorticazione e degerminazione.\nDopo la tostatura si esegue un lungo processo di decorticazione e di degerminazione per mezzo di macchine apposite; i cotiledoni, dopo questa operazione, possono essere venduti allo stato di fatto oppure la lavorazione pu\u00f2 continuare tramite la triturazione.\nTriturazione.\nI cotiledoni vengono macinati fra cilindri caldi, che, fondendo il grasso contenuto (in percentuali superiore al 50%), li trasforma in una massa viscosa e bruna detta \"massa di cacao\" o \"liquore\".\nA questo punto viene addizionato di carbonato di potassio ( aggiunto solo nella produzione industriale ma non artigianale) per amalgamare il grasso con le altre componenti ma anche per neutralizzare i tannini. La massa di cacao pu\u00f2 essere utilizzata allo stato di fatto se si vuole fare il cioccolato, oppure continuare il trattamento con la separazione del grasso.\nSeparazione del grasso.\nUna buona parte del grasso viene separata per pressione, la parte rimanente, che ha ancora il 20-28% di grasso, viene posta in contenitori, nei quali si solidifica in lastre, in ambiente raffreddato, dette \"panelli\".\nIl \"burro di cacao\" pu\u00f2 venire separato dalla pasta ottenuta anche tramite il \"processo Broma\" (sacchi di pasta di cacao appesi in una stanza calda, da cui il burro di cacao cola via).\nMacinazione.\nLe lastre vengono quindi ridotte a polvere impalpabile. Questa polvere viene detta cacao solubile, ma \u00e8 una denominazione impropria, in quanto non esiste una forma di cacao solubile; tale denominazione indica che la polvere viene suddivisa cos\u00ec finemente da rimanere in sospensione quando \u00e8 mescolata con acqua.\nSolubilizzazione.\nConsiste nell'eliminare la parte grassa rimanente tramite un riscaldamento con vapore e carbonato di sodio o di potassio per un tempo sufficiente affinch\u00e9 l'amido si trasformi in destrina e avvenga una parziale scissione del grasso rimanente; questa pratica \u00e8 molto utilizzata dai fabbricanti olandesi, ma esistono anche altri metodi.\nEconomia.\nIl cacao \u00e8 coltivato su circa 17 milioni di acri (27.000 miglia quadrate; 69\u00a0000\u00a0km\u00b2) in tutto il mondo. \nMercato del cacao.\nIl \"Cocoa\" \u00e8 il contratto futures con cui si scambia il cacao sui mercati finanziari ed \u00e8 regolamentato dallo standard internazionale della Intercontinental Exchange (ICE).\nFattori.\nIl prezzo del cacao \u00e8 influenzato dai seguenti fattori:\nOlio essenziale.\nL'aroma e il sapore tipici del cacao sono dovuti all'olio essenziale del cacao, costituito da oltre il 50% di linalolo, dal 4% - 10% di acido ottanoico (con tracce di acido esanoico e acido nonanoico) e da una miscela di esteri, tra cui l'acetato di amile, il propionato di amile, il butirrato di amile, il butirrato di esile, il propionato di esile e l'acetato di linaloile.\nUsi terapeutici.\nIl cacao ha un potere antiossidante (ORAC) tra i pi\u00f9 elevati in assoluto, un indice di valore 80933, circa 19 volte pi\u00f9 potente di una mela, che notoriamente viene considerata un ottimo antiossidante. Le qualit\u00e0 del cacao sono varie: \u00e8 indicato in quanto energetico, leggermente stimolante e secondo alcuni studi avrebbe anche virt\u00f9 antidepressive.\nUso della buccia.\nLa buccia deriva dalla torrefazione del cacao nel processo di produzione di cioccolata. Oltre a essere un pacciame, \u00e8 anche un buon concime organico a lenta cessione.\nLa buccia di cacao proveniente dal Ghana ha livelli NPK 5,7-0,4-4,8 con un ph 5,4. La buccia di cacao proveniente dal Sudamerica, distribuita da grosse multinazionali del cioccolato, utilizzata prevalentemente negli Stati Uniti ha livelli inferiori di NPK e un ph pi\u00f9 acido.\n\u00c8 un biocida antiparassitario del terreno, allontana le lumache per la sua qualit\u00e0 ruvida, drena e condiziona il terreno, \u00e8 facile disfarsene poich\u00e9 si rimescola al terreno aumentandone cos\u00ec la sua qualit\u00e0 fertilizzante.\nStoria.\nIn base alle ricostruzioni storiche, sembra che i Maya siano stati gli scopritori e i primi coltivatori del cacao. Secondo una leggenda azteca, la pianta venne donata dal dio Quetzalcoatl per alleviare gli esseri umani dalla fatica. Gli europei scoprirono i semi del cacao quando Cristoforo Colombo li ricevette in dono, durante il suo quarto viaggio, presso l'isola di Guanaja. \nNella civilt\u00e0 azteca erano considerati un bene di lusso, e venivano importati per il fatto che la pianta non cresceva sul territorio dell'impero. Il consumo del cacao era una prerogativa dei ceti alti (nobili, guerrieri e sacerdoti), e rappresentava uno dei cardini della cucina azteca. I semi di cacao erano talmente preziosi da venire adoperati anche come moneta. Da ci\u00f2 il primo nome del cacao (\"Amygdala pecuniaria\", ovvero mandorla monetaria) poi sostituito da Linneo con \"Theobroma cacao\" o cibo degli dei. Le fonti del tempo narrano anche di frequenti contraffazioni effettuate riempiendo i gusci vuoti con sporcizia o fango. Proprio dal termine azteco in lingua nahuatl \"xocoatl\" deriva la parola \"cioccolato\".\nI semi di cacao arrivano in Europa solo con Hern\u00e1n Cort\u00e9s nel 1528. Qui la bevanda ottiene il successo solo con l'aggiunta di zucchero, anice, cannella e vaniglia. Nel 1606 il cioccolato si produce anche in Italia, a Firenze e Venezia. Nel 1678 Antonio Ari ottiene dai Savoia il permesso di vendere la cioccolata in \"bevanda\". Alla scuola torinese di cioccolato si forma Francois-Luis Cailler che nel 1819 fonda la prima fabbrica svizzera di cioccolato a Vevey.\nNel 1802 il genovese Bozelli costruisce una macchina per raffinare la pasta di cacao. Nel 1828 l'olandese van Houten separa il burro di cacao. Nel 1865 a Torino, Caffarel mescola cacao e nocciole producendo il cioccolato gianduia. Nel 1878 lo svizzero Daniel Peter mescola il latte al cacao producendo il cioccolato al latte. Nel 1879 a Berna Rodolphe Lindt produce il cioccolato fondente. Nel 1923 a Chicago Frank Mars inventa la barretta al cioccolato.\nDal cupua\u00e7u (\"Theobroma grandiflorum\", albero della stessa famiglia del cacao) si produce un cioccolato molto simile, chiamato \"cupulate\"."}
{"id": "688693", "revid": "768068", "url": "https://it.wikipedia.org/wiki?curid=688693", "title": "Erifile", "text": "Erifile () era figlia di Lisimaca e Talao, re di Argo e sorella di Adrasto. Da questi fu data in moglie a uno dei principi argivi, Anfiarao, in seguito a un contenzioso fra i due cugini, come segno di riconciliazione.\nMitologia.\nErifile trad\u00ec il marito ai tempi della spedizione dei Sette contro Tebe e in seguito anche il figlio Alcmeone, inducendoli a marciare su Tebe. In cambio ottenne la collana e il manto di Armonia, rispettivamente da Polinice e dal figlio di lui Tersandro. Alcmeone, scoperta la corruzione di Erifile, uccise la madre, ma fu da questa maledetto e per ci\u00f2 perseguitato dalle Erinni.\nLa vicenda di Erifile \u00e8 narrata da Pseudo-Apollodoro, Pausania, Diodoro Siculo e Igino. Della omonima tragedia di Sofocle sono rimasti invece solo dei frammenti.\nAnfiarao, suo marito, era un veggente, e aveva previsto che la guerra a Tebe si sarebbe risolta con la morte di tutti gli eroi che vi avrebbero partecipato, con l'eccezione di Adrasto, che frattanto era succeduto a Talao sul trono di Argo. Per questo, disobbedendo agli ordini del re, rifiutava di partecipare alla spedizione. Tuttavia, in precedenza, durante una feroce discussione con Adrasto, quando ormai i due avevano sfoderato le armi, Erifile si era frapposta fra i contendenti e li aveva riportati alla ragione, facendosi giurare solennemente che per ogni futuro diverbio si sarebbero appellati al suo giudizio. Tideo, principe di Calidone in esilio ad Argo, venne a sapere di questo giuramento; del pari sapeva quanto Erifile temesse di perdere la propria bellezza. Ora, Adrasto aveva promesso a Tideo di reinsediarlo nel proprio regno solo dopo la marcia su Tebe; cos\u00ec questi sugger\u00ec a Polinice di offrire a Erifile la collana della sua ava Armonia, regalo della dea Afrodite, che donava la bellezza a chiunque la indossasse, a patto che la donna convincesse Anfiarao a intraprendere la spedizione. Erifile si lasci\u00f2 corrompere, Anfiarao partecip\u00f2 alla guerra dei Sette contro Tebe e, come aveva predetto, vi perse la vita insieme agli altri eroi.\nIn seguito i figli dei sette, noti come gli Epigoni, giurarono di vendicare la morte dei loro padri. L'Oracolo di Delfi predisse loro la vittoria su Tebe solo se Alcmeone, figlio di Erifile e Anfiarao, avesse guidato l'attacco. Il giovane per\u00f2, contrariamente al fratello Anfiloco, era restio a intraprendere la guerra, e per questo i due avevano rimesso la decisione alla madre. Tersandro, figlio di Polinice, memore dello stratagemma usato in precedenza dal padre, offr\u00ec a Erifile il manto di Armonia, e la donna si risolse in favore della guerra. Cos\u00ec, dieci anni dopo la spedizione dei Sette, Tebe cadde. Tersandro, per\u00f2, si glori\u00f2 pubblicamente d'aver corrotto Erifile e di avere dunque il merito della vittoria. Quando Alcmeone ud\u00ec quelle parole, apprendendo che la donna era responsabile della morte del padre, decise di interrogare l'Oracolo di Delfi sul destino da riservarle. L'oracolo rispose che Erifile meritava di morire, e Alcmeone, interpretando erroneamente il responso come un'autorizzazione al matricidio, la uccise. Prima di morire, per\u00f2, Erifile maledisse il figlio, che per questo fu a lungo perseguitato dalle Erinni, prima di trovare la morte a Psofide per mano di re Tegeo.\nSecondo Igino, invece, Anfiarao si era nascosto per sfuggire alla sua sorte, e fu lo stesso Adrasto a offrire a Erifile un monile d'oro e gemme per sapere dove si trovasse suo marito. Anfiarao, vistosi tradito, ordin\u00f2 allora ad Alcmeone di vendicarsi sulla madre dopo la propria morte.\nL'ombra di Erifile apparve poi a Odisseo, insieme a quelle di altre donne illustri, nel corso del viaggio nell'Ade intrapreso dall'eroe per incontrare Tiresia. Anche Omero, tuttavia, non menziona specificatamente la collana di Armonia, ma si limita a dire che Erifile trad\u00ec il marito per dell'oro."}
{"id": "688694", "revid": "380654", "url": "https://it.wikipedia.org/wiki?curid=688694", "title": "Tom Conway", "text": "Biografia.\nNato da genitori inglesi a San Pietroburgo (Russia), allo scoppio della Rivoluzione si trasfer\u00ec con la famiglia in Inghilterra. Suo fratello fu l'attore George Sanders e nell'ambiente cinematografico corse la voce secondo la quale Conway perdette con il fratello una scommessa a testa o croce per chi dei due dovesse cambiare nome per non creare confusione tra loro. Conway termin\u00f2 gli studi alla Bedales School, da cui fu espulso, e al Brighton College, che frequent\u00f2 assieme a suo fratello George.\nConvinto da George a tentare la carriera di attore, Conway lavor\u00f2 per qualche tempo alla radio e in teatro, dopodich\u00e9 decise di partire per Hollywood, dove firm\u00f2 un contratto con la casa produttrice MGM per interpretare ruoli di secondo piano. Di alta statura, attraente ed elegante, Conway somigliava molto al fratello per i modi aristocratici, pur non possedendo lo charme e lo stile tanto personali di George, dal quale fu spesso messo in ombra durante la sua carriera.\nNel 1942 Conway pass\u00f2 alla RKO e recit\u00f2 insieme con il fratello nel film \"The Falcon's Brother\" (1942). Dopo questo film Sanders lasci\u00f2 definitivamente il ruolo di Dick Lawrence, l'investigatore e avventuriero chiamato \"il Falcone\" e lasci\u00f2 il posto a Conway che, nel ruolo del fratello Tom Lawrence, divenne il nuovo \"Falcone\" e interpret\u00f2 il personaggio in altre successive nove pellicole. I due fratelli torneranno a lavorare insieme sul grande schermo in un'unica occasione, per il film \"Il diabolico avventuriero\" (1956). Conway \u00e8 noto inoltre per essere stato interprete di tre celebri film horror hollywoodiani prodotti per la RKO da Val Lewton, \"Il bacio della pantera\" (1942), \"La settima vittima\" (1943), in entrambi i quali imperson\u00f2 lo psichiatra Louis Judd, e \"Ho camminato con uno zombi\" (1943).\nNel 1951 sostitu\u00ec Vincent Price nell'interpretazione radiofonica della serie \"mystery\" \"Il Santo\", ereditando il ruolo di Simon Templar che suo fratello George Sanders aveva pi\u00f9 volte interpretato sul grande schermo tra la fine degli anni trenta e l'inizio degli anni quaranta. Lavor\u00f2 con una certa regolarit\u00e0 fino al 1960, partecipando al doppiaggio del film di animazione \"La carica dei cento e uno\" (1961), ma la sua carriera declin\u00f2 inesorabilmente. Nonostante avesse guadagnato una fortuna nel periodo d'oro della sua carriera hollywoodiana, Conway cadde in una condizione miserevole e fu vittima dell'alcolismo, di cui mor\u00ec nel 1967, all'et\u00e0 di 62 anni.\nDoppiatori italiani.\nNelle versioni in italiano dei suoi film, Tom Conway \u00e8 stato doppiato da:"}
{"id": "688696", "revid": "63756", "url": "https://it.wikipedia.org/wiki?curid=688696", "title": "Skidmore, Owings, and Merrill", "text": ""}
{"id": "688698", "revid": "21880", "url": "https://it.wikipedia.org/wiki?curid=688698", "title": "Oasi di Focognano", "text": ""}
{"id": "688699", "revid": "287204", "url": "https://it.wikipedia.org/wiki?curid=688699", "title": "Angelo Camillo De Meis", "text": "Biografia.\nFiglio di un medico aderente alla carboneria e di ideali mazziniani, nacque a Bucchianico, dove comp\u00ec i primi studi: li prosegu\u00ec presso il \"Regio collegio di Chieti\" e poi a Napoli, dove fu allievo dei letterati Basilio Puoti e Francesco De Sanctis, del filosofo Bertrando Spaventa e del medico Pietro Ramaglia. Si laure\u00f2 in medicina teorico-pratica e nel 1841 divenne socio dell\"Accademia degli Aspiranti naturalisti\", di cui diventer\u00e0 presidente nel 1848; fu poi medico aggiunto dell\"Ospedale degli Incurabili\" e apr\u00ec una scuola privata di grande successo, dove insegn\u00f2 anatomia, patologia, fisiologia e scienze naturali. Fu poi rettore del \"Collegio Medico di Napoli\".\nDopo la promulgazione della costituzione nel Regno di Napoli, venne eletto deputato per la circoscrizione Abruzzo Citra: sostenne la protesta di Pasquale Stanislao Mancini contro la repressione operata dalle truppe borboniche contro i manifestanti del 15 maggio e l'accusa di tradimento al re.\nFu quindi costretto all'esilio: dopo un soggiorno a Genova e a Torino, si stabil\u00ec a Parigi. Esercit\u00f2 gratuitamente la professione di medico per gli esuli e gli emigrati italiani; insegn\u00f2 antropologia all'universit\u00e0 ed entr\u00f2 in contatto con il mondo scientifico parigino, diventando assistente del fisiologo Claude Bernard e ottenendo da Armand Trousseau l'incarico di insegnare semeiotica medica. Strinse anche un proficuo rapporto con il filosofo Victor Cousin. Rientr\u00f2 in Italia nel 1853, prima a Torino e poi a Modena, dove insegn\u00f2 fisiologia all'Universit\u00e0.\nTorn\u00f2 a Napoli nel 1860 e divenne assistente di Francesco De Sanctis, ministro dell'istruzione nel governo provvisorio, e venne eletto Membro straordinario del Consiglio Superiore della Pubblica istruzione.\nFu deputato al Parlamento del Regno d'Italia dal 1861 al 1867, sedendo tra i ministeriali.\nNon si sa n\u00e9 dove n\u00e9 quando fu iniziato in Massoneria, \u00e8 certo tuttavia che nel 1867 fu membro della Loggia \"Felsinea\" di Bologna.\nDal 1863 fu professore di Storia della medicina presso l'Universit\u00e0 di Bologna, dove mor\u00ec nel 1891.\nIl suo naturalismo lo spinse a cercare un fondamento filosofico-spirituale alle scienze della natura, che egli trov\u00f2 nell'idealismo di Hegel.\nFu anche amico intimo e collega del filosofo Pietro Siciliani, del quale condivise in parte la speculazione intorno al positivismo.\nVenne citato, di passaggio, nel romanzo di Luigi Pirandello \"Il fu Mattia Pascal\".\nNel 1936 fu costruito il nuovo palazzo della Biblioteca provinciale di Chieti, dedicata a De Meis. Presso il parco del Pincio a Roma gli \u00e8 dedicato un busto; un busto simile gli \u00e8 dedicato anche nella villa comunale di Chieti. A lui \u00e8 intitolata una strada del Comune di Napoli."}
{"id": "688702", "revid": "765341", "url": "https://it.wikipedia.org/wiki?curid=688702", "title": "Francisco G\u00f3mez de Sandoval y Rojas", "text": "Biografia.\nFiglio del IV marchese di Denia, Francisco Sandoval y Rojas y Zuniga, e di Isabel de Borja, figlia del IV duca di Gandia Francesco Borgia, all'et\u00e0 di tre anni fece il suo ingresso alla corte di Spagna come paggio dell'infante don Carlos e divenne poi \"Gentiluomo di Camera\" di Filippo II. Durante il suo soggiorno presso il palazzo reale, strinse una forte amicizia con l'infante don Filippo: per allontanarlo dalla corte Filippo II lo nomin\u00f2 vicer\u00e9 di Valencia.\nIl \"Valimiento\".\nAlla morte del re (1598), fu richiamato a Madrid dal suo erede, Filippo III, che ne fece il suo \"valido\" e gli affid\u00f2 il governo del regno: secondo quanto riferito dall'ambasciatore veneziano Soranzo, divenne \"padrone della grazia e della volont\u00e0 di Sua Maest\u00e0 quanto sia stato alcuno ministro di principe grande\". \nDurante il suo \"valimiento\", caratterizzato da un clima di clientelismo e corruzione, i suoi protetti entrano nei \"consejos\" (i consigli che affiancavano il re nell'esercizio del potere esecutivo) e la pratica della contrattazione privata divenne strumento di governo: al termine della sua carriera, aveva accumulato illecitamente un cospicuo patrimonio.\nIl duca comprese che la Spagna, colpita oltretutto da gravi carestie ed epidemie, non era pi\u00f9 in grado di sostenere le spese militari per i conflitti ereditati dal regno di Filippo II: stipul\u00f2 con l'Inghilterra il \"Trattato di Londra\" (28 agosto 1604), con il quale concesse ai britannici numerosi privilegi commerciali e la libert\u00e0 religiosa per gli inglesi residenti nei territori del suo Impero, ottenendo in cambio l'impegno a non appoggiare pi\u00f9 le Province Unite e non commerciare con i possedimenti spagnoli nelle Americhe; con le Province Unite, dopo una tregua stipulata nel 1607, firm\u00f2 ad Anversa la \"Tregua dei dodici anni\" (9 aprile 1609), garantita da Rodolfo II ed Enrico IV, con la quale riconobbe l'indipendenza olandese conservando solo la parte meridionale dei Paesi Bassi.\nNegozi\u00f2 con la Francia il matrimonio tra Luigi XIII e Anna d'Austria (figlia di Filippo III), e della sorella di Luigi XIII con l'infante don Filippo, suggellando cos\u00ec con la Francia la Pace di Vervins del 1598.\nGrave fu la decisione (1609) di espellere dalla Spagna i circa 300.000 \"Moriscos\", che costituivano la miglior parte della manodopera specializzata per l'agricoltura e l'industria, aggravando cos\u00ec il declino demografico ed economico del regno.\nPerse gradualmente il favore del sovrano, cos\u00ec nel 1617, dopo essersi garantita la nomina al cardinalato e le relative immunit\u00e0, lasci\u00f2 il governo al suo primogenito, Cristobal de Sandoval y Rojas y de la Cerda, I duca di Uceda.\nIl cardinalato.\nVenne creato cardinale da Papa Paolo V nel concistoro del 26 marzo 1618, ottenendo il titolo di San Sisto: nel 1622 venne anche ordinato sacerdote.\nAlla morte di Filippo III, il \"valido\" di Filippo IV, Gaspar de Guzm\u00e1n y Pimentel, conte-duca de Olivares, apr\u00ec un un'indagine contro il sistema di corruzione del duca di Lerma e gli impose di risiedere a Tordesillas: Papa Gregorio XV, attraverso il cardinale Scipione Caffarelli-Borghese, protest\u00f2 formalmente con la corte spagnola per quello che considerava un attacco alla libert\u00e0 ecclesiastica. Questo allevi\u00f2 solo leggermente le condizioni del duca, cui non fu consentito di recarsi a Roma per il conclave del 1623 (che elesse Urbano VIII) e che, con sentenza del 3 agosto 1624, fu condannato a risarcire allo stato oltre un milione di ducati.\nMor\u00ec a Valladolid nel 1625 e fu sepolto nella locale chiesa di San Pablo."}
{"id": "688706", "revid": "33277", "url": "https://it.wikipedia.org/wiki?curid=688706", "title": "Duca di Lerma", "text": ""}
{"id": "688707", "revid": "436907", "url": "https://it.wikipedia.org/wiki?curid=688707", "title": "Good Old-Fashioned Lover Boy", "text": "Good Old-Fashioned Lover Boy \u00e8 un singolo del gruppo musicale britannico Queen, pubblicato il 20 maggio 1977 come estratto dall'album in studio \"A Day at the Races\".\nDescrizione.\nLa canzone \u00e8 sostenuta dal pianoforte, suonato dallo stesso Freddie Mercury (autore unico del brano), ed \u00e8 influenzata dallo stile music hall.\nLa canzone inizia con l'accompagnamento di pianoforte e, immediatamente, il primo verso cui fa seguito il primo ritornello, in occasione del quale entrano anche tutti gli altri strumenti. Prosegue con il secondo verso, impreziosito da armonizzazioni vocali di Brian May e Roger Taylor, e quindi il secondo ritornello; dopo di esso, un intermezzo porta all'assolo di chitarra di Brian May. La canzone si conclude con un terzo verso e una terza ripetizione del ritornello.\nPubblicazione.\nIl brano \u00e8 uscito sul primo EP della band, intitolato appunto \"Queen's First EP\", contenente tracce provenienti da 4 diversi album dei Queen."}
{"id": "688708", "revid": "830939", "url": "https://it.wikipedia.org/wiki?curid=688708", "title": "Charles Didelot", "text": "Biografia.\nStudi.\nFiglio del maestro di danze del Re di Svezia, studi\u00f2 con il padre e poi, su consiglio di re Gustavo III, si trasfer\u00ec a Parigi per proseguire seriamente gli studi di danza. In effetti, Didelot dir\u00e0 in seguito che Parigi fu la sua Universit\u00e0 della Danza. Studi\u00f2 con Jean Dauberval e poi con Gaetano Vestris, padre del \u00abdio della danza\u00bb Auguste Vestris. Proprio Auguste chiese al giovane Didelot di accompagnarlo come suo sostituto in una tourn\u00e9e a Londra.\nMentre era a Londra, il direttore dei Teatri Imperiali gli offr\u00ec di lavorare come ballerino a San Pietroburgo. Didelot accett\u00f2 e si trasfer\u00ec in Russia con la moglie Rose (una ballerina di talento e sua partner inseparabile) e il figlio Carl.\nArriv\u00f2 a San Pietroburgo nel 1801 e fece il suo debutto come primo ballerino. Non era dotato di grande elevazione ma aveva un modo leggero di danzare fatto di rapide \"pirouette\", di passi terre-\u00e0-terre e di pose graziose. Divenne anche specialista nelle parti di demi-caract\u00e9re.\nLa sua carriera di ballerino per\u00f2 non dur\u00f2 a lungo: ebbe fine nel 1806 a seguito di un incidente alla gamba e alla morte della moglie Rose.\nDa quel momento, Didelot divent\u00f2 \"ma\u00eetre de ballet\", ricoprendo un ruolo molto importante nello sviluppo del balletto, soprattutto in Russia.\nDidelot fu un insegnante e coreografo molto importante in Russia e contribu\u00ec alla formazione e alla crescita dei ballerini che renderanno famosa la tecnica della scuola russa. Egli risistem\u00f2 tutto il sistema del balletto. La prima ballerina russa alla quale fece da maestro fu Avdotia Ilinicna Istomina (1799-1848) molto osannata in patria ma che non usc\u00ec mai dal confine della Russia.\nDidelot compose in totale una ventina di balletti per il teatro di San Pietroburgo, tra i quali \"Il Prigioniero del Caucaso\", su testo di Puskin. Cerc\u00f2, durante la sua carriera di coreografo, di perfezionare la tecnica aerea del balletto anche con lo studio di appositi macchinari ed effetti scenici, tra cui il famoso suo style volant, l'elevazione dei ballerini per mezzo di sottili fili d'acciaio. Per questo \u00e8 considerato il precursore del balletto romantico."}
{"id": "688711", "revid": "400694", "url": "https://it.wikipedia.org/wiki?curid=688711", "title": "Franklin Schaffner", "text": "Biografia.\nFranklin James Schaffner nasce in Giappone da un missionario anglicano. Muove i suoi primi passi nella televisione dirigendo in modo innovativo, cio\u00e8 con camera in movimento e non statica come si usava allora, alcuni show televisivi come \"Studio One in Hollywood\", \"Playhouse 90\" e altri. Negli anni '60 viene contattato dal futuro presidente John F. Kennedy e dal 1961 al 1963 \u00e8 il suo consulente per le apparizioni televisive, negli stessi anni porta a teatro \"Advise and Consent\" dal libro di Allen Drury, che era stato portato al cinema pochi anni prima.\nNel campo della televisione di rete, Schaffner ricevette inoltre un grande successo critico nel 1962 per la sua innovativa collaborazione con la First Lady degli Stati Uniti Jacqueline Kennedy e il direttore musicale di CBS television Alfredo Antonini nella produzione di \"Un Tour della Casa Bianca con la Signora John F. Kennedy\" - un spettacolo televisivo speciale che \u00e8 stata trasmessa a oltre 80 milioni di spettatori in tutto il mondo. I contributi di Schaffner in questa produzione gli hanno guadagnato una nomination nel 1963 dalla Directors Guild of America, per il suo premio nella categoria di \"Outstanding Directorial Achievement in Television\".\nNel 1964 gira \"L'amaro sapore del potere\" un film sui retroscena politici delle elezioni presidenziali. \nIl suo primo grande successo \u00e8 \"Il pianeta delle scimmie\" del 1968, leggendario film di fantascienza, innovativo e molto poco consolatorio, di tale impatto da giustificare quattro seguiti, una serie televisiva ed un \"remake\" del 2001, diretto da Tim Burton. \nDue anni dopo bissa nuovamente il successo di pubblico e critica con \"Patton, generale d'acciaio\" biografia non agiografica del leggendario generale che condusse molte battaglie contro l'esercito tedesco.\nAltrettanto fortunato risulta il film successivo, \"Papillon\", angosciosa trasposizione filmica del \"best seller\" omonimo.\nFu invece un insuccesso di pubblico e critica la successiva opera diretta da Schaffner, \"Isole nella corrente\", tratta dal romanzo postumo omonimo di Ernest Hemingway.\nNel 1978 torna al cinema di genere fantastico e thriller, dirigendo \"I ragazzi venuti dal Brasile\", dall'omonimo romanzo di Ira Levin, che contrappone un caparbio cacciatore di nazisti interpretato da Laurence Olivier e il famigerato dottor Mengele, interpretato da Gregory Peck, sfuggito al crollo del Nazismo e ancora dedito alle sue turpi sperimentazioni. \nHa vinto il premio Oscar al miglior regista nel 1971 per la direzione di \"Patton, generale d'acciaio\".\n\u00c8 stato presidente della Screen Directors Guild dal 1987 al 1989."}
{"id": "688714", "revid": "767487", "url": "https://it.wikipedia.org/wiki?curid=688714", "title": "Bix Beiderbecke", "text": "Tra i migliori trombettisti degli anni venti e uno dei pi\u00f9 illustri esponenti del \u201cjazz bianco\u201d, vantava un timbro delicato e particolare ed elevate capacit\u00e0 nell'improvvisazione.\nEbbe una carriera breve e intensa, prematuramente stroncata dall'alcool, che ne logor\u00f2 la salute e lo condusse alla morte a soli ventotto anni.\nBiografia.\nL'infanzia e i primi anni.\nBix (questo era il suo vero secondo nome, che la critica per anni erroneamente ritenne abbreviazione di \"Bismarck\") Beiderbecke nasce a Davenport, Iowa (USA), da famiglia di classe media, emigrata dalla Germania. Bambino prodigio, impar\u00f2 a suonare il piano a tre anni e subito dopo si avvicin\u00f2 alla cornetta da autodidatta, folgorato dall'ascolto in un negozio di un disco della Original Dixieland Jazz Band di Nick La Rocca. Da ragazzo si divertiva a sgattaiolare verso le sponde del Mississippi, per ascoltare i gruppi che suonavano sul ponte dei \"Riverboats\", mentre risalivano la corrente del fiume.\nIl profitto scolastico di Bix era alquanto deludente, a causa delle frequenti assenze fatte per il suo stato di salute precario. Per questo i suoi genitori decisero nel 1921 di iscriverlo al College, anche piuttosto esclusivo, di \"Lake Forest Academy\", a Lake Forest (Illinois), poco a nord di Chicago: erano convinti che incrementando la disciplina e l'applicazione scolastica, la sua formazione culturale ne avrebbe tratto giovamento, ma le uniche materie che appassionavano Bix erano la musica e lo sport. Bix cominci\u00f2 subito a bazzicare Chicago, e tutte le volte che se ne presentava l'occasione, andava nei locali della citt\u00e0 ad assorbire il calore della musica che emanavano le jazzbands. Troppo spesso rientrava al college in ritardo oppure era assente alle lezioni del giorno dopo. Questa situazione dur\u00f2 finch\u00e9 la direzione del college lo invit\u00f2 ad abbandonare l'istituto, visto il suo scarso profitto a causa dei suoi interessi extrascolastici. Fu cos\u00ec che nel 1923 ebbe inizio la sua carriera musicale.\nI primi maestri che contribuirono alla formazione della tecnica strumentale di Bix furono i cornettisti pi\u00f9 famosi di New Orleans, che seguendo i primi flussi della Grande migrazione si trasferirono pi\u00f9 a Nord, soprattutto verso Chicago. Primo fra tutti Nick La Rocca, che suonava nell'Original Dixieland Jass Band (ODJB). I suoi insegnamenti si possono rilevare nei brani che Bix ha registrato con la ODJB. Altri maestri furono Louis Armstrong, Joe \"King\" Oliver, il clarinettista Leon Roppolo. Anche il fraseggio di Freddie Keppard, rappresentante della vecchia scuola di New Orleans, si ritrova nel brano \"Goose Pimples\". Secondo i biografi contemporanei, per\u00f2, chi ha inciso maggiormente nella formazione di Bix \u00e8 stato Emmett Hardy, famoso cornettista di New Orleans, molto apprezzato, ma di cui non restano incisioni. Diversi musicisti confermarono che l'influenza di Hardy era molto evidente nei brani incisi con \"The Wolverines\". Nei primi anni venti, il batterista di New Orleans Ray Bauduc, dopo aver ascoltato Hardy suonare, dichiar\u00f2 che era ancora pi\u00f9 ispirato di Bix.\nBeiderbecke era anche un appassionato di musica classica, e ammirava in particolare le opere di Maurice Ravel, Claude Debussy, e degli Impressionisti Americani, come Eastwood Lane.\nLa carriera.\nNel 1924 Bix inizi\u00f2 a incidere con la sua band \"The Wolverines\". Utilizzavano come sigla il brano \"Wolverine Blues\" di Jelly Roll Morton, che forse diede il nome alla band.Grazie a queste registrazioni divenne un musicista famoso e ricercato sia a Chicago, sia a New York. Incise ancora dei brani importanti e innovativi con Frank Trumbauer (detto \"Tram\") e con la \"Jean Goldkette Orchestra\". Quando questa si sciolse, dopo l'incisione di \"In My Merry Oldsmobile\", nel maggio del 1927, Bix e \"Tram\" si aggregarono momentaneamente alla band di Adrian Rollini, che si esibiva al\" Club New Yorker\", a New York, per approdare poi alla \"Paul Whiteman Orchestra\", la pi\u00f9 popolare e meglio pagata sulla piazza in quel momento.\nBix era anche un bravo pianista e spesso lasciava la cornetta per accompagnarsi al piano per un paio di \"giri\" (vedi \"For No Reason At All In C \" del 1927). Bix ci ha lasciato parecchie composizioni per piano: la pi\u00f9 famosa \u00e8 \"In A Mist\" un pezzo di sapore vagamente debussiano, anche se non del tutto impressionista, poich\u00e9, soprattutto nella seconda parte, ancora legato alla tradizione del ragtime, che incise con diverse formazioni. Molte delle altre (\"Flashes\", \"In The Dark\", \"Candlelights\" e la stessa \"Davenport Blues\") in seguito verranno incise (fra gli altri) da Jess Stacy, Bunny Berigan, Jimmy e Marion McPartland, Dill Jones, Ralph Sutton, Miff Mole.\nGli ultimi anni e la scomparsa.\nBix soffriva di problemi di salute fin dall'infanzia; a questo stato di salute precario si aggiunse poi l'alcolismo, di cui divenne vittima, incentivato sia dal proibizionismo che dalla sua attivit\u00e0 musicale svolta prevalentemente nei nights dove l'alcool scorreva a fiumi.\nBix mor\u00ec il 6 agosto 1931 all'et\u00e0 di 28 anni nel suo appartamento al numero 43-30, 46th Street, Sunnyside, Queens, di New York. Anche se sul certificato di morte la causa descritta \u00e8 \"polmonite\", le circostanze precise sono tutt\u2019ora oscure."}
{"id": "688715", "revid": "399", "url": "https://it.wikipedia.org/wiki?curid=688715", "title": "Renault 7", "text": "La Renault 7 o Renault Siete \u00e8 la versione a 3 volumi e 4 porte della Renault 5, prodotta dalla casa automobilistica francese Renault tra il 1974 ed il 1984.\nRiservata alla Spagna, dove veniva anche costruita vicino a Valladolid, fu prodotta in poco meno di 140.000 esemplari.\nIl contesto.\nLa meccanica era la stessa della R5, salvo la cilindrata del motore portata da 956 a 1037\u00a0cm\u00b3 con potenza di 50\u00a0CV, mentre le differenze estetiche, oltre alla coda, riguardavano i paraurti in metallo anzich\u00e9 in plastica e gli interni rivisti in vari particolari. Disponibile negli allestimenti L e TL, venne aggiornata nel 1980 con l'introduzione di nuovi interni e paraurti in plastica, di un nuovo motore di 1108\u00a0cm\u00b3 sempre da 50\u00a0CV comune alla gamma R5. La nuova versione comprendeva gli allestimenti TL e GTL.\nUsc\u00ec di listino nel 1984 e non fu riproposta con la nuova serie Super 5. Pu\u00f2 essere considerata sua vera erede la Renault Thalia derivata dalla seconda generazione della Renault Clio e proposta sui mercati (Spagna, Grecia, Portogallo, Eire, Turchia, Egitto) in cui le vetture a 3 volumi erano (e sono) molto apprezzate.\nAnche se il concetto di tre volumi dalle dimensioni relativamente contenute fu ripreso anche dalla Renault 9 del 1980, questa si rivolgeva ad un segmento superiore; infatti affianc\u00f2 e poi, assieme alla sua variante 2 volumi Renault 11, sostitu\u00ec la poco fortunata Renault 14."}
{"id": "688718", "revid": "298055", "url": "https://it.wikipedia.org/wiki?curid=688718", "title": "Surda", "text": ""}
{"id": "688719", "revid": "116861988", "url": "https://it.wikipedia.org/wiki?curid=688719", "title": "Lady Roxana", "text": "Lady Roxana (\"Roxana: The Fortunate Mistress\") \u00e8 un romanzo di Daniel Defoe pubblicato nel 1724.\nTrama.\nBeleau, figlia di profughi protestanti francesi, sposa giovanissima un birraio di Londra che poi, costretto alla fuga per bancarotta, l'abbandona nella miseria pi\u00f9 nera, con cinque figli.\nLa donna diventa l'amante del suo padrone di casa e, affidati i figli alla carit\u00e0 altrui, lo segue in Francia. Ereditati i suoi beni, diventa una spregiudicata cortigiana - Lady Roxana - e grazie a tresche lucrose giunge alla ricchezza. Si sposa allora con un solido mercante olandese, ma la sua tranquillit\u00e0 \u00e8 insidiata da una figlia che ne ha scoperta l'identit\u00e0. Interviene in suo aiuto la fedele e perversa servetta Amy e la figlia scompare forse assassinata. Ma una volta tornata in Olanda, dopo pochi anni di vita florida ed esteriormente felice Roxana e la sua fedelissima Amy, dopo innumerevoli calamit\u00e0, piombano di nuovo in una condizione di estrema miseria, a cui forse un inesorabile disegno celeste le costringe per espiare le loro innumerevoli colpe."}
{"id": "688726", "revid": "77358", "url": "https://it.wikipedia.org/wiki?curid=688726", "title": "Primo assedio di Costantinopoli", "text": ""}
{"id": "688727", "revid": "2519", "url": "https://it.wikipedia.org/wiki?curid=688727", "title": "Comune di Pljevlja", "text": ""}
{"id": "688731", "revid": "729019", "url": "https://it.wikipedia.org/wiki?curid=688731", "title": "Terza Torre", "text": "Il Montale, o Terza Torre, \u00e8 una delle torri della Citt\u00e0 di San Marino, le quali sono simbolo della Repubblica omonima.\nIl Montale \u00e8 caratterizzato da una bella forma slanciata, ed ha una pianta pentagonale. Fino al XIII secolo la Terza Torre era un fortilizio staccato dalle altre due rocche e fu collegato ad esse nel 1320 da una possente muraglia, di cui sono ancora visibili alcune tracce.\nLa Torre, chiamata nei documenti d'archivio \"Palatium Montalis\", rivest\u00ec una grande importanza nelle lotte contro i Malatesta che possedevano il vicino castello di Fiorentino. Una campana segnalava alla popolazione i pericoli e l'arrivo di viandanti, ai quali era richiesto un pedaggio. Con la distruzione del castello malatestiano di Fiorentino nel 1479, il Montale fu abbandonato.\nTre successivi restauri hanno salvaguardato la torre nel corso dei secoli, precisamente nel 1743, 1817 e 1935, quest'ultimo ha dato alla fortezza la sua forma originaria.\nNella Torre c'\u00e8 una prigione, detta \"Fondo della Torre\", profonda sei metri e alla quale si pu\u00f2 accedere solo dall'alto.\nAl contrario delle altre due torri, non \u00e8 accessibile al pubblico, ma offre comunque ai visitatori un suggestivo panorama.\nIl Montale \u00e8 raffigurato sulle monete euro sammarinesi da un centesimo."}
{"id": "688734", "revid": "599013", "url": "https://it.wikipedia.org/wiki?curid=688734", "title": "Lam Kim Ngoc", "text": "Carriera.\nClub.\nA livello di club ha militato nel campionato italiano con le maglie dell'HC Belluno e dell'HC Agordo Hockey, formazione con cui partecip\u00f2 anche al campionato sovranazionale della EWHL.\nHa dovuto terminare la carriera a causa di un infortunio ai legamenti del ginocchio patito l'8 dicembre 2006 durante una gara della EWHL.\nNazionale.\nHa ottenuto la cittadinanza italiana nel corso della stagione 1995-1996, ed ha poi giocato 16 partite con la maglia della nazionale tra il 1997 e il 2003, compresi i mondiali del 2001 e del 2003."}
{"id": "688738", "revid": "2036687", "url": "https://it.wikipedia.org/wiki?curid=688738", "title": "George C. Scott", "text": "Biografia.\nFiglio di George Dewey Scott, dirigente della Buick, e di Agnes Slemp, all'et\u00e0 di otto anni rimase orfano della madre. Cresciuto con il padre, serv\u00ec nel Corpo dei Marines dal 1945 al 1949, principalmente come guardia d'onore alle sepolture militari al Cimitero nazionale di Arlington. Durante gli studi in giornalismo all'Universit\u00e0 del Missouri si appassion\u00f2 alla recitazione teatrale, laureandosi in inglese e teatro nel 1953.\nOttenuto un grande successo di pubblico e critica a Broadway con opere di Shakespeare come \"Riccardo III\" e \"Come vi piace\", divenne popolare con il film \"Anatomia di un omicidio\" (1959) di Otto Preminger, che gli valse la prima nomination agli Oscar come attore non protagonista. Attore dallo sguardo duro e magnetico, negli anni sessanta leg\u00f2 il suo nome ad alcune delle migliori produzioni dell'epoca, con memorabili interpretazioni di personaggi negativi, come quello di Bert Gordon in \"Lo spaccone\" (1961) di Robert Rossen e come il ridicolo e bellicoso generale Turgidson in \"\" (1964) di Stanley Kubrick. In quegli anni recit\u00f2 in pellicole di vario genere, come \"Due assi nella manica\" (1966) di Norman Panama, \"La Bibbia\" (1966) di John Huston e \"Petulia\" (1968) di Richard Lester.\nVinse il premio Oscar al miglior attore protagonista nel 1971 per l'interpretazione in \"Patton, generale d'acciaio\" (1970) di Franklin Schaffner, L'Oscar non fu ritirato dall'attore, che dichiar\u00f2 in una lettera all'Academy di non sentirsi in competizione con gli altri candidati. In seguito prese parte ad altri film di rilievo, come \"Anche i dottori ce l'hanno\" (1971) di Arthur Hiller, \"Il giorno del delfino\" (1973) di Mike Nichols, \"Hindenburg\" (1975) di Robert Wise, \"Il boxeur e la ballerina\" (1978) di Stanley Donen e \"La formula\" (1980) di John G. Avildsen. Nel 1996 interpret\u00f2 il capitano Edward Smith nella miniserie \"Titanic\". Nel 1998 vinse il Premio Emmy come miglior attore non protagonista in una serie o film per la TV per \"La parola ai giurati\". Continu\u00f2 a girare film fino alla morte, avvenuta il 22 settembre 1999, a 71 anni, per un aneurisma, dopo essere stato colpito negli anni ottanta da una serie di infarti. Fu sepolto nel cimitero Westwood Park Memorial, poco lontano dalle tombe di Walter Matthau e Jack Lemmon. \nVita privata.\nNel 1951 spos\u00f2 l'attrice Carolyn Hughes, da cui ebbe una figlia, Victoria, nata nel 1952; i due divorziarono nel 1955, quando Scott aveva instaurato una relazione con Karen Truesdell, da cui aveva avuto un'altra figlia, Michelle, nata nel 1954.\nDopo il divorzio dalla Hughes e la fine del rapporto con la Truesdell, nel 1955 si rispos\u00f2 con l'attrice Patricia Reed (che all'epoca aveva 16 anni), da cui ebbe due figli: Matthew (1957) e Devon (1958); i due divorziarono nel 1960, quando Scott si innamor\u00f2 dell'attrice Colleen Dewhurst, che spos\u00f2 nello stesso anno e dalla quale ebbe due figli: Alexander (1960) e Campbell (1961); i due divorziarono nel 1965, a causa del vizio dell'alcol dell'attore.\nNel 1966, sul set de \"La Bibbia\", conobbe Ava Gardner, con la quale ebbe una tempestosa relazione. In seguito si ricongiunse alla Dewhurst e i due si risposarono nel 1967, ma nel 1972 divorziarono nuovamente; nello stesso anno Scott si rispos\u00f2 con l'attrice Trish Van Devere. Dai vari matrimoni ebbe sei figli.\nDoppiatori italiani.\nNelle versioni in italiano dei suoi film, George C. Scott \u00e8 stato doppiato da:\nDa doppiatore \u00e8 stato sostituito da:"}
{"id": "688742", "revid": "125812652", "url": "https://it.wikipedia.org/wiki?curid=688742", "title": "Le relazioni pericolose (romanzo)", "text": "Le relazioni pericolose (\"Les Liaisons dangereuses\") \u00e8 un romanzo epistolare di Pierre-Ambroise-Fran\u00e7ois Choderlos de Laclos del 1782. Il romanzo narra le avventure di due libertini appartenenti alla nobilt\u00e0 francese del diciottesimo secolo, ed \u00e8 considerato uno dei capolavori della letteratura francese.\nTrama.\nIl visconte di Valmont, cinico seduttore, ha deciso di conquistare la castissima Madame de Tourvel. Confida il suo progetto alla marchesa de Merteuil, sua ex amante e sfrenata libertina. Sar\u00e0 lei a guidare a distanza le avventure di Valmont, imponendogli di rispettare il codice libertino. Gli consiglia innanzitutto di conquistare la timida C\u00e9cile de Volanges, appena uscita di convento e promessa a un uomo di cui la marchesa si vuole vendicare.\nC\u00e9cile si innamora del giovane Danceny, e Valmont riesce a sedurla ponendosi come intermediario tra lei ed il giovane.\nGrazie ad alcuni stratagemmi il visconte vince anche le resistenze di M.me de Tourvel riuscendo a possederla anche carnalmente; ci\u00f2 nonostante la marchesa lo obbliga a rompere quest'ultima relazione. Valmont scrive una lettera di rottura a M.me de Tourvel nella speranza, che risulter\u00e0 vana, di riottenere i favori della sua ex amante. La lotta fra i due libertini \u00e8 ormai inevitabile e la marchesa rivela a Danceny la relazione fra Valmont e C\u00e9cile. I due si battono in duello e Valmont muore, ma non prima di aver consegnato al giovane le lettere che smascherano le trame della marchesa di Merteuil. La marchesa, sfigurata dal vaiolo e conosciuta finalmente nella sua reale natura, si isola dalla societ\u00e0, mentre M.me de Tourvel e C\u00e9cile si ritirano in convento dove la prima morir\u00e0 poco dopo.\nTrasposizioni cinematografiche.\nIl capolavoro di Laclos ha fornito il soggetto a pi\u00f9 di un film. La versione pi\u00f9 celebre \u00e8 \"Le relazioni pericolose\" diretto nel 1988 da Stephen Frears, con Glenn Close (Mme de Merteuil), John Malkovich (Valmont), Michelle Pfeiffer (Mme de Tourvel), Uma Thurman (C\u00e9cile de Volanges) e Keanu Reeves (Danceny). La sceneggiatura di Christopher Hampton \u00e8 pubblicata, a cura di Masolino d'Amico nella \"Collezione di teatro\" di Einaudi, nel 1989.\nLa prima versione \u00e8 \"Le relazioni pericolose\", diretto nel 1959 da Roger Vadim, con G\u00e9rard Philipe, Jeanne Moreau, Annette Str\u00f8yberg, Boris Vian ecc.\nAltra versione \u00e8 \"Valmont\" di Milos Forman, con Colin Firth, Annette Bening, Meg Tilly, Fairuza Balk. Il film, del 1989, ha ricevuto una nomination all'Oscar e ha vinto nel 1990 il premio C\u00e9sar per i migliori costumi.\nUn'interpretazione in chiave moderna e statunitense \u00e8 rappresentata da \"Cruel Intentions\", un film del 1999 diretto da Roger Kumble, con Ryan Phillippe (Sebastian Valmont), Sarah Michelle Gellar (Kathryn Merteuil) e Reese Witherspoon (Annette Hargrove).\nUn'interpretazione in chiave asiatica \u00e8 invece rappresentata da Untold Scandal (Scandalo mai raccontato) del regista sudcoreano E J-yong.\nNel 2016 la tv brasiliana Globo ha trasmesso la miniserie \"Liga\u00e7\u00f5es Perigosas\" scritta da Manuel Dias, un'interpretazione del romanzo ambientata nel Brasile degli anni venti del XX secolo.\nOpera lirica.\nNel 2019 \u00e8 andato in scena, all'Aja, per opera2day, una versione operistica delle Liaisons Dangereuses, con titolo inglese \u201cDangerous Liaisons\u201d. L\u2019idea \u00e8 stata di Serge van Vaggel che, oltre a curare la regia, ha selezionato le arie scegliendo tra le pi\u00f9 famose pagine musicali di Vivaldi, il restante della parte musicale \u00e8 stato affidato a Vanni Moretto che ha composto i recitativi collegandoli magistralmente alla musica gi\u00e0 esistente. Il libretto Italiano \u00e8 stato scritto da Stefano Simone Pintor, il direttore musicale \u00e8 stato Hern\u00e0n Schvartzman, la Marchesa di Merteuille \u00e8 stata interpretata dal contralto napoletano Candida Guida."}
{"id": "688744", "revid": "122656926", "url": "https://it.wikipedia.org/wiki?curid=688744", "title": "Epimeteo (astronomia)", "text": "Epimeteo (in greco \u0395\u03c0\u03b9\u03bc\u03b7\u03b8\u03b5\u03cd\u03c2), o Saturno XI, \u00e8 un satellite naturale di Saturno. Deve il suo nome al titano Epimeteo della mitologia greca, figlio di Giapeto e di Climene.\nScoperta.\nEpimeteo occupa essenzialmente la stessa orbita di Giano. Gli astronomi ritenevano inizialmente che ci fosse un solo corpo celeste in quell'orbita e incontravano difficolt\u00e0 nel determinare le caratteristiche orbitali, tentando di conciliare le osservazioni di due corpi distinti considerandole come un oggetto singolo.\n\u00c8 stato osservato da Audouin Dollfus il 15 dicembre 1966, che propose il nome \"Giano\" (Janus). Il 18 dicembre Richard Walker effettu\u00f2 un'osservazione simile e per questo oggi viene riconosciuto come scopritore. Tuttavia all'epoca si pensava che ci fosse un solo satellite, conosciuto ufficiosamente come \"Giano\", che occupava quell'orbita.\nDodici anni dopo, nell'Ottobre 1978, Stephen M. Larson e John W. Fountain capirono che le osservazioni del 1966 potevano essere spiegate dalla presenza di due oggetti distinti (Giano ed Epimeteo) che condividevano orbite molto simili. Questa ipotesi venne confermata nel 1980 dalla sonda \"Voyager 1\", quindi Walker, Larson e Fountain vengono ufficialmente considerati come co-scopritori di Epimeteo.\nLa scoperta della sonda \"Voyager\" era stata chiamata temporaneamente S/1980\u00a0S\u00a03, e venne chiamata ufficialmente \"Epimeteo\" nel 1983, Il nome Giano fu approvato dalla IAU nello stesso anno, anche se il nome era stato usato ufficiosamente fin dalla proposta di Dollfus dal 1966.\nRelazioni tra le orbite di Epimeteo e Giano.\nGiano ed Epimeteo sono \"co-orbitali\", cio\u00e8 condividono la stessa orbita; il raggio orbitale di Giano \u00e8 attualmente solo di 50\u00a0km inferiore a quello di Epimeteo, un valore inferiore alle dimensioni del satellite stesso. In base alle leggi di Keplero, l'orbita pi\u00f9 corta viene completata in un tempo pi\u00f9 breve, ma la differenza \u00e8 di soli 30 secondi. Tuttavia il satellite pi\u00f9 interno si allontana da Saturno ogni giorno di \u00bc\u00b0.\nTuttavia quando il satellite interno si avvicina al satellite esterno la loro mutua attrazione gravitazionale aumenta la quantit\u00e0 di moto della luna interna e indebolisce quella esterna. A questo punto il satellite esterno perde una quantit\u00e0 di moto uguale e scende in un'orbita inferiore, accelerando. Quindi i satelliti si \"scambiano\" le orbite e si separano nuovamente, senza sorpassarsi e senza neppure avvicinarsi eccessivamente dato che la loro distanza non \u00e8 mai inferiore a 10.000\u00a0km. Lo scambio avviene una volta ogni circa quattro anni, le ultime si sono verificate nel Gennaio 2006, 2010, 2014 e 2018 mentre la prossima si verificher\u00e0 nel 2022. Date le differenze di massa, l'orbita Giano \u00e8 aumentata di circa 20\u00a0km e quella di Epimeteo diminuita di circa 80\u00a0km. In base alle attuali conoscenze, questa disposizione \u00e8 unica nel sistema solare.\nQuesta relazione tra le orbite pu\u00f2 essere compresa come un'applicazione del problema dei tre corpi, dove il terzo corpo \u00e8 costituito da Saturno e le due lune hanno approssimativamente la stessa dimensione.\nGli asteroidi troiani e l'orbita a ferro di cavallo di 3753 Cruithne rispetto alla Terra costituiscono altri esempi di questo problema, oltre a dozzine di altri oggetti.\nCaratteristiche fisiche.\nSu Epimeteo sono presenti diversi crateri con diametri maggiori di 30\u00a0km, assieme a piccole e grandi creste e solchi. L'estesa craterizzazione indica che Epimeteo dovrebbe essere piuttosto antico. Potrebbe derivare, assieme a Giano, da un singolo corpo successivamente disgregatosi in due oggetti distinti; in questo caso la disgregazione deve essere avvenuta nella fase iniziale della formazione del sistema satellitare. Dalla sua densit\u00e0 molto bassa e dalla sua relativamente alta albedo, si pensa che si tratti di un corpo ghiacciato e poroso, tuttavia questi dati non sono certi, e devono essere confermati.\nIl polo sud mostra quelli che sembrano i resti di un grande cratere da impatto che copriva gran parte della superficie del satellite e che potrebbe spiegare la forma un po' appiattita della parte meridionale di Epimeteo.\nSembra che ci siano due tipi di terreno: il primo scuro e liscio, il secondo pi\u00f9 brillante, un po' pi\u00f9 giallastro e fratturato. \u00c8 possibile che il materiale pi\u00f9 scuro sia scivolato lungo i pendii e che abbia un contenuto di ghiaccio inferiore al materiale pi\u00f9 chiaro. Entrambi potrebbero comunque contenere ghiaccio d'acqua.\nAnello di polveri.\nNella regione di spazio occupata da Epimeteo e Giano \u00e8 presente un tenue anello di polveri, come \u00e8 stato rivelato dalle immagini in luce diffusa diretta riprese dalla sonda Cassini nel 2006. Questo anello ha un diametro di circa 5.000\u00a0km. L'anello \u00e8 formato dalle polveri emesse dalla superficie del satellite in seguito ad impatti meteoritici, polveri che vanno a formare un anello diffuso attorno al percorso orbitale."}
{"id": "688749", "revid": "729019", "url": "https://it.wikipedia.org/wiki?curid=688749", "title": "Guardia di Rocca Nucleo Uniformato", "text": "La Guardia di Rocca Nucleo Uniformato \u00e8 un Corpo militare della Repubblica di San Marino.\nOrigini del Corpo.\nLa Guardia di Rocca Nucleo Uniformato, Corpo ripristinato nel 1959 con l'attuale denominazione, trae le sue origini dal Corpo militare della Guardia di Rocca istituito il 26 maggio 1754, con Decreto Reggenziale, il cui ruolo era di controllare i confini ed il carcere di San Marino che fino al 1969 era nella Prima Torre (Rocca) ed a comandare era una guardia castellana della Rocca, che aveva anche il potere di eleggere un ufficiale subalterno con una squadra di 12 militi con il titolo di Squadra di Soccorso.\nIl 12 settembre 1755 le squadre divennero 2 da 12 militi ognuna, e il loro ruolo d'iscrizione degli effettivi era \"della Milizia di Rocca\" o \"di Soccorso\"\nNel 1762 al Corpo venne affidato anche il servizio di guardia d'onore e di sicurezza al Palazzo Pubblico.\nLa Guardia di Rocca Nucleo Uniformato all'inizio della sua ricostituzione (1959) ebbe il compito di vigilanza ai confini della Repubblica e di prestare servizio di guardia all'ingresso del Palazzo Pubblico, funzioni ora ampliate con un servizio di sorveglianza e sicurezza esteso anche a Palazzo Begni (Segreteria di Stato per gli Affari Esteri); ha, inoltre, poteri di controllo di Polizia Doganale e funzioni di Polizia Giudiziaria.\nDal 2005 fa parte dell'Interpol.\nFunzioni e Servizi.\nI Servizi espletati dal Corpo sono:\nCon Legge 13 novembre 1987 sono attribuite alla Guardia di Rocca anche le mansioni di \u00abAgenti di Polizia giudiziaria\u00bb.\nGradi.\nUfficiali\nSottufficiali\nGraduati e Militi"}
{"id": "688750", "revid": "729019", "url": "https://it.wikipedia.org/wiki?curid=688750", "title": "Battaglia di Akroinon", "text": "La battaglia di Akroinon fu combattuta ad Akroinon, nella parte occidentale dell'Anatolia, nel 740 fra un esercito omayyade, condotto da Abdallah al-Battal e al-Malik ibn Shu'aib, e le forze bizantine, comandate da Leone III Isaurico e suo figlio, il futuro Costantino V.\nLo scontro ebbe come esito una vittoria decisiva bizantina che, insieme alle sconfitte patite dal califfato omayyade sugli altri fronti e alla sua instabilit\u00e0 interna che port\u00f2 alla rivoluzione abbaside, contribu\u00ec a far cessare per circa un trentennio le imponenti incursioni arabe nell'Asia Minore.\nContesto storico.\nFin dall'inizio dell'espansione islamica, l'Impero bizantino, essendo lo stato pi\u00f9 grande, ricco e forte militarmente confinante con il Califfato in via di espansione, \u00e8 sempre stato il nemico primario dei Musulmani. In seguito alla disastrosa Battaglia di Sebastopoli, i Bizantini si erano da allora tenuti sulla difensiva, mentre le armate musulmane sferravano regolari incursioni nell'Anatolia bizantina. In seguito al loro fallito tentativo di conquistare la capitale bizantina, Costantinopoli, nel 717\u2013718, gli Umayyadi per un breve periodo rivolsero la loro attenzione altrove. Dal 720/721 in poi, tuttavia, le incursioni musulmane nell'Anatolia bizantina ripresero con uno schema regolare: ogni estate sarebbero state lanciate una o due campagne (pl. \"\u1e63aw\u0101'if\", sing. \"\u1e63\u0101'ifa\"), talvolta accompagnate da un attacco navale e/o seguite da spedizioni invernali (\"shaw\u0101t\u012b\"). I Musulmani non miravano pi\u00f9 alla conquista permanente dei territori invasi, ma al saccheggio e all'acquisizione di un grande bottino di guerra, con devastazioni delle campagne e attacchi occasionali alle fortificazioni o ai centri maggiori. Le incursioni di questo periodo erano anche limitate in larga misura al plateau centrale anatolico (principalmente in Cappadocia), e solo raramente raggiungevano le coste periferiche.\nSotto il pi\u00f9 aggressivo Califfo Hisham ibn 'Abd al-Malik (r.\u00a0723\u2013743), queste incursioni divennero pi\u00f9 pericolose e vennero condotte dai generali pi\u00f9 abili del Califfato, tra cui alcuni principi della dinastia umayyade, come Maslama ibn Abd al-Malik o i figli stessi di Hisham Mu'awiyah, Maslamah e Sulayman. Gradualmente, tuttavia, i successi musulmani divennero sempre pi\u00f9 diradati, anche perch\u00e9 erano impegnati in un altro conflitto contro la popolazione dei Cazari. Le incursioni continuarono, ma le cronache arabe e bizantine menzionano con frequenza sempre minore le espugnazioni di fortezze e citt\u00e0. Nonostante tutto, una grande vittoria contro i Cazari nel 737 permise agli Arabi di porre fine alla guerra su quel fronte, consentendo loro di intensificare le loro incursioni contro l'Impero bizantino: nel 738 e nel 739 Maslamah ibn Hisham consegu\u00ec diversi successi contro i Bizantini tra cui l'espugnazione della citt\u00e0 di Ancira. Nel 740 Hisham effettu\u00f2 la spedizione pi\u00f9 imponente del suo regno, affidandone il comando al figlio Sulayman.\nBattaglia.\nSecondo la \"Cronaca\" di Teofane Confessore, l'esercito umayyade ammontava in tutto a uomini. uomini armati alla leggera sotto il comando di al-Ghamr ibn Yazid vennero inviati a saccheggiare la costa occidentale, seguiti da soldati sotto Abdallah al-Battal e al-Malik ibn Su'aib che marciarono verso Akroinon, mentre la forza principale di circa soldati (quest'ultima cifra \u00e8 certamente esagerata e inattendibile), sotto il comando di Sulayman ibn Hisham, saccheggi\u00f2 la Cappadocia.\nL'Imperatore Leone si scontr\u00f2 con il secondo esercito presso Akroinon. I dettagli della battaglia non sono noti, ma l'Imperatore consegu\u00ec una netta vittoria: entrambi i comandanti arabi caddero in battaglia, insieme alla maggior parte del loro esercito. Circa , tuttavia, continuarono a resistere e riuscirono a condurre una ritirata ordinata a Synnada, dove si unirono a Sulayman. Gli altri due eserciti devastarono le campagne incontrastati, ma senza riuscire a conquistare alcuna citt\u00e0 o fortezza. Inoltre, l'esercito arabo soffr\u00ec una grave carestia e si trov\u00f2 in carenza di rifornimenti, e quindi fu costretto a ritornare in Siria. Secondo l'opera storica dello storico arabo cristiano del X secolo Agapio, i Bizantini catturarono prigionieri di guerra nel corso di questa spedizione.\nConseguenze.\nLa vittoria a Akroinon costitu\u00ec un successo importante per i Bizantini, in quanto si tratt\u00f2 della prima vittoria a larga scala ottenuta in una battaglia in campo aperto contro gli Arabi. Interpretandola come testimonianza del favore divino nei suoi confronti, Leone rafforz\u00f2 la propria convinzione di dover portare avanti la sua politica iconoclastica adottata alcuni anni prima (726). A breve termine, questo successo spian\u00f2 la strada a incursioni offensive bizantine in territorio arabo: nel 741 i Bizantini attaccarono l'importante base araba di Melitene. Nel 742 e nel 743, tuttavia, gli Umayyadi approfittarono di una guerra civile scoppiata a Bisanzio tra l'Imperatore Costantino V e l'usurpatore Artavasde e sferrarono incursioni in Anatolia senza trovare opposizione, ma le fonti arabe non riportano nessun altro risultato importante.\nLa sconfitta araba a Akroinon \u00e8 stata tradizionalmente definita una battaglia \"decisiva\" e \"punto di svolta\" nelle guerre arabo-bizantine, in quanto allent\u00f2 la pressione araba su Bisanzio. Altri studiosi tuttavia, dallo studioso siriano dell'inizio XX secolo E.W. Brooks a studiosi pi\u00f9 recenti come Walter Kaegi e Ralph-Johannes Lilie, non concordano con ci\u00f2, sostenendo che Akroinon coincise non solo con altri rovesci pesanti subiti dagli Arabi nelle pi\u00f9 remote province del Califfato, che esaur\u00ec le sue risorse militari sovraestese, ma anche con turbolenze interne dovute alle guerre civili e alla Rivoluzione abbaside. Comunque, gli attacchi arabi contro l'Impero bizantino negli anni 740 furono inefficaci e finirono presto col cessare completamente. Costantino V fu in grado di approfittare del collasso del Califfato Umayyade lanciando una serie di spedizioni in Siria e assicurarsi l'ascesa bizantina sulla frontiera orientale, che dur\u00f2 fino agli anni 770.\nNel mondo musulmano, la memoria del comandante arabo sconfitto, Abdallah al-Battal, fu preservata, e divenne uno dei pi\u00f9 grandi eroi dei poemi epici arabi e successivamente turchi come \"Battal Gazi\"."}
{"id": "688751", "revid": "2084998", "url": "https://it.wikipedia.org/wiki?curid=688751", "title": "General Alvear (Mendoza)", "text": "General Alvear \u00e8 il capoluogo del dipartimento omonimo nella provincia di Mendoza, nell'Argentina occidentale.\nGeografia.\nGeneral Alvear \u00e8 situata sulle sponde del fiume Atuel, a 290 km a sud-est del capoluogo provinciale Mendoza.\nStoria.\nFondata il 12 agosto del 1914, \u00e8 intitolata a Carlos Mar\u00eda de Alvear, militare e direttore supremo delle Province Unite del R\u00edo de la Plata. \nInfrastrutture e trasporti.\nGeneral Alvear \u00e8 un importante snodo stradale in quanto situata all'intersezione tra la strada nazionale 143, che unisce la provincia di Mendoza a quella di La Pampa, e la strada nazionale 188, che unisce l'est di Mendoza alla provincia di San Luis e a quella di Buenos Aires."}
{"id": "688755", "revid": "1318658", "url": "https://it.wikipedia.org/wiki?curid=688755", "title": "Carli", "text": "Persone.\nCarli \u00e8 un cognome italiano che pu\u00f2 riferirsi a:"}
{"id": "688756", "revid": "124261354", "url": "https://it.wikipedia.org/wiki?curid=688756", "title": "Rupert Giles", "text": "Rupert Edmund Giles \u00e8 un personaggio della serie televisiva \"Buffy l'ammazzavampiri\".\n\u00c8 interpretato da Anthony Head, doppiato in italiano da Stefano Benassi, durante tutta la serie. L'attore avrebbe dovuto interpretarlo anche nello spin-off \"Ripper (Squartatore)\", ma la serie non \u00e8 mai stata prodotta.\nBiografia del personaggio.\nAntefatti.\nRupert Giles proviene da una ricca famiglia londinese. Sua nonna e suo padre sono stati Osservatori prima di lui e lo hanno sempre indirizzato verso quella carriera. Da giovane Giles \u00e8 stato uno scapestrato, un ribelle che si faceva chiamare lo Squartatore (\"Ripper\") che beveva e faceva largo uso della magia nera. In un rito avviato con alcuni compagni tra cui Ethan Rayne, il gruppo invoc\u00f2 il demone Eyghon e quando questo uccise il compagno Randall, Rupert decise di mettere la testa a posto e studiare per diventare Osservatore.\nPrima stagione.\nNella prima stagione lavora come bibliotecario nel liceo di Sunnydale e avvicina subito Buffy Summers per cercare d'istruirla al meglio sulla sua missione. Il composto gentleman inglese si ritrova per\u00f2 ad avere a che fare con la ribelle e rivoluzionaria Buffy che non intende sottostare alle regole della Cacciatrice. Cos\u00ec seppur contrario all'inizio, in seguito permette che la ragazza venga aiutata in qualche modo anche dai suoi amici Willow e Xander. Ben presto l'uomo diventer\u00e0 una figura di riferimento per il gruppo, e in particolare per Buffy arriver\u00e0 quasi a sostituirsi alla figura paterna del tutto assente nella vita della ragazza.\nNell'episodio \"Il male nella rete\" far\u00e0 la conoscenza della signorina Jenny Calendar, la professoressa del corso d'informatica. Tra i due scatta subito un'intesa destinata a evolversi nelle stagioni successive.\nL'attaccamento di Giles per la sua cacciatrice viene messo in evidenza fin dalla puntata finale della prima stagione: ne \"La profezia\", infatti, l'uomo tiene nascosta a Buffy l'esistenza della profezia secondo cui dovr\u00e0 morire a 16 anni per mano del Maestro, e con Angel cerca un modo per scongiurarla. Per fortuna Buffy non \u00e8 tanto facile da uccidere e mentre Giles, Jenny, Cordelia e Willow combattono contro la bocca dell'inferno, la ragazza uccide il nemico.\nSeconda stagione.\nAll'inizio della seconda stagione, nell'episodio \"Pezzi di ricambio\", Rupert ha il suo primo appuntamento con Jenny, che finir\u00e0 con il tentativo di alcuni studenti di trasformare Cordelia nella sposa di un novello Frankenstein. I due ci riprovano ma la loro storia non \u00e8 destinata ad un buon fine e nell'episodio \"Oscurit\u00e0\", Giles viene cacciato dal demone Eyghon che \u00e8 ritornato per prendere possesso di un nuovo corpo e a farne le spese \u00e8 Jenny che viene posseduta. Nonostante Giles riesca a salvarla, la donna decide di prendersi una pausa dal loro rapporto.\nI due si riconciliano nell'episodio \"Il fidanzato di mamma\", ma la verit\u00e0 sulla donna provoca una nuova frattura. In \"Un attimo di felicit\u00e0\", dopo che Angel ha perso l'anima, Jenny rivela di essere Janna della trib\u00f9 zingara dei Kalderash, (coloro che discendono dagli zingari che maledissero il vampiro cento anni prima) e di essere stata mandata l\u00ec per sorvegliare che Angel non raggiungesse mai la felicit\u00e0. Giles non riesce a perdonarle la menzogna e il fatto di non essere stata completamente sincera con lui, rischiando anche di mettere in pericolo Buffy. I due si dividono nuovamente e non avranno pi\u00f9 occasione di rimediare.\nIn \"Passioni\", Angelus uccide Jenny e un Giles furioso va da lui cercando vendetta (mostrando tra l'altro che Lo Squartatore \u00e8 ancora parte di lui) e solo l'intervento di Buffy lo salva dalle grinfie del vampiro.\nOrmai Angelus \u00e8 diventato inarrestabile e vuole scatenare la fine del mondo, cos\u00ec Willow usando gli appunti di Jenny cerca di restituire l'anima al vampiro. Purtroppo il gruppo viene attaccato e Giles \u00e8 rapito dai nemici che intendono usarlo per scoprire come attivare il rituale che scatener\u00e0 l'apocalisse. Angelus lo tortura barbaramente ma \u00e8 Drusilla, la vampira del gruppo, a farlo parlare dopo averlo ipnotizzato cos\u00ec che la vedesse con le sembianze di Jenny. L'uomo verr\u00e0 poi salvato da Xander, ma non potr\u00e0 impedire che Buffy, sconvolta per aver ucciso l'amato, scappi da Sunnydale.\nTerza stagione.\nLa terza stagione si apre con Giles che cerca di rintracciare la sua protetta, venendo anche accusato da Joyce Summers di essere il responsabile dei problemi della figlia. Quando infine Buffy ritorna l'uomo l'accoglie a braccia aperte e tra i due ritorna ad esserci lo stesso rapporto di prima.\nNell'episodio \"L'incantesimo\" Giles mostra nuovamente l'affetto paterno che prova per la ragazza inventando un rito solo per farle superare la perdita dell'amato. Ne \"I dolci della banda\" a causa di alcune barrette di cioccolata stregate ci verr\u00e0 mostrato anche come era Giles da giovane quando era lo \"Squartatore\": in quell'occasione l'uomo vivr\u00e0 anche un fugace e piuttosto erotico rapporto con Joyce.\nLa fiducia tra Osservatore e Cacciatrice verr\u00e0 messa a dura prova da due eventi: il ritorno di Angel e il test per i diciotto anni di Buffy. In \"Rivelazioni\" Xander scopre che Angel \u00e8 resuscitato e che Buffy lo ha tenuto nascosto senza rivelare niente agli altri. Giles sar\u00e0 particolarmente ferito dalla vicenda dato che il vampiro \u00e8 responsabile della morte della sua amata Jenny. In \"Compleanno di terrore\", Giles deve sottoporre Buffy al Cruciamentum (un test che ogni cacciatrice deve superare al compiersi dei suoi diciotto anni) e cos\u00ec senza rivelarle nulla della prova la priva dei suoi poteri e anche quando la ragazza cerca conforto in lui per capire che le sta succedendo l'uomo continua a nasconderle al verit\u00e0. Arriver\u00e0 a spiegarle tutto quando il vampiro che Buffy deve affrontare rapisce sua madre e per questo verr\u00e0 licenziato dal Consiglio degli Osservatori.\nNonostante a Buffy venga assegnato il nuovo Osservatore Wesley Wyndam-Pryce, Giles continua a rimanere a Sunnydale come bibliotecario e punto di riferimento per il gruppo della cacciatrice. Anche nella battaglia finale contro il sindaco Richard Wilkins Giles sar\u00e0 al fianco di Buffy e quando la ragazza offrir\u00e0 il suo sangue per salvare Angel, l'uomo agir\u00e0 come un vero e proprio padre.\nQuarta stagione.\nCon l'inizio delle quarta stagione Giles \u00e8 ufficialmente un disoccupato: dopo che il Consiglio si \u00e8 rifiutato di aiutarli a salvare Angel nella stagione precedente, Buffy ha rinunciato alla guida del Consiglio e alla supervisione di un Osservatore, e ora che la ragazza frequenta il college lui non pu\u00f2 pi\u00f9 seguirla come prima. Quando Buffy avr\u00e0 bisogno di assistenza gliela fornir\u00e0, ma vivr\u00e0 anche una forte gelosia per la professoressa Walsh che verr\u00e0 elogiata spesso dalla giovane. Nell'episodio \"Un uomo nuovo\", verr\u00e0 trasformato da Ethan Rayne in un demone con la conseguenza di venire braccato dall'Organizzazione e aiutato da Spike. Alla fine Buffy sapr\u00e0 riconoscerlo osservando solo i suoi occhi, segno che nessuno potr\u00e0 prendere il posto dell'uomo nel suo cuore.\nQuinta stagione.\nNella quinta stagione Giles decide di allontanarsi da Buffy pensando di non poterle essere pi\u00f9 di alcun aiuto, ma quando la ragazza gli chiede di aiutarla a capire meglio cosa significhi essere una Cacciatrice l'uomo decide di rimanere e diventa il titolare del negozio di arti magiche che funger\u00e0 da \"base\" per il gruppo. Quando Buffy scopre che sua sorella Dawn \u00e8 la Chiave si confida con Giles e Joyce sottolineando nuovamente il ruolo paterno dell'uomo.\nIn \"Il controllo\" Giles viene nuovamente reintegrato nel Consiglio degli Osservatori, a cui lui e Buffy si erano rivolti per avere informazioni su Glory, la divinit\u00e0 infernale contro cui combattono nel corso della stagione.\nNell'episodio \"Un corpo freddo\" quando Buffy si ritrover\u00e0 con sua madre morta per via di un tumore, Giles le fornir\u00e0 nuovamente assistenza e aiuto come solo un padre pu\u00f2 dare.\nQuando la battaglia con Glory raggiunger\u00e0 livelli catastrofici nell'episodio \"Spirale di violenza\", Giles verr\u00e0 ferito gravemente, ma riuscir\u00e0 a mettersi in sesto per il finale di stagione e ne \"Il dono\" strangoler\u00e0 la parte umana della dea infernale (il tutto sommato innocente e \"vittima\" Ben), per assicurarsi che non possa pi\u00f9 nuocere a Buffy, confermando la propria spietatezza e il sangue freddo. Purtroppo la cacciatrice morir\u00e0 per salvare il mondo.\nSesta stagione.\nDopo la morte di Buffy, nel primo episodio della sesta stagione Giles decide di tornare in Inghilterra, ma viene richiamato quasi subito in seguito alla resurrezione della giovane a opera dei suoi amici. In quell'occasione Giles scopre che il gruppo si \u00e8 servito di un rito oscuro e inizia a sospettare che Willow, per la quale ha un affetto paterno tale e quale a Buffy, stia perdendo il controllo della magia.\nIn \"Allagamento\" offre anche il suo sostegno economico a Buffy, che deve far fronte varie spese e a un conto in rosso in seguito alle morte di Joyce, e quando in \"La vita \u00e8 un Musical\" Buffy rivela di essere stata strappata dal paradiso e che tornare a vivere \u00e8 un dolore fortissimo, Giles capisce che deve lasciarla sola in modo che trovi nuovamente la sua strada e una ragione per andare avanti. In \"Tabula rasa\" parte di nuovo per l'Inghilterra e far\u00e0 ritorno solo negli episodi finali della stagione.\nRicompare in \"Due da eliminare\", dopo essere stato messo in guardia da una congrega di streghe che Willow \u00e8 stata corrotta dai suoi poteri, e ingaggia un combattimento con la giovane, venendo sopraffatto assieme a Buffy ed Anya dai terribili poteri della strega, al seguito del quale il negozio di magia viene distrutto.\nSettima stagione.\nAll'inizio della settima stagione Giles \u00e8 in Inghilterra dove ha trascorso l'intera estate con Willow per cercare di farle riprendere il controllo dei suoi poteri di strega.\nIn seguito agli attacchi degli agenti del Primo (il \u201cbig bad\u201d della stagione), la base del Consiglio viene distrutta e la maggior parte degli Osservatori uccisi, cos\u00ec in \"Ombre della notte\" Giles ritorna a Sunnydale con un manipolo di cacciatrici in addestramento e alcuni volumi che spera possono essere utili contro il nemico.\nNel corso dei vari episodi Giles riassume il suo ruolo di mentore e guida per il gruppo e per le varie cacciatrici che si aggiungono a loro. Nell'episodio conclusivo della serie il gruppo di Buffy vince la battaglia contro il Primo, e si mettono poi in viaggio per l'Europa cercando le cacciatrici risvegliatesi per addestrarle.\nNella quinta stagione di \"Angel\" scopriamo che Giles sta cercando di ricostruire il Consiglio degli Osservatori e che Andrew Wells \u00e8 un suo allievo che studia per diventare Osservatore.\nOttava stagione.\nDopo la distruzione di Sunnydale, Giles aiuter\u00e0 Buffy a ricostruire il Consiglio Degli Osservatori per fonderlo alla Scooby Gang di modo da far nascere l'organizzazione anti vampiri diffusa in ogni parte del mondo e capitanata proprio dalla sua protetta. In seguito si diriger\u00e0 in giro per il mondo senza una base fissa per trovare ed addestrare le nuove cacciatrici, nonch\u00e9 per sventare complotti demoniaci e trovare informazioni utili. Tuttavia si terr\u00e0 sempre in contatto con Buffy e gli altri.\nScoperto il piano ordito da Lady Genevieve e dallo stregone Roden per uccidere Buffy, si alleer\u00e0 con Faith e la far\u00e0 infiltrare nell'alta societ\u00e0 per avvicinarla all'aristocratica; il piano avr\u00e0 buon esito e i due riusciranno ad uccidere i cospiratori (che si scoprono in seguito essere mossi da Twilight). Tuttavia Buffy venuta a sapere del piano e di come l'uomo l'abbia esclusa da tutto ci\u00f2 in favore di Faith si arrabbier\u00e0 molto con lui.\nVisto l'esito della missione Faith decide di restare a lavorare al fianco di Giles per impedire altri casi simili. I due inizieranno quindi a lavorare fianco a fianco, seppur con molte divergenze, reclutando ed addestrando le Cacciatrici disagiate e bisognose di aiuto come \u00e8 stata Faith.\nQuando la guerra tra Twilight e Buffy entrer\u00e0 nel vivo lui e la nuova protetta si uniranno alla battaglia, in questa occasione l'uomo si ricongiunger\u00e0 alla Cacciatrice e la seguir\u00e0 fin sull'Himalaia, dove incontreranno Oz per imparare a sopprimere la magia interiore che permette a Twilight di localizzarle; tuttavia il nemico le trover\u00e0 comunque e dopo un'estenuante battaglia in cui la soppressione dei poteri determiner\u00e0 uno svantaggio enorme riuscir\u00e0 a metterli in ginocchio e catturare Giles, Faith e Andrew.\nTeletrasportato nella base di Twilight, sar\u00e0 salvato da morte certa dall'intervento di Buffy; rivelando di essere a conoscenza del piano superiore universale che i due stanno inconsapevolmente mettendo in atto. Quando il nemico si riveler\u00e0 essere Angel e ascender\u00e0 con Buffy ad una dimensione superiore rendendo l'attuale sacrificabile, egli combatter\u00e0 al fianco dei compagni per difendere il proprio mondo dai demoni transdimensionali che lo invaderanno.\nQuando il gruppo torner\u00e0 a Sunnydale alla ricerca del \"Seme delle Meraviglie\", seguendo il piano escogitato da Spike, Angel sar\u00e0 posseduto dall'essenza dell'universo neonato ed affronter\u00e0 Buffy per impedire che questa nuoccia al Seme. Giles, desideroso di fermare la guerra in atto e salvare la sua pupilla, si impadronir\u00e0 allora della falce della guardiana e tenter\u00e0 di distruggere l'artefatto; tuttavia sar\u00e0 ostacolato dal posseduto Angel, il quale gli romper\u00e0 l'osso del collo a mani nude uccidendolo sul colpo.\nPer vendicare la morte del suo mentore Buffy, furibonda, distrugger\u00e0 il Seme e rimuover\u00e0 la magia dal mondo.\nPoteri e abilit\u00e0.\nGiles dispone di una vastissima conoscenza in fatto dei diversi tipi di demoni, vampiri ed altre creature delle tenebre, inoltre dispone di una conoscenza enorme della magia, sia che questa sia bianca, sia che sia nera. \u00c8 in grado di praticare incantesimi anche di alto livello e riti evocativi e protettivi. Inoltre ha pi\u00f9 volte mostrato di riuscire a comprendere il tipo di magia utilizzato da altri ed il modo di neutralizzarla.\nGiles dispone di un'intelligenza molto fuori dall'ordinario, ed \u00e8 un esperto programmatore e stratega capace di improvvisare un piano efficace in pochi istanti e progettarne uno inattaccabile in circostanze di tempo maggiori. \u00c8 un uomo pieno di risorse che sa come uscire da ogni situazione ed ha diverse conoscenze nell'ambito dell'occulto in quasi ogni paese del mondo.\nGiles \u00e8 poliglotta ed oltre all'inglese parla correttamente il giapponese, il cinese, il cantonese, il greco, il tedesco ed il gaelico. Inoltre conosce alla perfezione svariate lingue morte come il latino, il greco antico e il sumero e dispone delle conoscenze basilari di francese ed italiano.\nGiles \u00e8 inoltre abile nelle pratiche di combattimento che sono insegnate alle cacciatrici in quanto ne \u00e8 l'allenatore. Tra le sue tante conoscenze specifiche di corpo a corpo figurano inoltre il jujitsu, l'aikid\u014d e la boxe. Nonostante sia sprovvisto dei superpoteri tipici della Cacciatrice inoltre, Giles \u00e8 uno dei pochi umani capaci di affrontare e vincere un vampiro con le proprie, inferiori, forze. Non violento per natura, Giles ha tuttavia una vasta ed impeccabile competenza balistica con spade, coltelli, lance, asce, balestre ed un'indefinita vastit\u00e0 di altre armi medievali.\nNella sesta stagione Giles viene dotato dal consiglio degli Osservatori di poteri magici presi a prestito da una congrega di streghe loro affiliate. Tramite l'utilizzo di questi poteri riesce a contrastare perfino Willow sebbene questi siano solo una facolt\u00e0 temporanea persa dopo pochi episodi.\nGiles inoltre ha un innato istinto benevolo che lo porta a comprendere con facilit\u00e0 le turbe altrui ed a riuscire sempre a trovare la maniera di essere di conforto."}
{"id": "688757", "revid": "73537", "url": "https://it.wikipedia.org/wiki?curid=688757", "title": "Battaglia di Akronion", "text": ""}
{"id": "688758", "revid": "2519", "url": "https://it.wikipedia.org/wiki?curid=688758", "title": "Comune di Plav", "text": ""}
{"id": "688765", "revid": "729019", "url": "https://it.wikipedia.org/wiki?curid=688765", "title": "Corpo della gendarmeria della Repubblica di San Marino", "text": "Ad esclusione dell\u2019Ufficiale Comandante, gli appartenenti al Corpo della Gendarmeria rivestono la qualifica di Ufficiali di Polizia Giudiziaria. Il Corpo della gendarmeria fa parte dei corpi militari ed \u00e8 una delle forze dell'ordine della Repubblica di San Marino.\nLa Gendarmeria, fondata nel 1842, \u00e8 autorit\u00e0 di polizia di sicurezza e di polizia giudiziaria, polizia amministrativa, competente per i pubblici spettacoli, le armi, gli stranieri. Per reclutamento, stato ed avanzamento del personale nonch\u00e9 amministrazione e logistica, servizi d'onore e scorte dipende dalla Segreteria di Stato per gli affari esteri e politici mentre per l'ordine e la sicurezza pubblica dipende dalla Eccellentissima Reggenza.\nPer un lungo periodo di tempo, nel secolo scorso, dal 1921 al 1936 e dal 1962 al 1984, grazie ad un accordo di collaborazione con l'Italia, il Corpo della Gendarmeria era composto da militari dell'Arma dei Carabinieri prescelti a rotazione tra quelli in servizio rispettivamente nella Legione Carabinieri Reali di Ancona e nella Legione Carabinieri di Bologna ed era posto al comando di un Ufficiale dei Carabinieri appositamente designato dal Comando Generale dell'Arma. Tali militari, per lo svolgimento del servizio sammarinese indossavano l'uniforme della Gendarmeria.\nIl Corpo oggi \u00e8 formato da un Comando Centrale e nove comandi di Brigata dislocati nei rispettivi nove Castelli in cui \u00e8 suddiviso amministrativamente il territorio della Repubblica. Il Comando si avvale di Sezioni e Nuclei specializzati, di supporto alle Brigate. Personale della Gendarmeria assolve anche le funzioni di Direttore nonch\u00e9 di vigilanza e custodia del Carcere dello Stato.\nFunzioni.\nLe funzioni della Gendarmeria - corpo di polizia con status e ordinamento militare, a competenza generale - sono:\nAd esclusione dell\u2019Ufficiale Comandante, gli appartenenti al Corpo della Gendarmeria rivestono la qualifica di Ufficiali di Polizia Giudiziaria.\nCertificazioni rilasciate.\nIl Comando della Gendarmeria rilascia i seguenti certificati:\nSedi gendarmeria.\nIl Corpo della Gendarmeria si divide in:\nLe sedi sono:\nGradi.\nDi seguito si riportano le insegne di grado indossate sulle controspalline del personale della Gendarmeria. Inoltre, gli ufficiali della Gendarmeria, come gli ufficiali dei corpi militari volontari e del Nucleo uniformato della Guardia di Rocca, oltre a indossare le insegne di grado sulle controspalline indossano il grado anche sui paramani della giacca secondo la tradizione delle forze armate italiane sostituendo la bitta o il rombo con le torri sammarinesi: una per gli ufficiali subalterni, due per gli ufficiali superiori, tre per i generali, al di sopra della greca.\nSui berretti il grado \u00e8 indicato dai galloncini portati sui soggoli per gli ufficiali subalterni, sui cordoni intrecciati degli ufficiali superiori e sulle trecce degli ufficiali generali.\nGli ufficiali della Gendarmeria indossano sul bavero della giubba gli alamari ricamati d'argento degli ufficiali dell'Arma dei Carabinieri con apposta - in luogo della stelletta a cinque punte - una tre penne argentate.\nL\u2019organico del Corpo della Gendarmeria \u00e8 composta da:\na) Ufficiale Comandante;\nb) 4 Ufficiali, preposti al Comando dei Reparti, di cui uno con funzione di Vice Comandante;\nc) 8 Marescialli;\nd) 16 Brigadieri;\ne) Vice Brigadieri;\nf) Appuntati;\ng) Gendarmi;\nh) Allievi Gendarmi;\ni) Gendarmi Ausiliari.\nPer Vice Brigadieri, Appuntati e Gendarmi non \u00e8 previsto un limite di numero in organico.\nArmi.\nDi seguito sono elencate le armi in dotazione ai Corpo della Gendarmeria della Repubblica di San Marino:\nDati 2013.\nNel 2013 la Gendarmeria con 1.844 pattuglie in servizio nella Repubblica, ha denunciato 602 reati cos\u00ec suddivisi:\nComandanti.\nI Comandanti del Corpo sono stati quasi sempre degli stranieri. Nell'Ottocento provenivano dal Granducato di Toscana o dallo Stato Pontificio. Successivamente sono stati scelti talora fra cittadini sammarinesi ma prevalentemente dai ranghi delle polizie italiane, specialmente nell'Arma dei Carabinieri. Si sono registrate anche vacanze nell'incarico, conseguenti a difficolt\u00e0 finanziarie per il mantenimento del Corpo, spesso ridotto ad un solo Gendarme."}
{"id": "688766", "revid": "1745361", "url": "https://it.wikipedia.org/wiki?curid=688766", "title": "Calcante", "text": "Calcante (), figlio di Testore, e per ci\u00f2 detto \"Testoride\", e fratello di Leucippe, nella mitologia greca era un grande veggente originario di Argo. Aveva ricevuto da Apollo il dono della profezia: \"Come augure Calcante non teme alcun rivale\". Fu nominato gran sacerdote e indovino dell'esercito greco da Agamennone.\nMito.\nCalcante aveva rinunciato ad appoggiare il ratto di Elena in quanto Priamo, dopo aver rifiutato la proposta di Agamennone di restituire la donna, lo aveva incaricato per la sua posizione di sacerdote di Apollo di andare a Delfi perch\u00e9 consultasse la Pizia. Dopo aver annunciato la disfatta di Troia e la totale devastazione del casato di Priamo, la Pizia consigli\u00f2 a Calcante di stringere amicizia con i Greci per impedire loro di rinunciare all'assedio prima di procurarsi la vittoria.\nCalcante predisse che, per avere venti favorevoli e adatti a spingere verso Troia la flotta greca che si era radunata in Aulide, Agamennone avrebbe dovuto sacrificare sua figlia Ifigenia in modo da placare l'ira di Artemide che da Agamennone stesso era stata offesa.\nNell'Iliade, Calcante annunci\u00f2 agli Achei che Criseide, schiava e concubina di Agamennone doveva essere restituita a suo padre Crise per spingere Apollo a fermare la pestilenza che aveva mandato loro come punizione: questa profezia fu la causa scatenante della lite tra Achille ed Agamennone che \u00e8 l'argomento principale del poema omerico.\nCalcante mor\u00ec di vergogna a Colofone in Asia Minore, poco dopo la fine della guerra di Troia (evento narrato nei cicli dei \"Nostoi\" e nella Melampodia), per essere stato sconfitto dal profeta Mopso in una gara di divinazione e compiendo cos\u00ec la profezia che voleva che non fosse morto fintanto non avesse incontrato qualcuno superiore a lui nell\u2019arte d\u2019indovinare. Strabone e lo Pseudo-Apollodoro narrano la sfida nei dettagli e rivelano appunto che Calcante mor\u00ec di crepacuore, venendo sepolto a Nozio. Una seconda versione dice che Calcante sia invece morto per il troppo ridere quando, una volta giunto il giorno per il quale aveva previsto la propria morte, la sua profezia non sembrava realizzarsi. Una terza versione narra che Calcante fu ucciso, con un colpo alla testa, nei pressi di Leutarnia (citt\u00e0 magno-greca sita, probabilmente, nei pressi dell'attuale Albidona), perch\u00e9 non riusc\u00ec ad indovinare, su richiesta di Sisifo, il numero di fichi che si trovavano su un albero."}
{"id": "688767", "revid": "124721772", "url": "https://it.wikipedia.org/wiki?curid=688767", "title": "6 giorni delle Rose", "text": "La Sei giorni delle Rose \u00e8 una competizione di ciclismo su pista che si svolge al velodromo \"Attilio Pavesi\", presso lo Stadio Comunale di Fiorenzuola, ogni anno nel mese di luglio.\nGli atleti che vi prendono parte si sfidano in sei giorni di gare competitive.\nFiorenzo \u00e8 la Mascotte Ufficiale della manifestazione ideata da Marco Troni della Troni's Events Catering &amp; Banqueting.\nAlbo d'oro.\n\"Aggiornato all'edizione 2021.\""}
{"id": "688768", "revid": "256896", "url": "https://it.wikipedia.org/wiki?curid=688768", "title": "Corpo della Gendarmeria", "text": ""}
{"id": "688770", "revid": "84184", "url": "https://it.wikipedia.org/wiki?curid=688770", "title": "Boni", "text": ""}
{"id": "688778", "revid": "72265", "url": "https://it.wikipedia.org/wiki?curid=688778", "title": "Disturbi", "text": ""}
{"id": "688782", "revid": "287204", "url": "https://it.wikipedia.org/wiki?curid=688782", "title": "Figli e amanti (romanzo)", "text": "Figli e amanti (\"Sons and Lovers\") \u00e8 il terzo romanzo di D. H. Lawrence, pubblicato nel 1913. Considerato uno dei capolavori di David Herbert Lawrence e tra i pi\u00f9 celebri romanzi del XX secolo\nL'opera fu nella sua prima edizione pesantemente rimaneggiata da Edward Garnett (a cui peraltro \u00e8 dedicata) che ne cancell\u00f2 un'ottantina di brani, circa un decimo della lunghezza. Fu solo nel 1922 che ne venne pubblicata una versione in cui fu recuperato il testo integrale originale.\nIl libro \u00e8 stato tradotto in 30 lingue. In Italia, la prima traduzione \u00e8 stata pubblicata nel 1933 a cura di Alessandra Scalero; a questa ne seguirono numerose altre.\nTrama.\nIn questo libro viene messo in risalto l'attaccamento quasi morboso che una madre prova verso il proprio figlio prediletto, non essendo amata dal marito: \u00e8 il complesso di Edipo da poco messo chiaramente in luce dalla psicoanalisi di Sigmund Freud. Il rapporto affettivo che lo tiene legato diventer\u00e0 sempre pi\u00f9 per il giovane una catena fisica e psicologica, condizionandolo fino a rovinargli completamente l'esistenza.\nPrima parte.\nGertrude Coppard \u00e8 una giovane donna raffinata proveniente da una buona famiglia di stampo borghese; al ballo di Natale incontra un rozzo minatore di nome Walter Morel, con cui entra presto in una storia d'amore con lui caratterizzata pi\u00f9 che altro da semplice passione fisica. Ma poco dopo il matrimonio inizia a rendersi conto delle difficolt\u00e0 di vivere col suo solo misero stipendio in una casa in affitto a Derbyshire.\nL'uomo, d'indole violenta ed assente e che non prova quasi nessun attaccamento per la moglie, ogni giorno dopo il lavoro va al pub, cosicch\u00e9 gli capita spesso di tornare tardi a casa ubriaco fradicio. Gertrude, allora, comincia a riversare tutto il suo affetto sui due suoi figli, William e Paul.\nInizialmente il complesso edipico di Mrs. Morel si rivolge solo sul figlio maggiore, William, ma alla morte di questi per una polmonite contratta a Londra (dov'era andato per cercar un posto di lavoro) \u00e8 Paul che subisce il legame morboso, esclusivo ed egoistico della donna.\nSeconda parte.\nPaul, pur temendo di lasciare da sola la madre, vuol nel contempo andar a vivere per conto proprio, alla ricerca della normale autonomia ed indipendenza finanziaria e sentimentale: ma l'attaccamento reciproco risulta esser talmente forte da rovinare in parte la vita del giovane Paul che non riesce a staccarsi dall'ala materna, la quale condiziona ogni sua azione e rapporto col mondo femminile.\nQuando incontra Miriam, una ragazza di campagna, stringe con lei una profonda amicizia che presto si trasforma in un sentimento pi\u00f9 profondo; i due fanno lunghe passeggiate assieme conversando sui libri letti e su altri argomenti intellettuali (il giovane uomo si dedica a vari hobby, tra cui l'ippica e la pittura). Le pressioni della madre di Paul per\u00f2 lo costringono ad arrivare ad odiare e in seguito ad abbandonare la ragazza, pur avendo avuto per un breve lasso di tempo intenzione di sposarla.\nLa successiva relazione amorosa \u00e8 con Clara Dawes, una giovane ragazza sposata ma che vive separata dal marito Baxter, di simpatie femministe ed attivista per i diritti delle donne, anche se non coinvolta direttamente nelle manifestazioni di protesta - per il suo modo di fare sprezzante e superiore \u00e8 soprannominata Regina di Saba. Riescono a passare insieme un fine settimana e ad avere un rapporto sessuale; ma anche questa relazione \u00e8 fatalmente destinata al fallimento e il loro rapporto viene oscurato dalla presenza incombente del marito di lei, col quale gli capita anche di avere un forte litigio.\nTerza parte.\nPaul deve per\u00f2 tornare al capezzale della madre malata di tumore e il medico ritiene che non sarebbe vissuta a lungo, pur rifiutandosi di morire; egli sembra inconsciamente desiderarne la morte per sfuggir finalmente alla sua influenza ma, tuttavia, non sembra esser capace d'immaginarsi in un mondo senza di lei.\nAlla morte della madre, per una dose eccessiva di morfina che Paul le ha somministrato egli, nonostante il comportamento patologico della donna che gli ha causato la rovina delle sue storie affettive e della propria giovinezza, rimane profondamente scosso, tanto che ogni cosa per lui sembra perdere di significato e autentica realt\u00e0.\nClara \u00e8 oramai tornata definitivamente col marito e Paul sviluppa a poco a poco idee di suicidio; dopo un ultimo incontro con Miriam l'uomo sembra decidersi ad un nuovo inizio senza la presenza incombente della figura materna.\nEdizioni.\n\"(parziale)\"\nAdattamenti cinematografici.\nIl romanzo ha avuto alcuni adattamenti per lo schermo:"}
{"id": "688784", "revid": "834", "url": "https://it.wikipedia.org/wiki?curid=688784", "title": "Dan", "text": ""}
{"id": "688788", "revid": "2519", "url": "https://it.wikipedia.org/wiki?curid=688788", "title": "Comune di Ro\u017eaje", "text": ""}
{"id": "688789", "revid": "2188167", "url": "https://it.wikipedia.org/wiki?curid=688789", "title": "Fiamma Monza 1970", "text": "LAssociazione Sportiva Dilettantistica Fiamma Monza 1970, meglio nota come Fiammamonza, \u00e8 una societ\u00e0 calcistica femminile di Monza.\nHa vinto lo scudetto femminile nel 2005-2006 e, per breve tempo (1991-1995) gest\u00ec anche una squadra maschile nel campionato di Terza Categoria, unico esempio in Italia del periodo. Aderisce all'ente di promozione sportiva Alleanza Sportiva Italiana. Ha la propria sede presso lo Stadio Gino Alfonso Sada in via Guarenti.\nMilita in Eccellenza, il quarto livello del campionato italiano di calcio femminile, il primo a livello regionale.\nStoria.\nLa fondazione.\nLa \"Societ\u00e0 sportiva Fiammamonza\" nasce nel 1970 con il nome di \"Fiamma Ceraso\", il presidente nonch\u00e9 fondatore del sodalizio \u00e8 il professor Reno Ceraso, insegnante di Educazione Fisica e dirigente del Centro Nazionale Sportivo Fiamma, molto attaccato ai colori cittadini in quanto tifoso dell'A.C. Monza. Il primo allenatore della formazione brianzola \u00e8 Fabrizio Levati che rimarr\u00e0 alla guida della panchina fino al 21 novembre 1995, giorno della sua morte.\nNel 1972 prende parte al campionato lombardo di Serie B. Nel 1973 si classifica al secondo posto e viene promossa in Serie A Interregionale. Dopo diversi campionati al vertice, nel 1979 conquista la promozione Serie A dopo lo spareggio con la societ\u00e0 A.C.F. Pordenone.\nL'approdo in Serie A.\nLa societ\u00e0 incontra delle difficolt\u00e0 nell'impatto con la nuova realt\u00e0 sportiva: il primo campionato viene concluso con una faticosa salvezza, con appena 7 punti all'attivo, ma nel corso delle varie annate la squadra cresce e chiude la classifica in una posizione sempre migliore rispetto alla precedente. La societ\u00e0, con il passaggio della gestione da Reno Ceraso a Natalina Ceraso Levati, cambia la denominazione in Fiammamonza e d\u00e0 vita al settore giovanile. Nel 1979 la formazione delle ragazze prende parte al campionato regionale di Serie C. Nel 1981 la formazione Primavera vince il campionato regionale e si classifica al terzo posto nelle finali nazionali.\nDopo il buon risultato ottenuto, la societ\u00e0 diventa un vero punto di riferimento per le ragazze che vogliono giocare a calcio: passione e allenamento portano alla conferma del titolo nazionale nel 1983, quando le fiammette battono nella finale di Modena la formazione del Prato. Un altro campionato Primavera verr\u00e0 vinto dalle casacche biancorosse nel 1985. La formazione di Serie A concluder\u00e0 diversi campionati a met\u00e0 classifica.\nLa retrocessione in Serie B e la risalita.\nNella stagione 1998-1999 la Fiamma \u00e8 retrocessa in Serie B. La scelta di puntare sui giovani non ha portato i frutti sperati e ci\u00f2 porta ad una rifondazione della societ\u00e0: i risultati per\u00f2 arrivano subito e la permanenza nella serie cadetta dura l'arco di una sola stagione. La societ\u00e0 getta cos\u00ec le basi per progetti futuri. Nel 2001 la societ\u00e0 tessera tra le proprie fila Mil\u00e8ne Domingues, calciatrice brasiliana nota soprattutto perch\u00e9 moglie di Ronaldo, allora nelle file dell'. Con il passaggio del marito al , Mil\u00e8ne trascorre i suoi week-end divisa tra la capitale iberica e la Malpensa: per la squadra pi\u00f9 che un valore aggiunto si rivela un notevole peso economico da sostenere.\nIl primo scudetto.\nDopo un'annata conclusasi con il 5\u00ba posto assoluto, la Fiammamonza si presenta ai nastri di partenza della stagione 2005-2006 come una delle formazioni pi\u00f9 temibili del campionato ma non come la favorita per il titolo: la societ\u00e0 trattiene i pezzi pi\u00f9 importanti, tra cui Chiara Gazzoli che decide di rimanere in Brianza rifiutando l'offerta del Bardolino. Proprio le venete, insieme al Torino e alla Torres erano le favorite per lo scudetto e con esse il duello durer\u00e0 l'intero arco della stagione.\nIl match decisivo viene disputato il 6 maggio del 2006: lo Stadio Gino Alfonso Sada si riempie come ai vecchi tempi del \"Borussia della Brianza\" e la tensione \u00e8 alta per la sfida con il Bardolino. Le ragazze allenate da Nazzarena Grilli passano subito in svantaggio dopo appena un minuto per un errore del proprio portiere ma Venusia Paliotti riporta il risultato in parit\u00e0. Dopo poco pi\u00f9 di dieci minuti Chiara Marchitelli \u00e8 protagonista di un'altra amnesia: il numero 1 biancorosso non trattiene una punizione delle venete e Alessia Tuttino mette la palla nella rete della formazione di casa. A riportare il risultato in parit\u00e0 ci pensa che in pieno recupero mette a segno una rete decisiva per l'andamento della partita. Nella ripresa le padrone di casa sono pi\u00f9 agguerrite mentre le ospiti soffrono il primo caldo estivo. La svolta arriva al 17' quando Venusia Paliotti con un siluro da fuori area firma il vantaggio biancorosso: le ragazze del Bardolino non ce la fanno pi\u00f9 a rimontare e le brianzole ne approfittano firmando nel finale un'altra rete con la neo entrata Chiara Ded\u00e8.\nLe rimanenti partite con Milan ed Oristano sono solo una pura formalit\u00e0: la Fiamma conquista il suo primo scudetto.\nL'avventura in Europa e la vittoria della Supercoppa italiana.\nLa formazione del Fiammamonza, in quanto detentrice del titolo nazionale, viene ammessa di diritto alla maggiore competizione europea per club femminili: la UEFA Women's Cup. La prima fase viene disputata nel mese di agosto in Lituania; le brianzole sono inserite nel raggruppamento con le padrone di casa del , con le bielorusse dell'Universitet Vitebsk e con le bosniache del SFK 2000. Il bilancio delle fiammette \u00e8 positivo (2 vittorie e 1 sconfitta) ma la differenza reti costringe le ragazze ad abbandonare in anticipo la competizione.\nSi riparte con le competizioni nazionali il 2 settembre 2006: a Saint Vincent si incontrano le due regine d'Italia per conquistare la Supercoppa italiana. Anche in questa occasione il Bardolino viene battuto dalla Fiamma con una rete di Chiara Gazzoli nella seconda frazione di gioco.\nRetrocessione in A2.\nNella stagione 2009-2010 \u00e8 retrocessa in Serie A2. Si fonde con l'A.S.I. Monza (sua seconda squadra dove le pi\u00f9 giovani hanno disputato la Serie D e Serie C Lombardia) e diventa A.S.D. FiammaMonza 1970 e l'anno successivo arriva decima in A2.\nNella stagione 2011-2012 pur avendo perso lo spareggio promozione contro il Siena a Sarzana, viene ripescata e ritorna in Serie A.\nNella stagione 2012-2013, si classifica tredicesima (quart'ultima), pareggia 2-2 lo spareggio col Grifo Perugia a Perugia e retrocede, causa peggior piazzamento in classifica durante il campionato, in Serie A2.\nLa ripartenza dalla Serie C.\nDopo alterne vicende che misero in difficolt\u00e0 la societ\u00e0 prospettandone anche la chiusura, il neo presidente Gaetano Galbiati riesce a pianificare una collaborazione con la A.S.D. Sport Club Juvenilia, squadra dilettantistica maschile monzese, riuscendo cos\u00ec a iscrivere la squadra alla Serie C regionale mantenendo tutto il settore giovanile (giovanissime, esordienti e pulcine), col nuovo nome di \"A.S.D. S.C. Juvenilia Fiammamonza\".\nAlla guida della giovane compagine (la ex squadra Juniores) viene chiamata Ulla Bastrup la quale, grazie alla sua passata esperienza in Fiammamonza, tenta dalla stagione 2013-2014 di riportare di nuovo la squadra ad alti livelli. Le biancorosse nel corso della stagione nonostante il buon gioco faticano, per la poca esperienza, a rimanere nelle posizioni alte della classifica. Tuttavia, nelle ultime giornate di campionato con tanto orgoglio e l'aiuto di tre nuove promesse della categoria \"Giovanissime\" le ragazze di mister Bastrup si salvano dalla retrocessione finendo quart'ultime.\nNel campionato 2014-2015, grazie all'innesto di 3 forti ragazze provenienti dalle categoria giovanissime (Chiara Agosta, Benedetta \"Benny\" Glionna e Sofia Cantore, queste ultime 2 ragazze anche nazionali Under 17), la Fiammamonza solo per un punto non riesce ad agguantare la serie B.\nIl campionato 2015-2016 ricomincia con la stessa ed oramai affiatata rosa con alla guida Ulla Bastrup; la Fiammamonza grazie alla tenacia del gruppo \u00e8 praticamente sempre in testa alla classifica, ricercando la meritata promozione in serie B sfuggita per un soffio la stagione precedente. Anche questa volta, per\u00f2, la formazione biancorossa dovr\u00e0 accontentarsi del secondo posto vedendo sfumare l'agognata promozione in B per il secondo anno consecutivo.\nNella stagione 2016-2017 con 81 punti si classifica prima a pari merito con l'Olimpia Paitone nel campionato di Serie C. Il 7 maggio 2017 vince lo spareggio per 3 reti a 2 sul campo neutro di Grumello del Monte e conquista il diritto all'accesso al campionato nazionale di Serie B. Tornata in C, retrocede in Eccellenza, e nel 2021 acquisisce il titolo sportivo dello Speranza Agrate e si iscrive alla Serie C, tornando alla denominazione \"ASD Fiamma Monza 1970\"."}
{"id": "688790", "revid": "547992", "url": "https://it.wikipedia.org/wiki?curid=688790", "title": "Italo Toni", "text": "Ha lavorato per \"La conquista\", \"Il Ponte\", \"L'Astrolabio\", \"Aut\" e \"Mensile\". \u00c8 stato rapito in Libano con Graziella De Palo nel settembre 1980 e da allora non si sono pi\u00f9 avute loro notizie.\nBiografia.\nNasce a Sassoferrato nel 1930 da una famiglia, nota localmente, di artigiani del ferro. Toni diventa per\u00f2 maestro elementare. Dopo pochi anni lascia l'insegnamento e si trasferisce a Roma.\nDa sempre interessato alle vicende del Vicino Oriente, viaggia molto nei paesi dell'area. Suo \u00e8 lo scoop giornalistico, pubblicato nel 1968 da \"Paris Match\", che rivela al mondo l'esistenza dei primi campi di addestramento della guerriglia palestinese.\nNel 1980, insieme alla sua compagna e collaboratrice Graziella De Palo (con la quale aveva da poco dato alle stampe un libro inchiesta su Che Guevara), prepara accuratamente un nuovo viaggio in Libano, per tornare con nuove informazioni e testimonianze. Si reca nel territorio Libanese come redattore dei Diari, catena di giornali regionali che l'editore Parretti in quegli anni sta lanciando in Italia.\nLa mattina del 2 settembre 1980 Italo Toni e Graziella De Palo, da dieci giorni a Beirut per documentare le condizioni di vita dei profughi palestinesi e la situazione politico-militare, escono dal loro albergo per recarsi con una jeep del Fronte Democratico Popolare per la Liberazione della Palestina di Nayef Hawatmeh, nei pressi del castello di Beaufort, su una delle linee di fuoco che li oppone agli israeliani e ai loro alleati. Il giorno prima hanno ritenuto opportuno comunicare la loro intenzione all'ambasciata italiana, chiedendo espressamente di essere cercati se non fossero rientrati nell'albergo di Beirut, il \"Triumph\", entro tre giorni. Da quel momento si perdono le loro tracce: la versione pi\u00f9 accreditata parla di una jeep che tende loro un'imboscata, spacciandosi per quella del \"Fronte Democratico\" che realmente attendevano. Nel 1984 sulla vicenda il governo italiano appose il segreto di stato.\nNel 2005, in occasione dei venticinque anni della scomparsa dei due giornalisti, il caso \u00e8 stato riproposto ai media attraverso un sito web e il programma televisivo Chi l'ha visto? nel gennaio 2006. La loro scomparsa \u00e8 stata oggetto di una memoria presso l'Unione nazionale cronisti italiani; inoltre, grazie a petizioni firmate su iniziativa dell'Ordine dei giornalisti delle Marche, il segreto di Stato \u00e8 stato parzialmente rimosso nel 2014, per alcuni documenti riguardanti la sparizione di Toni e della De Palo.\nNel dicembre 2019 la procura di Roma riapre l'inchiesta."}
{"id": "688791", "revid": "125878780", "url": "https://it.wikipedia.org/wiki?curid=688791", "title": "Calcio Lecco 1912", "text": "Il Calcio Lecco 1912 S.r.l., meglio nota come Lecco, \u00e8 una societ\u00e0 calcistica italiana con sede nella citt\u00e0 di Lecco. Milita in Serie C, la terza divisione del campionato italiano.\nFondata nel 1912, ha disputato tre tornei di Serie A (l'ultimo dei quali nella stagione 1966-1967) e undici di Serie B (l'ultimo dei quali nell'annata 1972-1973). Annovera nel suo palmar\u00e8s la vittoria di una Coppa Italia Semiprofessionisti in campo nazionale, e una Coppa Anglo-Italiana in ambito internazionale.\nStoria.\nDalla \"Societ\u00e0 Canottieri Lecco\" all\"Associazione Calcio Lecco\".\nLa sezione calcistica della citt\u00e0 di Lecco nacque ufficialmente il 22 dicembre 1912 grazie all'idea di Vico Signorelli membro del consiglio di amministrazione della Societ\u00e0 Canottieri Lecco, costituitasi il 27 settembre 1895 nel Caff\u00e8 del Teatro Sociale. I colori sociali della squadra sono fin dalla sua fondazione il blu-celeste, ispirandosi alla divisa della Canottieri. La prima sede storica della societ\u00e0 era situata in via Francesco Nullo.\nIl 13 aprile 1912, i blucelesti disputarono la loro prima partita contro il perdendo 4-1 grazie alle reti avversarie di Saverio e Rigoli, poi, nei primi anni di attivit\u00e0 agonistica, il Lecco disput\u00f2 amichevoli e tornei su scala regionale e locale presso il campo di gioco \"Primavera\" con Achille Todeschini in panchina ed esordendo poi in un campionato ufficiale organizzato dalla F.I.G.C. nella stagione 1920-1921 partendo dal campionato di Promozione e arrivando fino alle finali-promozione per la Serie A, sfiorando l'impresa dopo lo 0-0 contro i comaschi dell'.\nUn anno dopo, nel 1922, dopo l'elezione a presidente della societ\u00e0 di Eugenio Ceppi, venne inaugurato lo stadio in cui i blu-celesti giocano tuttora le proprie gare interne chiamato \"Campo sportivo di via Cantarelli\", oggi stadio Rigamonti-Ceppi.\nIl 22 luglio 1931, dopo aver formato una commissione provvisoria, la Canottieri decise di abbandonare il settore calcistico a causa degli elevati sforzi economici necessari e, per evitare lo scioglimento della squadra, fu creata l\"Associazione Calcio Lecco\", con il professor Gennaro Pensa come primo presidente e Mario Ceppi, figlio dell'ex presidente della Canottieri Eugenio Ceppi morto nel 1931, come membro del cda che sar\u00e0 il protagonista degli anni d'oro del club. La prima sede di questa nuova societ\u00e0 fu il salone del Caff\u00e8 Commercio in Piazza XX Settembre.\nDall'epoca-Ceppi all'arrivo in Serie A.\nNel secondo decennio calcistico, il Lecco disput\u00f2 campionati ad un discreto livello, dapprima restando in corsa per la promozione in Serie B durante la stagione in Prima Divisione 1931-1932 fino all'ultima giornata, fino all'ultimo minuto, poi restando sempre nella nuova Serie C terminando il campionato tra le posizioni alte e medio-basse della classifica.\nA livello societario, la situazione fu drammatica risentendo una grande e grave crisi economica che si \u00e8 risolta nell'estate del 1941 quando il Comitato Provinciale del C.O.N.I. nomina il ragionier Mario Ceppi commissario straordinario, il quale grazie anche agli aiuti politici locali, riusc\u00ec nell'impresa di salvare il calcio lecchese appianando gran parte dei debiti. Nel periodo post-bellico, durante la stagione 1945-1946 i blu-celesti parteciparono nella Serie mista B-C Alta Italia concludendo la stagione al secondo posto dietro la Pro Patria e riuscendo a guadagnarsi lo spareggio per accedere alle finali per la promozione in A. Nello spareggio, per\u00f2, all'Arena di Milano la partita termin\u00f2 0-0 e la Federazione successivamente annull\u00f2 uno degli incontri dei bustocchi ordinando la ripetizione del match che port\u00f2 il Lecco terzo ad un passo dalla Serie A.\nNegli anni successivi, dal 1946 al 1948, il Lecco collezion\u00f2 due retrocessioni, di cui una causata dal nuovo regolamento federale che fece strapiombare il Lecco nel campionato di Promozione.\nIl 3 agosto 1948, per il Lecco inizi\u00f2 una rivoluzione con la nomina di Mario Ceppi a presidente, il quale port\u00f2 la squadra ad un periodo di crescita inarrestabile e al salto di qualit\u00e0 verso la massima categoria. Durante la sua permanenza ai vertici blucelesti, il Lecco nel giro di sette anni in cui concluse le stagioni in Serie C a partire dal campionato 1953-1954 sempre nelle posizioni alte della classifica, salvo una breve parentesi in IV Serie, grazie ad Angelo Piccioli in panchina, ex giocatore bluceleste, nella stagione di Serie B 1959-1960, fece conquistare per la prima volta la Serie A alla squadra tra l'entusiasmo dei tifosi e di un'intera citt\u00e0.\nL'avventura in Serie A per il Lecco, inizi\u00f2 il 25 settembre 1960, quando nell'esordio in massima serie, i blucelesti persero in trasferta per 4-0 contro la . La prima vittoria per i blucelesti nel massimo campionato, arriv\u00f2 il 9 ottobre quando alle pendici del Resegone, il Lecco batt\u00e9 in casa il per 2-1 e dopo una stagione di alti e bassi culminata con gli spareggi-salvezza finali contro e Bari, i lecchesi si salvarono con le unghie e con i denti grazie alle reti di Arienti.\nNella stagione successiva, in Serie A, nonostante la squadra venne rinforzata con l'acquisto di Bengt Lindskog e di Beniamino Di Giacomo, i blucelesti retrocessero in Serie B al penultimo posto prima con Angelo Piccioli e poi con Camillo Achilli in panchina.\nDopo quattro campionati cadetti di vertice in Serie B dal campionato 1962-1963 alla stagione 1965-1966) i blucelesti riuscirono a guadagnarsi il loro ultimo campionato di Serie A nella stagione 1966-1967, sempre con alla guida Angelo Piccioli, ma in quest'ultimo anno la squadra soffr\u00ec nelle retrovie, con una sorpresa nell'ultima partita, quando la squadra gi\u00e0 retrocessa, riusc\u00ec a strappare un 1-1 al Milan a San Siro grazie ad una rete di Schiavo.\nLa Serie C e l'ultima stagione in Serie B.\nConclusi i fasti della Serie A, per i blucelesti inizi\u00f2 un biennio d'inferno in cadetteria, dove il vulcanico \"presidentissimo\" Mario Ceppi nel 1967 lasci\u00f2 la presidenza a Giovanni Mambretti per poi ritornare in sella alla societ\u00e0 poco tempo dopo, dove nel primo anno di Serie B, la squadra si salv\u00f2 agli spareggi, battendo la concorrenza del Messina e del e poi retrocedendo in Serie C l'anno dopo chiudendo al penultimo posto in classifica con Renato Gei in panchina.\nIl primo anno in Serie C, il Lecco sfior\u00f2 di poco il ritorno in Serie B, collezionando una serie di otto partite utili consecutive ed arrivando ad un solo punto dalla testa della classifica grazie alle nove reti di Pedroni, poi, nelle due stagioni successive in terza serie, la squadra dapprima termin\u00f2 il campionato all'ottavo posto e successivamente, nel torneo di Serie C 1971-72, i blucelesti ritrovarono la Serie B dopo tre anni vincendo il girone A.\nIl campionato di Serie B 1972-1973 per il Lecco non fu facile ed \u00e8 stato caratterizzato da cessioni eccellenti quali quella di Chinellato e degli avvicendamenti tecnici che portarono all'esonero di Angelo Longoni e alla chiamata in panchina di Francesco Meregalli che port\u00f2 la squadra all'ultimo posto in classifica con soli 25 punti.\nDa quel momento, in poi, per il calcio lecchese dopo l'\"era-Ceppi\" inizi\u00f2 un lento declino che port\u00f2 la squadra fino alle categorie dilettantistiche.\nDal post-Ceppi agli anni 2000.\nI sette anni successivi tra Serie C e nuova Serie C1 dal 1974 al 1980 con Carlo Rizza nuovo timoniere della societ\u00e0 al posto di Ceppi deceduto il 15 giugno 1983, la squadra navig\u00f2 in posizioni di media classifica per poi retrocedere in Serie C2 dalla stagione 1979-1980, al termine del terzo campionato consecutivo nella quarta divisione professionistica, i blucelesti affondarono nel Campionato Interregionale maturato dopo un ultimo posto in classifica.\nDopo il cambio di propriet\u00e0, e l'arrivo di Alberto Frigerio, per il Lecco inizi\u00f2 un periodo difficile dovuto alle promesse non mantenute dai vertici di riportare la societ\u00e0 in tempi brevi in Serie C2 e delle scelte di mercato sbagliate che portarono i blucelesti a sfiorare pi\u00f9 volte il ritorno tra i professionisti.Tra queste clamorosa quella avvenuta nella stagione 1985-86 con l'assunzione a tecnico dello sconosciuto Agostino Alzani, tale da far \"scoppiare\" la \"grana Alzani\": gran parte del popolo bluceleste, tra cui il Lecco Club Mario Ceppi, si disse pronto a disertare totalmente lo stadio se ad allenare il Lecco fosse confermato per l'intera stagione lo stesso, che, dopo una gara di Coppa Italia, venne esonerato gi\u00e0 al termine della prima giornata di campionato, nonch\u00e9 sostituito velocemente dal Presidente con Stefano Angeleri.\nLe soddisfazioni arrivarono, al termine del Campionato Interregionale 1989-1990, quando dopo sei anni passati tra i dilettanti, i blucelesti dopo un secondo posto finale vennero ripescati in Serie C2 a completamento organici.\nCon il ritorno tra i professionisti, Alberto Frigerio lasci\u00f2 la carica di presidente a Sergio Pagani diventando cos\u00ec vicepresidente, e in quel periodo la squadra dopo modesti risultati nella stagione 1996-1997, con il campione del mondo Massimo Oddo nel team, agguant\u00f2 la Serie C1 dopo sedici anni di assenza vincendo i play-off al termine di un entusiasmante campionato.\nI cinque anni che seguirono nell'ex Serie C, videro il Lecco soffrire ma anche disputare buone stagioni, come quella del 1997-1998, con Adriano Cadregari in panchina, poi, nei tornei seguenti si salv\u00f2 pi\u00f9 volte ai play-out spedendo nell'inferno della C2 squadre del calibro di e , che fino a pochi anni prima erano in Serie A.\nAl termine del campionato di Serie C1 2001-2002 con Roberto Donadoni in panchina al debutto come allenatore, la societ\u00e0 venne radiata dai campionati professionistici a seguito dei debiti accumulati sotto la gestione dell'ex presidente del Torino Cimminelli e del suo successore Belardelli, arrivato al timone della societ\u00e0 per soli due mesi, dal giugno al luglio 2002, ripartendo dal campionato di Eccellenza con la denominazione di \"Associazione Calcio Citt\u00e0 di Lecco\". Presidente di questo nuovo sodalizio creato nell'estate, era l'ex sindaco di Lecco Lorenzo Bodega che nel giro di un lustro port\u00f2 i blucelesti ad una veloce risalita fino alla Serie C2 nel 2004-2005, in cui l'allora presidente Gennaro Aprea riacquist\u00f2 il titolo sportivo della squadra, restituendo alla citt\u00e0 i simboli di un amore mai abbandonato.\nNel 2007 il Lecco ritrov\u00f2 la Serie C1, abbandonata cinque anni prima, superando ai play-off il Pergocrema, poi, nell'annata successiva una stagione disastrosa in Serie C1, caratterizzata da numerose alternanze alla guida tecnica esonerando ben tre allenatori soltanto nella preparazione estiva e terminando il campionato con una nuova retrocessione, dopo la sconfitta nei play-out con la Paganese.\nIl 14 agosto 2008, in seguito alla non ammissione della Massese nel campionato di Lega Pro Prima Divisione (ex Serie C1), il Lecco fu ripescato potendo cos\u00ec, anche per il campionato 2008-2009, disputare la terza serie nazionale; a seguito della vittoria contro la ai play-out. Nell'estate del 2009, poi, il club cambi\u00f2 nuovamente propriet\u00e0, che dai milanesi Gianni Fiori, Paolo Riva e Marco Romano, alla guida della \"Calcio Lecco\" dalla stagione 2006-2007, pass\u00f2 a una cordata di imprenditori lecchesi.\nAl termine del torneo di Lega Pro Prima Divisione 2009-2010, la squadra concluse il campionato all'ultimo posto, retrocedendo in Lega Pro Seconda Divisione dopo tre anni in terza serie, poi nel campionato 2010-2011 il team con l'obiettivo di raggiungere i play-off, sfum\u00f2 nell'intento e termin\u00f2 la stagione al settimo posto, successivamente, nell'annata seguente la squadra retrocesse in Serie D dopo aver perso i play-out contro il Mantova.\nLa Serie D, i cambi di presidenza, il fallimento e la rifondazione.\nAl termine del campionato di Lega Pro Seconda Divisione la societ\u00e0 venne acquistata dall'imprenditore italo-americano Joseph Cala nel 2012, gi\u00e0 ex-presidente della per 11 giorni, diventando parte della holding Cala Corporation, societ\u00e0 quotata nella borsa statunitense.\nLa presidenza di Cala dur\u00f2 quarantadue giorni, dopo di che egli lasci\u00f2 la squadra per impossibilit\u00e0 della gestione della stessa, portando anche alle dimissioni di Paolo Cesana, il quale aveva dichiarato una disorganizzazione che rendeva impossibile lavorare all'interno della societ\u00e0.\nLa societ\u00e0, successivamente, venne gestita momentaneamente da Mario Micheli come presidente pro tempore e poi dal novembre 2012 il Calcio Lecco pass\u00f2 di propriet\u00e0 alla societ\u00e0 \"Cento Bluceleste\", formata da imprenditori lecchesi, con presidente Antonio Rusconi.\nNel corso della primavera 2014 Stefano Galati divent\u00f2 presidente del sodalizio e durante l'estate 2014 venne affiancato da Daniele Bizzozero quale socio di maggioranza. Di l\u00ec a poco, nel mese di agosto, Galati si dimise e Bizzozero acquis\u00ec l'intero pacchetto azionario della societ\u00e0, nominando nuovo presidente l'ex stella nerazzurra Evaristo Beccalossi (che si dimetter\u00e0 nel 2016 per entrare nei quadri societari del Brera di Milano). Nel campionato di Serie D 2014-2015 la squadra lott\u00f2 nelle posizioni di vertice, chiudendo infine il proprio girone al secondo posto, alle spalle del Castiglione. Analogo risultato venne ottenuto nella Serie D 2015-2016, ove i blucelesti si piazzarono al secondo posto nel proprio girone dietro al solo e accedettero ai play-off, che infine vinsero superando Pontisola e Seregno, acquisendo la prelazione per eventuali ripescaggi in Lega Pro.\nAi buoni risultati sul campo si accompagna tuttavia un crescente dissesto societario: nel corso dell'anno 2016 il patr\u00f2n Daniele Bizzozero viene per due volte raggiunto da provvedimenti di custodia cautelare per problemi giudiziari non collegati alla squadra. Parallelamente l'amministratore unico Sandro Meregalli, incaricato di intavolare trattative finalizzate alla cessione dei blucelesti a nuovi acquirenti, non raggiunge alcun risultato concreto. La situazione contabile si aggrava sempre pi\u00f9: gi\u00e0 a maggio 2016 diversi beni societari (tra cui le panchine dello stadio Rigamonti-Ceppi e l'autobus della prima squadra) erano stati pignorati e messi all'asta nei mesi estivi. Sempre nell'estate 2016 vengono inoltre incontrate notevoli difficolt\u00e0 nell'effettuare l'iscrizione al campionato 2016-2017: rivelatosi impossibile accedere alla Lega Pro, a luglio il club viene re-iscritto \"in extremis\" alla Serie D.\nIl Calcio Lecco 1912 s.p.a. viene infine dichiarato fallito dal tribunale cittadino in data 5 dicembre 2016: le cariche sociali vengono completamente azzerate e il club viene posto in esercizio provvisorio sotto la gerenza del curatore Mario Motta, incaricato di terminare la stagione sportiva e di reggere il club fino all'asta di liquidazione. Il curatore, al fine di sgravare la situazione debitoria sociale (quantificata in un passivo superiore al milione di euro), decide innanzitutto di esonerare l'allenatore Stefano Cuoghi, il cui compenso viene giudicato sproporzionato alle possibilit\u00e0 dell'amministrazione straordinaria: al suo posto viene chiamato l'ex giocatore bluceleste Alberto Bertolini, gi\u00e0 ingaggiato dalla precedente gestione per pochi giorni nel mese di ottobre 2016. La rosa, rimasta orfana di vari giocatori svincolatisi a seguito della morosit\u00e0 del club, viene integrata con elementi delle selezioni giovanili. Sempre al fine di reperire fondi necessari al regolare svolgimento delle attivit\u00e0 del club, Motta propone a soggetti terzi (privati e aziende) di farsi carico direttamente di pagare l'ingaggio dei giocatori, facendo inoltre appello alle sottoscrizioni da parte dei tifosi.\nNonostante le difficolt\u00e0 di cui sopra, la squadra bluceleste riesce a chiudere la stagione regolare al 16\u00ba posto e infine a salvarsi sconfiggendo ai play-out l' per 2-3.\nA campionato concluso, il 29 maggio viene convocata l'asta per l'acquisto dei beni materiali e immateriali (pendenze debitorie incluse) del fallito Calcio Lecco 1912, la quale (a dispetto di alcune manifestazioni d'interesse, poi non correttamente formalizzate) va deserta: d'accordo con il curatore Motta, il tribunale cittadino decreta la convocazione di un secondo incanto per l'8 e il 9 giugno.\nProprio all'asta suppletiva del 9 giugno seguente il sodalizio viene aggiudicato all'unico offerente, l'imprenditore brianzolo Paolo Di Nunno, che ne diventa il nuovo proprietario: la newco mantiene la denominazione Calcio Lecco 1912, ma viene costituita in societ\u00e0 a responsabilit\u00e0 limitata.\nDopo una prima stagione chiusa al settimo posto nel proprio girone, nell'annata 2018-2019 il Lecco (guidato dal tecnico Marco Gaburro) domina il gruppo A della Serie D, vincendolo con cinque giornate di anticipo rispetto alla fine del campionato: a fine stagione i blucelesti hanno accumulato 86 punti, con +27 lunghezze sul secondo posto.\nLa stagione del ritorno in Serie C (dopo sette anni di assenza) si rivela pi\u00f9 complicata: la squadra si attesta nella bassa classifica del girone A e ci\u00f2 costa il posto al tecnico Gaburro (sostituito \"ad interim\" dal vice Gianbattista Boffetti e poi da Gaetano D'Agostino), nonch\u00e9 al direttore sportivo Mario Tesini e al team manager Mauro Brambilla. In aggiunta il patr\u00f2n Paolo Di Nunno, che gi\u00e0 da diversi mesi aveva preso a lamentare la scarsa presenza del pubblico alle partite interne, nonch\u00e9 un diffuso clima di ostilit\u00e0 e/o indifferenza nei suoi confronti da parte di tifosi e istituzioni, sul finire di novembre 2019 annuncia le proprie dimissioni dalle cariche sociali, garantendo comunque nell'immediatezza la prosecuzione del sostegno al club. A succedergli nel ruolo di presidente \u00e8 il figlio, Cristian Di Nunno.\nColori e simboli.\nColori.\nI colori sociali del Lecco sono il blu e il celeste: l'accostamento cromatico venne inventato nel 1895 all'atto della fondazione della Canottieri Lecco, il cui primo presidente, Antonio Cima, afferm\u00f2 che essi avrebbero evocato al meglio il panorama lacustre di cui si godeva dalla citt\u00e0, fonendo la tinta propria dell'acqua con quella del cielo. Essendo il Lecco nato come sezione calcistica della Canottieri, fu dunque naturale che anch'esso scegliesse le summenzionate tinte per le proprie divise da gioco. A differenza della divisa originaria della societ\u00e0 \"madre\", che presenta le tinte disposte a fasce orizzontali, il club calcistico ha invece optato per casacche palate.\nSimboli ufficiali.\nInno.\nL'inno ufficiale della squadra si intitola \"Forza Lecco\" ed \u00e8 cantato da Herman.\nStrutture.\nStadio.\nIl Lecco gioca le sue partite casalinghe allo Stadio Rigamonti-Ceppi, situato in via Don Pozzi, nel rione di Castello, che accoglie anche la sede della societ\u00e0. Al terzo millennio lo stadio, dopo gli adeguamenti alle norme di sicurezza, \u00e8 capace di 5.000 posti.\nLo stadio, inizialmente denominato \"Campo sportivo di via Cantarelli\" al momento della costruzione, risalente al 1922, nel corso degli anni \u00e8 stato intitolato a Mario Rigamonti e poi anche al \"presidentissimo\" bluceleste Mario Ceppi, dopo la morte avvenuta negli anni '80.\nPrima della costruzione dello stadio nei primi anni di vita della societ\u00e0 era stato allestito un campo da gioco, chiamato \"Primavera\", in via Ponchielli.\nCentro di allenamento.\nLa prima squadra si allena allo Stadio Rigamonti-Ceppi dove disputa anche le gare casalinghe.\nSociet\u00e0.\nOrganigramma societario.\n\"Aggiornato all'ottobre 2020\"\nSettore giovanile.\nIl settore giovanile bluceleste \u00e8 formato da dieci squadre maschili giovanili (dagli Under 9 agli Under 17), una squadra Under 13 Pro e una squadra partecipante al Campionato Primavera 3. A queste, si aggiungono tre squadre giovanili femminili (Under 10, Under 13 e Under 15).\nSezione femminile.\nIl Lecco, nell'estate del 2021, ha creato una propria sezione femminile che parteciper\u00e0 al campionato di Eccellenza 2021-2022.\nStatistiche e record.\nPartecipazione ai campionati.\nLa seguente tabella prende in considerazione le 86 stagioni sportive disputate nei campionati nazionali a partire dall'esordio avvenuto il 26 ottobre 1924 in Seconda Divisione; la squadra ha inoltre partecipato al torneo di Serie B-C Alta Italia 1945-1946 con titolo sportivo di Serie C e a campionati su scala regionale, vale a dire:\nTifoseria.\nStoria.\nAttualmente, sono presenti due gruppi ultras che sono i \"Cani Sciolti\" e gli \"Ultras Lecco 1912 Ovunque\", oltre ad altre formazioni minori. In passato, da met\u00e0 anni '70 in poi, erano presenti altri gruppi ultras, tra cui: \"Mods Lecco\", \"Lecco Front\", \"Viking Lecco\", \"Vecchia Guardia\" e \"Brigate '78\".\nGemellaggi e rivalit\u00e0.\nTra le rivalit\u00e0, particolarmente accesa e longeva \u00e8 quella contro il , contro cui i blucelesti disputano il cosiddetto derby del Lario. Rapporti tesi si registrano inoltre con i gruppi organizzati afferenti a , , , , , , , e .\nOrganico.\nRosa 2021-2022.\n\"Aggiornata all'11 febbraio 2022.\""}
{"id": "688793", "revid": "583609", "url": "https://it.wikipedia.org/wiki?curid=688793", "title": "Glenda Jackson", "text": "\u00c8 stata due volte vincitrice del premio Oscar alla miglior attrice, nel 1971 per il suo ruolo in \"Donne in amore\" e nel 1974 per \"Un tocco di classe.\" Nel 1992 ha abbandonato la carriera artistica per dedicarsi alla politica ed \u00e8 stata deputato laburista alla Camera dei comuni per il collegio di Hampstead and Kilburn fino al 2015. Nel 2016, dopo venticinque anni dal ritiro dalle scene, \u00e8 tornata a recitare a teatro nei panni di Re Lear all'Old Vic di Londra e nel 2018 \u00e8 tornata sulle scene newyorchesi dopo trent'anni di assenza nell'opera teatrale di Edward Albee \"Tre donne alte\", per cui ha vinto il Tony Award alla miglior attrice protagonista in un'opera teatrale.\nLa Jackson \u00e8 inoltre vincitrice di due Premi Emmy, due Premi BAFTA e un Golden Globe.\nBiografia.\nNata a Birkenhead (dal 1972 nel distretto metropolitano di Wirral), vicino a Liverpool, da una famiglia operaia, in giovane et\u00e0 Glenda Jackson lavor\u00f2 in una farmacia. Dopo aver studiato recitazione al RADA, nel 1957 fece il suo esordio teatrale nella pi\u00e8ce \"Tavole separate\" di Terence Rattigan. Dopo il debutto cinematografico nel film \"The Extra Day\", avvenuto nel 1956, entr\u00f2 a far parte della Royal Shakespeare Company, e lavor\u00f2 con il regista Peter Brook in molti lavori, incluso il \"Marat/Sade\" di Peter Weiss, nella parte di Charlotte Corday, ruolo che interpret\u00f2 anche nella versione cinematografica girata nel 1967.\nLa popolarit\u00e0 arriv\u00f2 per la Jackson con il suo ruolo nel controverso \"Donne in amore\" (1969) di Ken Russell, per il quale vinse il suo primo Oscar alla migliore attrice, e per un altro ruolo molto chiacchierato, quello della moglie ninfomane di P\u00ebtr Il'i\u010d \u010cajkovskij in \"L'altra faccia dell'amore\" (1970), sempre diretto da Russell. Il regista statunitense Melvin Frank intu\u00ec le sue potenzialit\u00e0 di attrice brillante e le offr\u00ec la parte da protagonista nel film \"Un tocco di classe\" (1973), che le valse il suo secondo Oscar alla migliore attrice protagonista. La Jackson non si present\u00f2 a nessuna delle due cerimonie di premiazione, e la sua statuetta fu ritirata in entrambe le occasioni da altre personalit\u00e0 importanti: l'attrice Juliet Mills nel 1971 e il regista Melvin Frank nel 1974. Non si present\u00f2 neanche alla cerimonia del 1976, anno in cui ricevette soltanto la candidatura, quando il premio and\u00f2 a Louise Fletcher. \nIl suo ultimo film, \"The Secret Life of Arnold Bax\", risale al 1992. Durante le elezioni generali dello stesso anno \u00e8 stata eletta deputato laburista nella Camera dei comuni; nei suoi oltre vent'anni di attivit\u00e0 politica \u00e8 stata ministra ombra dei trasporti dal 1997 al 1999. Decise di non ricandidarsi alle elezioni generali nel Regno Unito del 2015, data l'et\u00e0: le elezioni si sarebbero tenute due giorni prima del suo settantanovesimo compleanno. Nell'ottobre 2016 torna sulle scene dopo venticinque anni di assenza per interpretare Lear in una produzione di \"Re Lear\" in scena all'Old Vic di Londra per due mesi. La sua interpretazione ha ricevuto il plauso della critica e una candidatura al Laurence Olivier Award alla miglior attrice nel 2017. Nel 2018 torna sulle scene di New York dopo 30 anni di assenza per interpretare \"A\" nella prima produzione di Broadway del dramma di Edward Albee \"Tre donne alte;\" per la sua performance ha vinto il Tony Award alla miglior attrice protagonista in un'opera teatrale. Nel 2019 ha interpretato nuovamente Lear nella tragedia shakespeariana, questa a volta a Broadway per la regia di Sam Gold. Sempre nello stesso anno, \u00e8 tornata a recitare in televisione per la prima volta in venticinque anni nel film TV \"Elizabeth Is Missing\" e per la sua interpretazione ha vinto il British Academy Television Award per la miglior attrice nel 2020.\nVita privata.\nNel 1958 si spos\u00f2 con Roy Hodges, dal quale ebbe un figlio. La coppia ha poi divorziato nel 1976."}
{"id": "688794", "revid": "767487", "url": "https://it.wikipedia.org/wiki?curid=688794", "title": "Luise Kulmus Gottsched", "text": "Luise Adelgunde Kulmus fu uno dei migliori ingegni europei del tempo; notata per le sue opere dal letterato Johann Christoph Gottsched, dopo una lunga corrispondenza, si sposarono. Dopo il matrimonio, la sua attivit\u00e0 di scrittrice si ridusse di molto.\nFu autrice di popolari commedie: \"Die Pietisterei im Fischbein-Rocke\" (\"Il pietistume in crinolina\") del 1736 - una condanna del pietismo: la commedia fu vietata perch\u00e9 conteneva allusioni a fatti realmente avvenuti - \u00e8 un rifacimento de \"La femme docteur\" del gesuita francese Guillaume Bougeant, \"Die Hausfranz\u00f6sin\" (\"L'istitutrice francese\") del 1744 - una satira dell'educazione formalistica di derivazione francese - \"Die ungleiche Heirat\" (\"Il matrimonio fra persone di diversa condizione\"), del 1745. Fra tutte spicca \"Das Testament\" (\"Il testamento\") del 1745: protagonista \u00e8 una ragazza di Lipsia, retta e sincera, di educazione illuminista, diversamente dal suo pretendente, nel quale la Kulmus volle rappresentare il tipico suddito tedesco. \nFu anche traduttrice in tedesco degli articoli del noto giornale letterario \"The Spectator\" di Joseph Addison, (1739-1743), del \"Rape of the Lock\" di Alexander Pope nel 1744 e di altre opere inglesi e francesi. \nDopo la sua scomparsa, il marito pubblic\u00f2 tutte le sue opere, le \"S\u00e4mtliche kleinere Gedichte\", nel 1763."}
{"id": "688795", "revid": "125250929", "url": "https://it.wikipedia.org/wiki?curid=688795", "title": "Callisto", "text": "Nella mitologia greca, Callisto o Kallisto (, pronuncia ) era una ninfa o, secondo altre versioni, la figlia di re Licaone o di uno dei suoi figli, Keteus o Nykteus. Era una delle ancelle della dea Artemide (Diana per i romani), che Zeus sedusse poich\u00e9 attratto dalla sua bellezza. Secondo alcune versioni, ispirate dall'omonima commedia di Anfide, Zeus si trasform\u00f2 proprio in Artemide per poter attirare Callisto e giacere con lei. In seguito a tale rapporto ella rimase incinta e, quando venne scoperta, fu espulsa e trasformata in un orso da Artemide o Era. Come orso diede quindi nascita ad Arcade, eroe eponimo della regione Arcadia. Nell'ultima parte del mito, un attimo prima di essere uccisa proprio da una freccia del figlio (che l'aveva scambiata per un orso normale), Zeus le salv\u00f2 la vita ponendola tra le stelle come l'Orsa Maggiore.\nUna delle lune di Giove ed un asteroide della fascia principale prendono il nome da Callisto.\nGenealogia.\nSecondo altre versioni, Callisto viene invece indicata come figlia di Nykteus o Keteus, entrambi figli di Licaone. Uno scoliaste dell\"'Oreste\" di Euripide, nel 1646, indica come genitori Keteus e Stilbe.\nMitologia.\nEsiodo racconta di Callisto nella sua \"Astronomia\". Anche se l'opera originale \u00e8 andata perduta, Eratostene di Cirene riporta la versione di Esiodo nei suoi \"Catasterismi\". In questa versione, Callisto era figlia di Licaone e viveva sulle montagne d'Arcadia, dove faceva parte del corteo di caccia della dea Artemide ed era, in quanto tale, votata alla castit\u00e0. In seguito, Zeus la sedusse, giacque con lei e la mise incinta. Callisto riusc\u00ec a nascondere la gravidanza per un po' di tempo, finch\u00e9 Artemide riusc\u00ec a vederla nuda mentre faceva il bagno e si accorse del ventre gonfio. Infuriata, la dea la scacci\u00f2 dal gruppo e la trasform\u00f2 in un orso. In questa forma la principessa partor\u00ec il figlio Arcade, ma fu separata dal piccolo quando un gruppo di pastori tent\u00f2 di cacciarla. Arcade venne quindi portato a Licaone. Alcuni anni dopo, Callisto entr\u00f2 nel santuario di Zeus, non sapendo che fosse proibito accedervi; per questo motivo un gruppo di arcadi, tra cui il figlio stesso, la inseguirono per ucciderla, ma prima che lei potesse perdere la vita Zeus ebbe piet\u00e0 e la mise tra le stelle come la costellazione dell'Orsa Maggiore (in greco , \"Arktos Megale\"). Questa versione della storia viene riportata anche nel \"De Astronomia\" di Igino l'Astronomo, dove viene aggiunto che Diana (Artemide) provava molto affetto per la ragazza a causa del loro carattere simile.\nIl primo ad aggiungere il dettaglio secondo cui Zeus si trasform\u00f2 in Artemide stessa per sedurre Callisto fu il commediografo Anfide nella sua commedia omonima \"Kallisto\". Sebbene anche tale opera sia ad oggi perduta, un riassunto \u00e8 presente nel \"De Astronomia\". Zeus avrebbe seguito, sotto forma della figlia, la principessa arcade come se volesse aiutarla nella caccia, e la prese non appena furono separati dal resto del gruppo. Quando Artemide le chiese il motivo del suo ventre gonfio Callisto disse che era stata colpa della dea, al che questa la trasform\u00f2 in orso e la scacci\u00f2. A differenza della versione di Esiodo, Callisto non viene separata dal figlio, ma, trovati i due da un gruppo di etoli, essi furono portati in Arcadia come dono per Licaone. Quando l'orsa sconfina nel tempio di Zeus (indicato da Igino come quello di \"Iuppiter Lycaeus\", in greco \"Zeus Lykaios\") viene seguita dal figlio e gli arcadi quindi li inseguono entrambi, ma Zeus, conscio della propria indiscrezione, li salva ponendoli assieme tra le stelle.\nIgino racconta anche altre versioni. In una di queste, Callisto fu trasformata in un'orsa da Era mentre giaceva con Zeus. In seguito venne uccisa da Artemide, che non la riconobbe, ma appena scoperta la sua identit\u00e0 ella venne piazzata tra le stelle. In un'altra versione, che ricorda molto il mito di Io, fu Zeus stesso che, mentre inseguiva Callisto, la trasform\u00f2 in un orso per nascondere il fatto ad Era, la quale lo aveva raggiunto mossa dal sospetto di un tradimento. Trovando un orso al posto di una ragazza, Era indic\u00f2 la bestia ad Artemide, che stava cacciando nei dintorni, e questa la uccise. Nuovamente, fu trasformata in una costellazione da Zeus. Igino racconta anche che il motivo per cui l'Orsa Maggiore non tramonta mai \u00e8 che Tethys rifiuta di accoglierla tra le sue acque poich\u00e9 ella fu un'amante del marito di Era, della quale la titanide fu in passato nutrice..\nPausania il Periegeta, nella sua \"Periegesi della Grecia\", racconta similmente che Callisto fu trasformata in orsa da Era, e che Artemide la uccise per compiacere la regina degli dei; Zeus per\u00f2 chiese a Ermes di salvare il bambino che l'amante aveva in grembo (mostrando similarit\u00e0 con il mito di Semele), prima di trasformare questa nella costellazione.. Secondo Pausania, la storia di Io e quella di Callisto sono praticamente uguali, in quanto entrambe coinvolgono \"amore di Zeus, ira di Era, e metamorfosi, diventando la prima una mucca e la seconda un'orsa. Questo mostra come, per Pausania, la presenza di Era nel mito fosse uno degli elementi principali. Da notare, inoltre, che Pausania non descrive mai Callisto come compagna di Artemide, per quanto non si possa dire con certezza se tale mancanza sia intenzionale o meno. Sicuramente, per\u00f2, egli era cosciente di come l'arcade fosse a volte legata al culto di Artemide: sempre nella \"Periegesi\" egli indica la posizione della tomba di Callisto, raggiungibile \"discendendo trenta stadi da Cruni\" (vicino all'attuale Bal\u010dik, in Bulgaria), e la descrive come \"un tumulo di terra, sul quale crescono molti alberi, sia di quelli coltivati che di quelli che non producono alcun frutto. Sulla cima del tumulo vi \u00e8 un santuario di Artemide, soprannominata Kalliste\" ().\nNella \"Biblioteca\" di Pseudo-Apollodoro viene ripresa la versione di Pausania, ma viene di nuovo fatto riferimento a Callisto come compagna di caccia di Artemide. Zeus la prese con la forza dopo averla ingannata con l'aspetto di Artemide od Apollo, e la trasform\u00f2 in orsa per nasconderla ad Era. Anche in questa versione fu Artemide ad uccidere Callisto con una freccia, come richiesta da parte di Era oppure per punirla per non aver protetto la propria verginit\u00e0. Zeus, tuttavia, riusc\u00ec a salvare proprio figlio dal grembo della madre e lo affid\u00f2 alle cure di Maia (la madre di Ermes) in Arcadia; viene specificato, inoltre, che fu proprio Zeus a scegliere il nome di Arcade.\nLa tradizione latina.\nOltre che nel \"De Astronomia\", il mito di Callisto viene riportato anche nelle \"Fabulae\" (secondo alcuni da attribuire a Gaio Giulio Igino piuttosto che all'ancora ignoto Igino l'Astronomo). Anche in questa versione Callisto viene trasformata da Giunone (Era), catasterizzata da Giove (Zeus) e non pu\u00f2 tramontare per divieto di Tethys, ma in questo caso la costellazione viene chiamata \"Septentrio\", e viene riferito come nome greco \"Helice\". Questa \u00e8 anche una delle versioni meno dettagliate della storia: Arcade viene citato come suo figlio e progenitore della razza degli arcadi, ma \u00e8 mancante qualunque episodio coinvolgente i due e non viene menzionato in che occasione avviene il catasterismo; la stessa Diana (Artemide) sembra non vere alcuna connessione con Callisto, che fu semplicemente sedotta da Giove durante la di questi visita a Licaone. Un altro elemento di differenza \u00e8 che, nonostante la paternit\u00e0 di Callisto venga attribuita al figlio di Pelasgo, la ragazza viene comunque considerata una ninfa, e infatti, nello stesso testo viene riportata la trascrizione di versi cretesi (un inno ad Arcade) in cui essa viene chiamata \"Ninfa Licaoniana\".\nOvidio riprende il mito nelle \"Metamorfosi\" (II, 404-507), dove narra che Callisto fu inizialmente avvicinata da Giove sotto le sembianze di Diana, ma che, una volta accortasi della passione di questo, tent\u00f2 di fuggire, costringendo il dio a riassumere il suo vero aspetto per prenderla con la forza. Uscita dal boschetto dove si trovava, Callisto not\u00f2 Diana che la chiamava ma, per paura che potesse trattarsi di un nuovo travestimento di Giove, si rifiut\u00f2 di avvicinarsi finch\u00e9 non vide il resto del corteo avvicinarsi, al che, convinta dell'identit\u00e0 della dea, si riun\u00ec al gruppo. Passato un po' di tempo, dopo aver partecipato ad una battuta di caccia con Diana e le altre ancelle, Diana propose di fare il bagno presso una fonte. Callisto tent\u00f2 di nascondersi dietro alle altre ancelle per occultare il fatto di essere incinta, ma venne infine scoperta e Diana, adirata, la scacci\u00f2.\nCallisto diede quindi alla luce il figlio di Giove, Arcade, e solo allora Giunone, infuriata per la messa al mondo di un figlio illegittimo del marito, la trasform\u00f2 in un'orsa. Callisto vag\u00f2 nei campi e nei pressi degli uomini ma avendo le sembianze di un orso fu temuta e scacciata sia dagli uomini che dai cani. Similmente, nella natura, era lei stessa a fuggire dalle altre bestie selvagge, compresi i lupi, \"nonostante suo padre fosse un lupo\". Quindici anni dopo riconobbe il figlio Arcade che si era addentrato nella foresta per cacciare, ma quando cerc\u00f2 di avvicinarsi questo spaventato tent\u00f2 di colpirla con una lancia nel petto. Giove, tuttavia, non permise il crimine di un figlio che uccide la propria madre, e mand\u00f2 un vento che li sollev\u00f2 entrambi da terra e l\u00ec colloc\u00f2 come costellazioni in cielo. Giunone, infuriata nel vedere i due venire onorati con questa condizione, si rec\u00f2 da Tethys e Oceano per chiedere che impedissero a madre e figlio di riposarsi nelle loro acque tramontando, e i due esaudirono tale richiesta.\nNei \"Fasti\", Ovidio associa Callisto all'Orsa maggiore ed Arcade all'Orsa Minore, chiamandole con i loro nomi greci (rispettivamente \"Arktos\", \"Orso\", e \"Arctophylax\", \"Guardiano d'orsi\"). Qui racconta in modo meno dettagliato la stessa versione presente nelle \"Metamorfosi\", con la sola differenza che, durante la scena del bagno, Callisto non tent\u00e0 di nascondersi ma invece rifiuta di spogliarsi; fino a che Diana, insospettita, le strappa la veste. Viene anche specificato che il corteo di caccia di Diana \u00e8 composto da amadriadi, ma non \u00e8 chiaro se anche Callisto sia una ninfa o meno.\nIn entrambe queste narrazioni, Ovidio critica la freddezza e la spietatezza di Diana e Giunone e cerca di appellarsi alla loro piet\u00e0, dichiarando come Callisto non sia altro che un'innocente vittima di Giove.\nCallisto nell'arte.\nAnche Giambattista Tiepolo ha dipinto la storia della ninfa Callisto."}
{"id": "688800", "revid": "92723", "url": "https://it.wikipedia.org/wiki?curid=688800", "title": "Piaghe d'Egitto", "text": "Le piaghe d'Egitto sono le punizioni che, secondo la Bibbia, Dio inflisse agli Egizi per non aver liberato gli ebrei dalla schiavit\u00f9 e affinch\u00e9 Mos\u00e8 potesse condurli fuori dal Paese. \nAlcuni di questi avvenimenti sono presenti anche nel Corano, Sura 7, versetti (107, 131-136).\nLe dieci piaghe.\nNel libro dell'Esodo si racconta l'uscita degli Ebrei dall'impero d'Egitto sotto la guida di Mos\u00e8.\nUno degli episodi pi\u00f9 importanti di questo libro \u00e8 proprio l'invio delle dieci piaghe, o punizioni divine, contro il popolo egizio. L'espressione \u00abpiaghe d'Egitto\u00bb, bench\u00e9 di uso comune, non \u00e8 per\u00f2 precisa, in quanto il testo biblico applica il termine \u00abpiaga\u00bb solo alla decima, mentre le prime nove sono dette \u00abprodigi\u00bb o \u00absegni\u00bb. Questi dieci episodi derivano dalla fusione redazionale di tradizioni pi\u00f9 antiche ed erano inizialmente non un decalogo, come presentato nella redazione finale del Libro dell'Esodo, ma \"liste, peraltro divergenti, di sette od otto piaghe\" e, come aggiungono gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), tale narrazione \"\u00e8 una composizione letteraria; essa ha sub\u00ecto un processo articolato di crescita nel quale una buona parte del testo appartiene a redazioni tardive [...] probabilmente la tradizione jahvista interviene in quattro piaghe (prima, seconda, quarta e quinta), ma una buona parte del racconto attuale \u00e8 stato aggiunto, come sono state aggiunte anche le piaghe\". &lt;br&gt;La redazione finale del decalogo riporta:\nGli scopi delle dieci piaghe sono due: convincere il faraone a lasciar andare gli Ebrei e dimostrare la presenza di Dio agli Ebrei e ai non-ebrei, come chiaramente dichiarato in questo passo in cui Dio si rivolge a Mos\u00e8:\nSecondo la Bibbia \u00e8 quindi lo stesso Dio a \"indurire il cuore\" del faraone perch\u00e9, nonostante tutti i prodigi compiuti da Mos\u00e8, non lasci partire gli Ebrei dall'Egitto e possa cos\u00ec colpire l'Egitto stesso con le piaghe; tale frase \u00abindurire i loro cuori\u00bb (\"l\u1d49hazz\u0113q 'et-libb\u0101m\") ricorre anche durante la successiva conquista di Canaan da parte di Giosu\u00e8: \"Infatti era per disegno del Signore che il loro cuore si ostinasse nella guerra contro Israele, per votarli allo sterminio, senza che trovassero grazia, e per annientarli, come aveva comandato il Signore a Mos\u00e8.\" (). Gli esegeti del \"Nuovo Grande Commentario Biblico\" \u2014 precisando come il cuore fosse \"l'organo della decisione nella Bibbia\" \u2014 osservano che \"l'espressione \u00abMa io indurir\u00f2 il cuore del faraone\u00bb non prende neppure in considerazione gli attori umani per evidenziare il controllo di Dio\" ma \"nonostante i problemi che il concetto pu\u00f2 far sorgere per il lettore moderno, il punto di vista degli scrittori va interpretato: i nemici d'Israele non avevano alcuna importanza, erano, per cos\u00ec dire, semplici marionette nelle mani di YHWH che perseguiva i suoi scopi per Israele\".\nL'espressione allegorica che afferma: \"stender\u00f2 la mano...\" viene interpretata come punizione rigorosa contro i nemici del popolo ebraico ma misericordia salvifica appunto per gli Ebrei; questa particolarit\u00e0 dell'intervento divino sar\u00e0 poi evidente nella descrizione delle dieci piaghe e persino al passaggio attraverso l'apertura delle acque del mar Rosso: per metafora \u00e8 la medesima \"destra...\" di Dio di cui \u00e8 scritto: \"stritola il nemico\" e che, al tempo stesso, racchiude Chessed.\nInterpretazione ebraica.\nSecondo la Cabala ebraica attraverso i prodigi e i miracoli avvenuti con le dieci piaghe contro l'Egitto Dio fu Misericordioso con gli Ebrei, i quali furono da Lui protetti, mentre manifest\u00f2 Ghevurah rigorosa contro gli Egizi; inoltre fu Dio stesso a punirli perch\u00e9, senza l'intervento della volont\u00e0 divina, gli angeli di distruzione non farebbero distinzione tra Zaddiqim e malvagi, in questo caso gli Ebrei e gli Egizi puniti.\n\"Per le seguenti interpretazioni esegetiche cfr. \"Midrashim\"\"\nTramutazione dell'acqua in sangue ().\nSecondo i maestri ebrei dell'ebraismo rabbinico Mos\u00e8, al comando di Dio di compiere questo prodigio miracoloso, come da accordo, disse al proprio fratello Aronne di permetterne la realizzazione per il proprio legame con l'acqua: ancora neonato infatti Mos\u00e8 era stato appunto posto su una culla nelle acque che lo portarono sino alla figlia del faraone Batia (cfr. Shekhinah) che lo colse e lo protesse, infatti v'era il decreto reale egizio (su consiglio dei maghi egizi che, tramite divinazioni, avevano previsto che un bimbo ebreo sarebbe stato in futuro il salvatore del popolo ebraico) che sanciva l'uccisione di tutti i nuovi nati, o bambini, ebrei.L'acqua imputrid\u00ec dal mar Rosso sino ai palazzi e ai canali, persino nelle giare tranne che per gli Ebrei a cui infatti gli Egizi giungevano per ottenere acqua non tramutata in sangue, ma ci\u00f2 non bast\u00f2. I pesci di quelle acque morirono.\nSecondo i commentatori ebrei il sangue era quello dei neonati, e/o bambini piccoli, ebrei gettati nelle acque: essi, anche se neonati, si aggrappavano ai massi al centro di esse malgrado le correnti: ci\u00f2 avvenne per il decreto del faraone di quel momento su consiglio dei maghi o sacerdoti egizi.\nAronne esegu\u00ec il comando di Dio per il miracolo prodigioso e terribile tramite il bastone gi\u00e0 consegnato a Mos\u00e8 (cfr. Arca dell'Alleanza).\nInvasione delle rane ().\nSecondo la tradizione rabbinica le rane sorsero seguendo una rana-madre, pi\u00f9 grossa delle altre, per dirigersi verso il palazzo in cui stava il faraone. Le rane entrarono persino nei corpi degli Egizi colpevoli, restando in vita anche cos\u00ec; il Pentateuco spiega infatti che esse erano in ogni parte; e appunto persino nei forni per il pane degli stessi Egizi colpevoli. Una delle cause della piaga che colp\u00ec questi ultimi e che pi\u00f9 li turbava, fu soprattutto il continuo gracidare delle rane anche all'interno dei loro corpi (\"Midrash\").Dopo la preghiera di Mos\u00e8, affinch\u00e9 (in seguito alle successive suppliche del faraone fatte a Mos\u00e8 e Aronne) anche questa piaga avesse termine, molte di quelle rane della piaga morirono e il fetore dei loro corpi morti si sparse su tutto l'Egitto biblico antico.\nPioggia di fuoco e ghiaccio ().\nGrandine e fuoco su tutto l'Egitto. Per questa piaga morirono anche molti animali di propriet\u00e0 degli Egizi ma non quelli degli Ebrei: quando alcuni Egizi osservarono che anche per questa piaga Dio pun\u00ec loro ma non pun\u00ec gli Ebrei, quelli iniziarono a comprendere la differenza/distinzione che Dio fece a favore del popolo eletto degli Ebrei.\nInvasione delle cavallette.\nInvasione di cavallette/locuste. Si trovarono cavallette/locuste ovunque; al termine di questa piaga gli Egizi pensarono di potersi rallegrare per aver come cibo le cavallette/locuste morte dopo la preghiera di Mos\u00e8 perch\u00e9 essa terminasse alla richiesta del faraone che, bench\u00e9 sembrasse aver accettato Dio e il popolo ebraico, poi riprese a essere \"arrogante, ostinato, superbo e prepotente\" (\"Dio \"indur\u00ec\" il cuore del faraone\"): ma Dio, verace e giusto, fece \"sciogliere\" [persino] tutti i corpi di questi insetti.\nTenebre ().\nTenebre per tre giorni. Anche questa piaga colp\u00ec soltanto i colpevoli Egizi, infatti presso gli Ebrei v'era luce e non quelle tenebre tanto fitte.\nSecondo l'esegesi ebraica, all'uscita del popolo ebraico dall'Egitto, le donne egizie furono \"spinte\" da Dio a donare ricchezze con cuore benevolo agli Ebrei: si spiega che ci\u00f2 avvenne anche perch\u00e9, durante questa piaga delle tenebre, alcuni Ebrei poterono entrare nei luoghi egizi e, pur accorgendosi delle grandi ricchezze da loro possedute, non le rubarono n\u00e9 se ne appropriarono; poi gli Egizi vennero appunto a conoscenza di questo fatto meritorio per il popolo ebraico. In seguito i Chakhamim spiegano che tali ricchezze e altre furono il compenso per il lavoro eseguito dagli Ebrei durante la \"schiavit\u00f9\" in Egitto da cui poi Dio li \"prese\" donando loro la libert\u00e0, quindi anche spirituale.\nMorte dei primogeniti maschi ().\nSecondo i Midrashim la morte dei primogeniti Egizi avvenne in quanto gli Ebrei, ancora inconsapevoli della forma in cui Dio avrebbe realizzato questa punizione, dissero agli stessi Egizi che la piaga si sarebbe manifestata: i primogeniti, per timore di essere uccisi, iniziarono a difendersi contro chi li voleva uccidere i quali, a loro volta, per timore di essere uccisi li uccisero. Anche il figlio primogenito del faraone mor\u00ec. Vi furono morti in ogni casa e, quando non vi erano primogeniti egizi, morivano altri non ebrei.\nFilm e serie tv che citano le dieci piaghe.\nNonostante il fatto che spesso le dieci piaghe d'Egitto vengano citate individualmente in opere cinematografiche e televisive, sono sostanzialmente pochi i film e le serie tv che le utilizzano come elemento conduttore della trama e, in alcuni casi, si tratta di film e serie tv horror. Tra questi vanno citati:"}
{"id": "688801", "revid": "125361085", "url": "https://it.wikipedia.org/wiki?curid=688801", "title": "Ciclo di Rankine a vapore surriscaldato", "text": "Il ciclo di Rankine con surriscaldamento, detto anche ciclo di Hirn, \u00e8 un ciclo termodinamico a vapore acqueo di tipo diretto, che mostra uno schema d'impianto simile a quello di Rankine semplice, fatta eccezione per il generatore di vapore nel quale \u00e8 aggiunta una zona di surriscaldamento. Il ciclo di Hirn complessivo pu\u00f2 essere visto come la composizione di due cicli che lavorano in parallelo: il primo \u00e8 il ciclo di Rankine semplice di partenza (12341 in figura), mentre il secondo, alla sua destra e con la forma che ricorda quella di un dente, \u00e8 il ciclo di surriscaldamento aggiunto (33\u20194\u201943 in figura). In simboli, \u27f3H = \u27f3R + \u27f3Surr. \nFasi della somministrazione di calore all'acqua.\nL\u2019acqua allo stato fisico 1 di liquido saturo viene compressa da una pompa idraulica (trasformazione 1--&gt;2). L\u2019acqua esce dalla pompa allo stato fisico 2 di liquido compresso ed entra nel generatore di vapore, dove subisce una trasformazione isobara (2--&gt;3') assorbendo calore a pressione p2 (phigh in figura). Tale processo pu\u00f2 \u00a0essere spezzato in tre fasi:\nLe prime due fasi sono caratteristiche anche del ciclo di Rankine semplice, mentre la terza solamente del ciclo di Hirn (nome dato al ciclo di Rankine con surriscaldamento).\nTutte e tre le fasi avvengono lungo la stessa curva isobara, cio\u00e8 a pressione costante.\nVantaggi e svantaggi.\nOperando a pressione costante, rispetto ad un normale ciclo di Rankine tra le stesse pressioni di condensazione e di vaporizzazione, il surriscaldamento permette di ottenere valori di titolo di vapore pi\u00f9 elevati a fine espansione: con un titolo inferiore a 0,88 le gocce liquide presenti nel vapore saturo sarebbero in quantit\u00e0 tale da provocare danni alle palettature di bassa pressione della turbina per effetto dell'erosione.\nQuesto surriscaldamento ha altri aspetti vantaggiosi sul ciclo: permette, infatti, di raggiungere un maggior rendimento termodinamico e di diminuire il consumo specifico di vapore (a parit\u00e0 di portata di fluido motore, si ottiene una maggior potenza meccanica netta).\nQuesti benefici aumentano all'aumentare della temperatura massima di surriscaldamento del vapore. Quest'ultima \u00e8 tuttavia soggetta sia a vincoli di tipo economico, a causa della resa che ha una crescita non lineare, sia a vincoli legati ai materiali d'impiego. Tali vincoli fanno s\u00ec che essa sia limitata superiormente da un valore intorno ai 620 \u00b0C. Sebbene sia possibile produrre impianti che sopportino temperature anche superiori, l'esiguo aumento di rendimento ottenibile non ripagherebbe i costi di investimento necessari.\nIn un unico ciclo possono essere presenti anche tre o quattro surriscaldamenti, ciascuno seguito dal ritorno in turbina."}
{"id": "688802", "revid": "5525502", "url": "https://it.wikipedia.org/wiki?curid=688802", "title": "Grande Dizionario della lingua italiana", "text": ""}
{"id": "688804", "revid": "38120", "url": "https://it.wikipedia.org/wiki?curid=688804", "title": "Carlo Climati", "text": "Biografia.\nI suoi saggi e i suoi articoli riguardano soprattutto i mass media, le problematiche giovanili, la cultura, la religione, la musica e l'arte. Tra le sue diverse attivit\u00e0, infatti, Carlo Climati si dedica anche alla musica (pianoforte e basso elettrico), alla fotografia d'arte, al disegno e al teatro dei burattini.\nIn particolare si occupa di prevenzione delle varie forme di dipendenza nella societ\u00e0 odierna (droghe, alcolici, satanismo, occultismo ecc.). A tale scopo svolge un'intensa attivit\u00e0 di conferenziere: gli incontri hanno come destinatari soprattutto i giovani e le famiglie.\n\u00c8 responsabile dell'ufficio stampa dell'Universit\u00e0 Europea di Roma.\n\u00c8 direttore del Laboratorio di comunicazione \"Non sei un nemico!\" dell'Universit\u00e0 Europea di Roma, da lui stesso creato nel 2013. Troppo spesso, oggi, il linguaggio della comunicazione utilizza toni esasperati e aggressivi. L'obiettivo del laboratorio di Carlo Climati \u00e8 quello di sensibilizzare i giovani verso una nuova forma di comunicazione che non veda nell'altro un nemico, ma che sia basata sul dialogo e su una serena accoglienza dell'altro. Il laboratorio, teorico e pratico, esplora le diverse forme di comunicazione del mondo di oggi: dal giornalismo ai social network, dalla musica alla radio, dalla televisione al dialogo nella vita quotidiana. \n\u201cNon sei un nemico!\u201d \u00e8 il motto, l'idea di base del laboratorio. I giovani sono incoraggiati a vedere gli altri con uno sguardo nuovo, a creare linguaggi che possano rappresentare un ponte verso tutti, contribuendo all'abbattimento di muri, ostacoli, sospetti e diffidenze. Il laboratorio di comunicazione fa parte delle attivit\u00e0 di responsabilit\u00e0 sociale proposte agli studenti dell'Universit\u00e0 Europea di Roma, che ha tra i suoi obiettivi principali la formazione della persona. Una formazione che consenta non solo l'acquisizione di competenze professionali, ma che orienti anche i giovani ad una crescita personale e ad uno spirito di servizio per gli altri. \nCollaborazioni giornalistiche.\nScrive per numerose testate. Fra queste: le due riviste dei Rogazionisti sulla pastorale delle vocazioni \"Mondo Voc\" e \"Rogate ergo e\" per l'Agenzia Zenit che fornisce notizie riguardanti la Chiesa cattolica.\nPer la Rai \u00e8 stato autore dei programmi \"Prossimo tuo\" (Rai 2) e dei programmi radiofonici \"Obiettivo Europa\", \"Un salto nello spot\" e \"Chiedi chi erano i Cetra\" (Radiouno). \nConduce su Radio Maria il programma \"Mondo giovani\" dedicato alle problematiche giovanili.\nCritiche.\nClimati \u00e8 stato spesso criticato per il suo atteggiamento allarmistico nei confronti della musica rock, dei videogiochi e dei giochi di ruolo.\nNel '96 stigmatizz\u00f2 le posizioni abortiste di Laura Pausini, che dopo l'inno \"Mi rubi l'anima\" si apprestava a lanciare \"La solitudine\". La cantante e ambasciatrice dell'UNICEF replic\u00f2 che la rigidit\u00e0 morale del Magistero stava allontanando i giovani da Dio."}
{"id": "688806", "revid": "123808749", "url": "https://it.wikipedia.org/wiki?curid=688806", "title": "Danny Aiello", "text": "Biografia.\nAiello nacque il 20 giugno 1933 a Manhattan, New York, in una famiglia povera insieme a sei fratelli. Il padre, Daniel Louis Aiello Sr., era un operaio statunitense figlio di immigrati italiani mentre la madre, Francesca Pietrocova, era una sarta italiana originaria di Napoli. Debutt\u00f2 nel 1976 con \"Il prestanome\", diretto da Martin Ritt. Ebbe un ruolo minore ne \"Il padrino - Parte II\" nella scena del tentato omicidio a Frankie Pentangeli (interpretato da Michael V. Gazzo) con una corda in un bar.\nGli anni ottanta sono quelli in cui diede il meglio in ruoli di attore caratterista. La sua interpretazione pi\u00f9 celebre \u00e8 quella del pizzaiolo italoamericano Sal nel film di Spike Lee, \"Fa' la cosa giusta\", per il quale fu candidato ai Premi Oscar 1990 come miglior attore non protagonista, ma lo si ricorda anche per l'interpretazione del capitano di polizia Vincent Aiello nel capolavoro di Sergio Leone \"C'era una volta in America\" (1984) e per il ruolo di Monk ne \"La rosa purpurea del Cairo\" (1985) di Woody Allen. Nel 1986 apparve inoltre nel videoclip di Madonna \"Papa Don't Preach\", dove interpretava il padre della cantante, mentre nel 1996 affianc\u00f2 Angelina Jolie nel film \"Desert Moon\".\nVita privata.\nDal 1955 fino alla morte fu sposato con la produttrice Sandy Cohen. Ebbe da lei quattro figli, due dei quali lavorano anch'essi nel mondo del cinema: Rick (morto nel 2021 a 65 anni per un cancro al pancreas), Danny Aiello III (morto nel 2010 a 53 anni sempre per un cancro al pancreas), Jamie e Stacy.\nDoppiatori italiani.\nNelle versioni in italiano dei suoi film, Danny Aiello \u00e8 stato doppiato da:"}
{"id": "688808", "revid": "2519", "url": "https://it.wikipedia.org/wiki?curid=688808", "title": "Comune di Mojkovac", "text": ""}
{"id": "688810", "revid": "1652635", "url": "https://it.wikipedia.org/wiki?curid=688810", "title": "Acropoli", "text": "L'acropoli \u00e8 un termine (derivato dal greco \"\u1f04\u03ba\u03c1\u03bf\u03c2\" \"akros\", alto, \"\u03c0\u1f78\u03bb\u03b9\u03c2\" \"polis\", citt\u00e0) che originariamente indicava la parte pi\u00f9 alta della \"polis\" greca. Estendendone il significato, pu\u00f2 essere chiamata \"acropoli\" la parte pi\u00f9 eminente e fortificata di un'antica citt\u00e0.\nDescrizione.\nNella Grecia antica indicava quella parte della citt\u00e0 che veniva costruita per ragioni difensive sulla sommit\u00e0 di un'altura e spesso cinta da mura.\nIniziata a diffondersi nell'et\u00e0 del bronzo, la \"parte alta\" delle citt\u00e0 greche, come Atene, Argo, Micene e Tirinto, in et\u00e0 micenea era il luogo di residenza del re, ma col tempo divenne il centro religioso dell'abitato, sede di templi e luoghi di riunione.\nEssa si contrapponeva alla zona denominata \"asty\", la parte periferica in cui viveva il popolo. Al suo interno c'erano case, templi e la piazza principale, l\"'agor\u00e0\".\nEsempi tipici di acropoli, in parte tuttora ben conservati, sono quelli di Atene, di Selinunte (Sicilia), di Canosa di Puglia e di Taranto (\"Taras\"); anche il castello Eurialo di Siracusa pu\u00f2 essere considerato parte dell'acropoli di quella citt\u00e0. Ma l'acropoli di Atene, una collina rocciosa che si eleva fino a circa 100 metri sulla citt\u00e0 circostante, resta l'esempio pi\u00f9 noto al mondo.\nTali fortificazioni non sono riferibili esclusivamente al mondo ellenico, bens\u00ec si ritrovano in tutto il Mediterraneo orientale (ad esempio presso gli Ittiti) e, dall'et\u00e0 del ferro in Italia (ad esempio l'acropoli di Alatri, Ferentino, Cuma e Arpino sulle origini delle quali, tra l'altro, non \u00e8 esclusa la matrice mediorientale).\nIn et\u00e0 romana, la funzione monumentale si sostitu\u00ec a quella difensiva, che tuttavia venne recuperata nell'alto Medioevo."}
{"id": "688812", "revid": "2091899", "url": "https://it.wikipedia.org/wiki?curid=688812", "title": "Ciclo di Rankine a vapore risurriscaldato", "text": "Il ciclo di Rankine a vapore risurriscaldato \u00e8 un ciclo termodinamico diretto a vapore ricavato dal ciclo di Rankine semplice e dal ciclo di Rankine a vapore surriscaldato.\nIl ciclo risurriscaldato presenta uno schema d'impianto analogo ai primi due, ma presenta qualche modifica ulteriore. L'espansione del fluido viene suddivisa in due o pi\u00f9 stadi a pressioni via via minori; oltre al surriscaldatore di vapore per arrivare ad ottenere vapore surriscaldato e non vapore saturo secco all'ingresso dello stadio d'alta pressione della turbina; vi \u00e8 la possibilit\u00e0 di risurriscaldare il vapore in uscita da questo primo stadio e farlo poi espandere nei successivi stadi di media e bassa pressione.\nCon questo accorgimento si ottengono valori di titolo di vapore pi\u00f9 elevati a fine espansione anche a partire da pressioni molto elevate: un titolo inferiore a 0,88 infatti causa danni per erosione alle palettature di bassa pressione della turbina per presenza di goccioline di liquido. Ci\u00f2 non \u00e8 possibile nemmeno con un ciclo di Rankine a vapore risurriscaldato.\nIl rendimento termico dipende anche dalla pressione intermedia di spillamento: aumenta fino ad un certo limite, per calare poi rimanendo peraltro piuttosto alto.\nTuttavia si riscontra anche una piccola perdita in potenza specifica dovuta ad un lieve aumento del consumo specifico di vapore con l'aumento di tale pressione."}
{"id": "688813", "revid": "26601", "url": "https://it.wikipedia.org/wiki?curid=688813", "title": "Ciclo Rankine a vapore surriscaldato", "text": ""}
{"id": "688814", "revid": "26601", "url": "https://it.wikipedia.org/wiki?curid=688814", "title": "Ciclo Rankine", "text": ""}
{"id": "688815", "revid": "26601", "url": "https://it.wikipedia.org/wiki?curid=688815", "title": "Ciclo Hirn", "text": ""}
{"id": "688816", "revid": "26601", "url": "https://it.wikipedia.org/wiki?curid=688816", "title": "Ciclo di Hirn", "text": ""}
{"id": "688817", "revid": "766079", "url": "https://it.wikipedia.org/wiki?curid=688817", "title": "Battaglia di Cravant", "text": "La battaglia di Cravant fu uno scontro combattuto il 31 luglio 1423, nel corso della guerra dei cent'anni tra inglesi e francesi, che si risolse in una vittoria dei primi assieme all'alleato borgognone.\nAntefatto.\nDopo il trattato di Troyes (1420), al re d'Inghilterra fu concesso di occupare tutto il nord della Francia, nei territori posti a nord della Loira. Nel 1422, con la morte improvvisa di Enrico V e l'ascesa al trono di un re bambino, Enrico VI, le ostilit\u00e0 ricominciarono.\nAll'inizio dell'estate del 1423, gli alleati anglo-borgognoni si unirono ad Auxerre per fronteggiare un esercito del Delfino Carlo, che stava marciando in Borgogna, diretto a Bourges. La predetta forza era composta da un grosso numero di soldati scozzesi, guidati da John Stewart, conte di Buchan. Le due schiere nemiche si incontrarono al villaggio di Cravant, e guadarono le rive del fiume Yonne, un tributario di riva sinistra della Senna, a sudest di Auxerre.\nLe forze del Delfino si attestarono su una riva, soverchiando di numero gli anglo-borgognoni presenti sulla sponda opposta (il rapporto era di 2:1). Questi ultimi contavano circa 4.000 uomini, guidati da Thomas Montacute, IV conte di Salisbury.\nLa battaglia.\nPer tre ore le forze avverse si fronteggiarono senza tentare di varcare il fiume. Alla fine Salisbury prese l'iniziativa ed il suo esercito inizi\u00f2 ad attraversare il corso d'acqua, che arrivava sino alla cintola ed era largo circa 50 metri; ci\u00f2 avvenne sotto la copertura di una gragnola di frecce scoccate dagli arcieri inglesi. Nel contempo, un'altra forza inglese comandata da Lord Willoughby de Eresby si apr\u00ec un passaggio attraverso il contingente scozzese, attraversando uno stretto ponte e dividendo l'armata del Delfino.\nQuando le schiere francesi cominciarono a ritirarsi, gli scozzesi si rifiutarono di fuggire e furono decimati. Circa 3.000 di loro caddero sulla testa di ponte o lungo gli argini del fiume e pi\u00f9 di 2.000 furono fatti prigionieri, incluso il conte di Buchan, che venne catturato dal maresciallo Claude de Chastellux. Le forze del Delfino si ritirarono oltre la Loira, lasciandosi dietro molti prigionieri e circa 6.000 morti.\nConseguenze.\nIl successo a Cravant fu il primo per un esercito congiunto inglese e borgognone. Nonostante questo, gli alleati raramente avevano combattuto insieme e di solito operavano separatamente l'uno dall'altro. I delfinisti subirono una sconfitta ancora maggiore l'anno successivo nella battaglia di Verneuil."}
{"id": "688818", "revid": "599013", "url": "https://it.wikipedia.org/wiki?curid=688818", "title": "Kal", "text": ""}
{"id": "688819", "revid": "253269", "url": "https://it.wikipedia.org/wiki?curid=688819", "title": "Jean Brooks", "text": "Biografia.\nNata a Houston, nel Texas, visse a New York ed in Costa Rica, imparando correntemente sia l'inglese che lo spagnolo. \nCome attrice non raggiunse mai una grande notoriet\u00e0 all'interno dello \"star system\" hollywoodiano, tuttavia partecip\u00f2 a diverse pellicole di notevole pregio ed ebbe ruoli importanti agli inizi degli anni quaranta.\nInizi\u00f2 la sua carriera come cantante al Waldorf-Astoria Hotel di New York, insieme all'orchestra di Enrico Madreguera, adottando il nome d'arte di Jeanne Kelly, poich\u00e9 il nome Ruby Kelly era troppo simile a quello di Ruby Keeler.\nCon l'aiuto di Eric von Stroheim, che conobbe mentre lavorava all'Astoria, la Brooks inizi\u00f2 la sua carriera cinematografica interpretando per la Arcturus Pictures la pellicola \"Obeah\" (1935).\nDopo un paio di interpretazioni minori, von Stroheim le affid\u00f2 un ruolo nel film \"The Crime of Dr. Crespi\" (1935), cui fecero seguito alcune altre partecipazioni in piccoli ruoli a pellicole di questo regista. Nel frattempo recit\u00f2 nei teatri newyorkesi nel dramma teatrale \"Name Your Poison\".\nNel 1938 la Brooks cerc\u00f2 di tornare al cinema ma con scarsi risultati. Dopo un provino andato male con la 20th Century Fox, venne scritturata dalla Paramount Pictures per interpretare ruoli in lingua spagnola con il nome d'arte di Robina Duarte. Nel 1941 spos\u00f2 il suo primo marito, lo sceneggiatore e futuro regista Richard Brooks, dal quale divorzi\u00f2 nel 1944. A partire dal 1942 adott\u00f2 come nome d'arte il cognome del marito per non essere confusa con l'astro nascente Gene Kelly.\nA partire dal 1943 sottoscrisse un contratto con la casa produttrice RKO Pictures, con la quale raggiunse l'apice della sua carriera, nonostante non riuscisse ad entrare a pieno merito nel mondo delle grandi stelle del cinema. In questo periodo recit\u00f2 al fianco di Tom Conway nella lunga serie di pellicole dedicate al personaggio letterario del \"Falco\", tratto dai romanzi polizieschi di Michael Arlen. In questo stesso periodo venne chiamata ad interpretare due classici del genere horror prodotti da Val Lewton, \"L'uomo leopardo\" (1943), in cui ebbe il ruolo della protagonista Kiki, cantante coinvolta in una serie di omicidi perpetrati da un serial-killer, e quella di Jacqueline Gibson, la debole adoratrice di un culto satanico ne \"La settima vittima\" (1944), ruolo quest'ultimo per la quale viene maggiormente ricordata dal pubblico appassionato del genere.\nAbbandonate le scene dopo il suo ultimo film, \"Donne nella notte\" (1948), trascorse il resto della sua esistenza nell'anonimato fino alla morte prematura, avvenuta nel 1963 per le conseguenze di anni di alcolismo e depressione."}
{"id": "688823", "revid": "1186766", "url": "https://it.wikipedia.org/wiki?curid=688823", "title": "Campi Elisi", "text": "I Campi Elisi, Elisio o Esilio, sono, secondo la mitologia greca e romana, il luogo nel quale dimoravano dopo la morte le anime di coloro che erano amati dagli d\u00e8i.\nDi questo regno fanno parte il poeta Museo, Anchise, Omero, Solone e le anime di coloro che devono ancora nascere (es.: Romolo e Remo).\nNella letteratura classica.\nNell\"Odissea\" Omero ricorda che i Campi Elisi saranno la destinazione di Menelao, amato appunto dagli d\u00e8i poich\u00e9 genero di Zeus in quanto marito di Elena, dandoci anche una descrizione del luogo (libro IV, 562-569): un luogo in cui per i mortali la vita \u00e8 bellissima, mai toccata da neve o pioggia, n\u00e9 dal freddo, ma con eterni soffi di zefiro, rinfrescanti per gli uomini, mandati da Oceano. I Campi Elisi si presentano come immensi campi fioriti, dove si vive perennemente sereni.\nNell\"Eneide\" di Virgilio, Enea, dopo la sua fuga da Troia, arriva in Campania, al lago d'Averno, per consultare la Sibilla; ella lo accompagna fino ai Campi Elisi, dove incontra suo padre Anchise, deceduto da poco."}
{"id": "688827", "revid": "124794339", "url": "https://it.wikipedia.org/wiki?curid=688827", "title": "Il corvo (fumetto)", "text": "Il Corvo (\"The Crow\") \u00e8 un fumetto di James O'Barr, pubblicato per la prima volta tra il 1988 e il 1989. L'autore inizi\u00f2 a pensare al fumetto dopo aver perso la sua fidanzata in un incidente. Inizi\u00f2 quindi a lavorare all'opera traendo la prima ispirazione dalla sua stessa tragedia personale, e la seconda dalla storia di due fidanzati uccisi per un anello da $20 nella citt\u00e0 di Detroit, notizia che O'Barr aveva letto su un giornale in quel periodo.\nFin dalla sua prima pubblicazione la storia di Eric Draven ha colpito ed affascinato, sia per la trama che per il disegno dell'autore, che realizza tavole estremamente cupe ed a tratti inquietanti. Per questo motivo l'opera ha avuto notevole successo tra gli appartenenti alla cultura dark. Il fumetto \u00e8 stato tradotto in quasi una dozzina di lingue e ha venduto milioni di copie in tutto il mondo.\nTrama.\n\"Il Corvo\" narra la triste storia di Eric, picchiato e ucciso insieme alla sua ragazza Shelly da una banda di feroci malviventi. Due sono le cose che tengono in vita Eric: la voglia di vendetta e una presenza sovrannaturale incarnata da un corvo.\nNella fattispecie il corvo \u00e8 ci\u00f2 che gli ha permesso di ritornare in \"vita\" ed essere immortale: difatti egli nonostante soffra, non viene ucciso. Sofferenza e follia lo spingono ad una spietata vendetta. Eric si trasforma dunque in un angelo della morte, un antieroe dark che elimina i responsabili dello stupro e dell'omicidio della sua amata Shelly.\nAlla fine Eric Draven pu\u00f2 quindi raggiungere la ragazza nel regno dei morti, dove finalmente potranno vivere insieme per l'eternit\u00e0.\nEdizione definitiva.\nLa pubblicazione di una nuova edizione aggiornata venne inizialmente annunciata nel 2004 ma fu pi\u00f9 volte posticipata finendo per essere pubblicata diversi anni dopo, 28 luglio 2011. In Italia l'\"Edizione definitiva\" \u00e8 stata pubblicata da Edizioni BD.\nSolo nella parte che riguarda la storia, \u00e8 stata aggiunta una quarantina di pagine, la maggior parte riguardanti dei flashback romantici di Eric e Shelly, nel quale viene introdotta la figura della \"donna in nero\": \"\"Quando iniziai il corvo nel 1981, erano passati solo pochi anni dalla morte di 'Schelly'. C'erano questi momenti speciali che condividevamo, momenti intensamente personali che custodisco stretti nel cuore, come se fossero doni fragili solo per me. Avevo paura di sminuirli, o peggio sprecarli, se li avessi raccontati nel libro, nonostante il libro fosse autobiografico e personale, e dunque mi trattenni. Non provo gli stessi sentimenti ora. La nuova scena (\"Una favola di agosto\") \u00e8 uno di quei momenti speciali\"\". Sono state aggiunte inoltre delle tavole al dialogo tra il corvo e l'agente di polizia Albrect e alla scena di massacro finale poco prima dell'uccisione di T-bird (queste pagine furono tagliate dal progetto originale per questioni tecniche relative alla stampa). Prima del capitolo finale \u00e8 stata aggiunta una scena, intitolata \"cavallo lucente\" in cui Eric incontra nuovamente il cavallo dell'introduzione: \"Ho sempre pensato che il cavallo dovesse apparire nel finale ma non ho mai capito come e quando. Vent'anni dopo ho capito il significato dell'animale: il senso di colpa non era solo quello di Eric, ma anche il mio per non essere riuscito ad aiutare la ragazza che era Shelly\". Degni di nota sono alcune pagine originali che sono state modificate o del tutto tagliate; ad esempio non sono pi\u00f9 presenti i testi musicali di \"The Hanging Garden\" dei The Cure e di \"Komakino\" dei Joy Division.\nAltri media.\nCinema.\nLa tragica storia di Eric Draven \u00e8 diventata un film ben pi\u00f9 famoso del fumetto, \"Il corvo - The Crow\" (1994), grazie anche alla singolare morte dell'attore protagonista, Brandon Lee, avvenuta il terzultimo giorno delle riprese del film, a causa di un colpo di pistola caricata a salve, in cui per\u00f2 era precedentemente rimasta bloccata una pallottola all'interno della canna. Il film ha avuto diversi sequel che per\u00f2 hanno avuto scarso successo: \"Il corvo 2\" (1996), \"Il corvo 3 - Salvation\" (2000) e \"Il corvo - Preghiera maledetta\" (2005).\nTelevisione.\nIl fumetto \u00e8 stato adattato anche ad una serie televisiva intitolata \"The Crow: Stairway to Heaven\". Anche nel caso della serie ci sono diverse differenze con il fumetto; ad esempio il personaggio di Eric \u00e8 molto diverso dalla sua versione cartacea, poich\u00e9 la sua unica ragione di vita \u00e8 la redenzione, invece della vendetta.\nFumetti e romanzi derivati.\nDopo l'uscita de \"Il Corvo 2 - La citt\u00e0 degli angeli\" (sequel del film del 1994), \u00e8 stato realizzato un fumetto tratto dal film intitolato \"The Crow - City Of Angels\".\nA questo fumetto ne sono seguiti molti altri, nel corso degli anni, oltre anche ad alcuni romanzi (due dei quali sono novelization del primo e del secondo film, mentre un altro - \"The Lazarus Heart\" - \u00e8 stato fonte di ispirazione per il terzo film). Alcuni hanno ripreso la storia di Eric, rileggendola secondo ottiche diverse, altri si sono concentrati su personaggi sempre diversi, ma uniti da un destino simile (essere uccisi assieme alla persona amata ed essere resuscitati dal corvo per vendicarsi). Il franchise dura tutt'oggi, e ha visto partecipare molti celebri autori di fumetti, tra cui Todd McFarlane."}
{"id": "688828", "revid": "290948", "url": "https://it.wikipedia.org/wiki?curid=688828", "title": "Management", "text": "Il management (lett. \"gestione\") \u00e8 l'insieme delle azioni da porre in essere affinch\u00e9 un'organizzazione, ad esempio un'azienda, possa perseguire gli obiettivi prefissati nella pianificazione aziendale e compiere scelte riguardanti le relazioni tra i suoi elementi costitutivi (persone e tecnologie).\nA volte, per traslazione, si utilizza il termine management (e top management) per indicare la \"direzione\" ovvero l'insieme delle persone che ricoprono ruoli di comando e responsabilit\u00e0 (top management \u00e8 reso in \"alta direzione\", cio\u00e8 il vertice aziendale).\nDifferenza tra gestione e governo.\nLa gestione si distingue dal governo di un'azienda, che spetta alla propriet\u00e0 dell'imprenditore. La propriet\u00e0 assume le decisioni strategiche di lungo termine, quali: modifiche al perimetro dell'azienda (fusione, incorporazione, cessione di ramo di azienda, creazione di patrimoni \"vincolati\" destinati ad uno specifico affare), cambio del nome e della marca, acquisto o cessione di asset materiali o finanziari, adozione di politiche e codici etici."}
{"id": "688829", "revid": "339392", "url": "https://it.wikipedia.org/wiki?curid=688829", "title": "Classe Jaguar (cacciatorpediniere)", "text": ""}
{"id": "688831", "revid": "287204", "url": "https://it.wikipedia.org/wiki?curid=688831", "title": "Esercizio", "text": "Lesercizio indica l'insieme dei fatti della gestione aziendale, oggetto di rilevazione, che occorrono in un periodo di tempo determinato (di solito un anno).\nIl termine \"esercizio\" viene inoltre usato per indicare il periodo di rilevazione riguardo a una determinata attivit\u00e0 (come ad esempio in caso di \"bilancio d'esercizio\")."}
{"id": "688832", "revid": "599013", "url": "https://it.wikipedia.org/wiki?curid=688832", "title": "Grn", "text": ""}
{"id": "688835", "revid": "599013", "url": "https://it.wikipedia.org/wiki?curid=688835", "title": "Guj", "text": ""}
{"id": "688839", "revid": "2088378", "url": "https://it.wikipedia.org/wiki?curid=688839", "title": "John Mills (attore)", "text": "Biografia.\nEducato alla \"Norwich School High School for Boys\", Mills si appassion\u00f2 fin da giovane alla recitazione, incoraggiato dalla madre, Edith Mills Baker, ex amministratrice dell'Haymarket Theatre. Il padre, Lewis Mills, era invece un insegnante di matematica. Trasferitosi a Londra, entr\u00f2 in una compagnia di giro, facendo il suo debutto teatrale nel 1929 al \"London Hippodrome\" nella pi\u00e8ce \"The Five O'Clock Girl\", e fu notato dal celebre commediografo No\u00ebl Coward.\nDopo aver recitato nella pi\u00e8ce di Coward \"Cavalcade\", si afferm\u00f2 definitivamente come interprete e inizi\u00f2 a ricevere proposte anche per il grande schermo. La sua prima apparizione cinematografica risale al 1932 nella pellicola \"The Midshipmaid\", ma il suo primo ruolo di una certa rilevanza fu nel film \"Addio, Mr. Chips!\" (1939), versione cinematografica dell'omonimo romanzo di James Hilton.\nDurante gli anni quaranta, Mills fu un idolo delle platee cinematografiche inglesi, grazie a una serie di ruoli da militare e di personaggi dal carattere fermo e risoluto, ma anche capaci di sensibilit\u00e0 e umanit\u00e0. In tale veste interpret\u00f2 diversi film, anche di propaganda bellica, tra i quali sono da ricordare \"Eroi del mare\" (1942) di David Lean e \"Ritorno\" (1944) di Sidney Gilliat. Notevole fu la sua interpretazione del giovane Pip nel film \"Grandi speranze\" (1946), sempre per la regia di David Lean, pellicola che ottenne grande accoglienza e consenso.\nPassato progressivamente fin dagli anni sessanta a ruoli di caratterista, all'apice della carriera, vinse il premio Oscar al miglior attore non protagonista interpretando l'infelice scemo del villaggio nel film \"La figlia di Ryan\" (1970) di David Lean, personaggio assai lontano dai suoi registri abituali. Nel 1979 interpret\u00f2 il ruolo del professor Bernard Quatermass, nel quarto episodio televisivo della saga creata da Nigel Kneale, \"Quatermass Conclusion - La Terra esplode\", successivamente distribuito anche al cinema in un condensato dal titolo \"The Quatermass Conclusion\" (1979). \nCapostipite di una famiglia di artisti, padre delle attrici Hayley Mills e Juliet Mills, e nonno di Crispian Mills, cantante e chitarrista dei Kula Shaker, nell'ultima parte della sua vita John Mills fu afflitto da gravi problemi alla vista, ma continu\u00f2 a lavorare, concentrandosi su personaggi afflitti dalla cecit\u00e0. Tra le sue ultime apparizioni vanno ricordate quelle nel ruolo dell'anziano maestro di scuola in una versione teatrale di \"Addio Mr. Chips\" (1982), di Lewis Serrocold nel film \"Assassinio allo specchio\" (1985), e quella in \"Cats\" (1998), versione filmata del celebre musical omonimo di Andrew Lloyd Webber. Partecip\u00f2 anche al doppiaggio del film d'animazione \"Quando soffia il vento\" (1986) e al film \"Who's That Girl\", insieme a Madonna."}
{"id": "688845", "revid": "122922400", "url": "https://it.wikipedia.org/wiki?curid=688845", "title": "San Rafael (Mendoza)", "text": "San Rafael \u00e8 una citt\u00e0 dell'Argentina, situata nella parte centrale della provincia di Mendoza, 240\u00a0km a sud della capitale provinciale. La sua popolazione supera i 150.000 abitanti, ed \u00e8 la citt\u00e0 pi\u00f9 grande e il capoluogo dell'omonimo dipartimento.\nFu fondata come fortezza militare il 2 gennaio 1805. Allo sviluppo demografico della citt\u00e0 ha contribuito una consistente immigrazione italiana negli anni a cavallo del 1900.\nUno dei suoi parchi \u00e8 il Labirinto borgeano (\"Laberinto borgeano\"), basato nei labirinti immaginati per Jorge Luis Borges in base ad un'idea della scrittrice ed amica intima di Borges chiamata Susana Bombal e di un altro amico chiamato Camilo Aldao discendente del \"caudillo\" o capo federale dello XIX Secolo del stesso nome e cognome, il designer di questo labirinto fu Randoll Coate.\nCultura.\nViene citata nella serie tv \"Un ciclone in convento\" come una sede dell'ordine delle Magdalene dove verr\u00e0 trasferita Suor Sophia.\nA San Rafael ha sede il canale televisivo Canal 6 di Telesur."}
{"id": "688850", "revid": "1305772", "url": "https://it.wikipedia.org/wiki?curid=688850", "title": "SST", "text": ""}
{"id": "688852", "revid": "1543377", "url": "https://it.wikipedia.org/wiki?curid=688852", "title": "Cassivellauno", "text": "Col nome di Cassibelano o Cassibelauno, questo personaggio compare anche nella semi-leggendaria \"Historia Regum Britanniae\" di Goffredo di Monmouth come re dei britanni, nel \"Mabinogion\" e nelle \"Triadi gallesi\" col nome di Caswallawn, figlio di Beli Mawr.\nIl personaggio storico.\nCassivellauno \u00e8 il primo britanno a essere menzionato sulla scena storica. Di lui parla Cesare nel \"De bello Gallico\", dicendo che fu a capo della resistenza armata britannica contro di lui. Cesare non dice a quale trib\u00f9 appartenesse Cassivellauno, ma afferma che egli regnava nel territorio a nord del fiume Tamigi, quello che poi sarebbe stato occupato dal popolo dei catuvellauni. Cesare dice anche che, prima dell'invasione, Cassivellauno aveva combattuto contro le altre trib\u00f9 ed era divenuto sovrano di quella all'epoca pi\u00f9 potente, i trinovanti. Allora Mandubracio, figlio del precedente re, si rec\u00f2 da Cesare in Gallia. Dopo lo sbarco nell'isola e a dispetto della guerriglia scatenatagli contro da Cassivellauno, Cesare marci\u00f2 verso il Tamigi e lo attravers\u00f2, ottenendo la sottomissione di cinque trib\u00f9 (cenimagni, segonziaci, ancaliti, i bibroci e cassi), che gli rivelarono l'ubicazione del nascondiglio di Cassivellauno. Il re ribelle fu allora assediato nella sua fortezza e alla fine dovette arrendersi. I britanni diedero ostaggi a Cesare e accettarono di pagargli un tributo. Mandubracio fu rimesso sul trono paterno, mentre a Cassivellauno furono lasciati i territori a nord del Tamigi, a patto che egli non infastidisse pi\u00f9 Mandubracio. A questo punto Cesare torn\u00f2 in Gallia.\nLa figura leggendaria.\n\"Historia Regum Britanniae\".\nCol nome Cassibelano o Cassibelauno, questo personaggio compare nella semi-leggendaria \"Historia Regum Britanniae\" di Goffredo di Monmouth, come figlio pi\u00f9 giovane di re Heli di Britannia. Egli sal\u00ec per\u00f2 sul trono solo dopo la morte del fratello maggiore, Lud, dato che i figli di quest'ultimo, Androgeo e Tenvanzio erano ancora troppo giovani per regnare. Androgeo divenne duca del Kent e di \"Trinovantum\" (Londra) e Tenvanzio duca di Cornovaglia.\nConquistata la Gallia, Cesare invi\u00f2 una lettera a Cassibelano con la quale gli ordinava di pagargli un tributo. Il re ovviamente rifiut\u00f2, adducendo il fatto che sia i britanni sia i romani discendevano dai troiani: i primi da Bruto e i secondi da Enea. Cesare, allora, invase l'estuario del Tamigi. Durante lo scontro, il fratello di Cassibelano, Nennio, si scontr\u00f2 con Cesare e fu ferito gravemente alla testa, ma solo dopo aver ucciso molti romani, tra cui il tribuno militare Labieno. La notte stessa Cesare fece rotta per la Gallia. Nannio mor\u00ec per la ferita e fu sepolto insieme alla spada che aveva strappato in combattimento a Cesare e che fu chiamata \"Crocea Mors\" (cio\u00e8 \"Morte gialla\").\nDue anni dopo Cesare torn\u00f2 in Britannia con un esercito molto pi\u00f9 forte di quello precedente, ma fu respinto. I britanni ringraziarono gli d\u00e8i con sacrifici di animali e giochi a Trinovantum. Durante i giochi, il nipote di Cassibelano, Hirelglas, fu ucciso dal nipote di Androgeo, Cuelino. Cassibelano decise di processare Cuelino e chiese a Androgeo di consegnarglielo, ma Androgeo rifiut\u00f2, dicendo che lo avrebbe processato lui stesso a Trinovantum. Cassibelano mosse allora guerra ad Androgeo, che chiese aiuto a Cesare.\nPer la terza volta il romano invase la Britannia, sbarcando a Richborough. Cassibelano fu sconfitto in battaglia e assediato per due giorni in una fortezza. Alla fine si arrese a Cesare e accett\u00f2 di pagargli un tributo. Dopodich\u00e9 i due divennero amici.\nSei anni dopo Cassibelano mor\u00ec e venne sepolto a York. Androgeo si era per\u00f2 recato a Roma con Cesare e quindi sul trono di Britannia sal\u00ec Tenvanzio.\nLetteratura gallese.\nCassivellauno compare nelle \"Triadi gallesi\", nel \"Mabinogion\" e nelle versioni in gallese dell'opera di Goffredo di Monmouth col nome Caswallawn, figlio di Beli Mawr. Nel \"Mabinogion\" \u00e8 presentato come un usurpatore, che strappa il trono di Britannia al legittimo re, Br\u00e2n il Benedetto, impegnato a guerreggiare in Irlanda. Elimina uno dopo l'altro gli uomini che il re aveva lasciato a guardia del regno.\nLe \"Triadi gallesi\" parlano invece di lui facendo riferimento alle invasioni cesariane della Britannia e dicono che salp\u00f2 dall'isola con 21.000 uomini per inseguire Cesare e che non fece pi\u00f9 ritorno. Una compilazione pi\u00f9 tarda delle \"Triadi\" (XVIII secolo), opera di Iolo Morganwg, d\u00e0 una versione pi\u00f9 ampia di questi eventi, dicendo che Caswallawn uccise seimila romani perch\u00e9 Cesare aveva rapito e portato in Gallia il suo amore, Fflur, e che il romano invase poi la Britannia in risposta a questo massacro."}
{"id": "688853", "revid": "104458", "url": "https://it.wikipedia.org/wiki?curid=688853", "title": "Anglo-sassone", "text": ""}
{"id": "688854", "revid": "104458", "url": "https://it.wikipedia.org/wiki?curid=688854", "title": "Anglo-Sassone", "text": ""}
{"id": "688855", "revid": "599013", "url": "https://it.wikipedia.org/wiki?curid=688855", "title": "Patamona", "text": " \nI Patamona sono un gruppo etnico del Brasile e della Guyana correlato al gruppo etnico degli Ingarik\u00f3. Sono considerati un sottogruppo del pi\u00f9 ampio gruppo definito come \"Kapon\", in cui sono inclusi, oltre ai Patamona, gli Ingarik\u00f3 e gli Akawaio. Questo ha portato all'introduzione dei nomi Kapon-Ingarik\u00f3, Kapon-Patamona e Kapon-Akawaio. Il termine \"patamona\" pu\u00f2 essere traducibile con \"casa mia\".\nInsediamenti.\nIn Brasile gli Ingarik\u00f3 e i Patamona occupano una regione di montagna nel territorio indigeno di Raposa Serra do Sol, situata a nord-est dello stato di Roraima. In Guyana i Patamona si trovano ai confini con il Brasile, nella Serra de Pacara\u00edma e lungo il fiume Ireng."}
{"id": "688856", "revid": "1590006", "url": "https://it.wikipedia.org/wiki?curid=688856", "title": "Jack Russell terrier", "text": "Il Jack Russell Terrier \u00e8 un piccolo terrier da lavoro molto attivo, intelligente, socievole, agile e veloce. Creato dal Reverendo Russell per la caccia alla volpe, determinato con la selvaggina, \u00e8 oggi anche un buon cane da compagnia.\nQuesto terrier \u00e8 spesso confuso con il Parson Russell Terrier (pi\u00f9 alto e dalla costruzione pi\u00f9 quadrata), poich\u00e9 le due razze hanno origini comuni. Tuttavia, i due tipi sono ben distinti e caratterizzati da specifici standard, costituendo cos\u00ec due razze differenti.\nStoria.\nIl Jack Russell Terrier ebbe origine in Gran Bretagna, nella regione del Devon, nel XIX secolo, grazie al lavoro del reverendo John Russell (Jack). Egli, appassionato di caccia, selezion\u00f2 una razza di Fox Terrier adatta ad introdursi in tana per stanare la volpe o altre piccole prede.\nLa capostipite fu Trump: la storia narra che il reverendo, poco pi\u00f9 che ventenne, stesse passeggiando, quando incroci\u00f2 un lattaio con una piccola e splendida terrier: Russell se ne innamor\u00f2 e riusc\u00ec a diventarne il nuovo padrone.\nGrazie ai suoi studi e alle sue capacit\u00e0, partendo da Trump e incrociando diverse razze, tra cui il beagle e il bulldog, diede vita al Jack Russell Terrier.\nLo sviluppo della razza continua in Australia, dove viene richiesto nel 2000 il riconoscimento di razza rilasciato in via provvisoria ad ottobre dello stesso anno.\nDescrizione.\nSecondo lo standard FCI n\u00b0345, il Jack Russell terrier \u00e8 un cane vivace e attivo, sicuro di s\u00e9 ed intelligente.\nNell'insieme \u00e8 pi\u00f9 lungo che alto (rettangolare): l\u2019altezza ideale misurata al garrese \u00e8 compresa tra i 25 e i 30 cm, il rapporto altezza-peso \u00e8 di circa 5 a 1 (un kg per ogni cinque cm di altezza, quindi un cane di 25 cm dovrebbe pesare circa 5 kg) e la circonferenza toracica, misurata dietro i gomiti, dovrebbe essere tra 40 e 43 cm.\nIl pelo deve essere impermeabile e pu\u00f2 essere di tre tipi: liscio, ruvido (cosiddetto \"fil di ferro\") o spezzato (broken). Il colore bianco deve essere predominante. Le macchie possono essere nere e/o marroni. Se sono presenti i tre colori fermo restando il predominante bianco, l'esemplare viene chiamato tricolore. \nLa coda deve essere eretta durante l'attivit\u00e0 e pu\u00f2 restare pendente a riposo. Alcuni esemplari possono nascere anuri o brachiuri.\nGli occhi, piccoli e scuri, sono a mandorla e con le rime palpebrali pigmentate di nero.\nLe orecchie devono essere ricadenti o a bottone.\nIl tartufo deve essere nero e le labbra sono aderenti e pigmentate di nero.\nLa moda e il passaparola hanno creato falsi miti per quanto riguarda le caratteristiche del Jack Russell, i pi\u00f9 comuni sono la distinzione tra zampa corta e lunga e la definizione del pelo.\nNon esiste alcuna distinzione tra zampa corta e zampa lunga, il Jack \u00e8 uno e la sua altezza \u00e8 definita nello standard.\nIl pelo \u00e8 dei tre tipi descritti precedentemente e non ne esistono altre variet\u00e0.\nAttivit\u00e0 e convivenza con l'uomo.\nNato per la caccia alla volpe, il Jack Russell \u00e8 utilizzato in svariate discipline.\nSi va dalla tana alla caccia al cinghiale, dall'agility dog al disc dog.\nL'attivit\u00e0 \u00e8 molto importante per questo tipo di cane dal carattere vivace spesso definito instancabile. Pertanto, non \u00e8 un cane che pu\u00f2 stare sempre in appartamento ma ha bisogno di correre, muoversi, giocare ed esplorare all\u2019aria aperta, in modo che si diverta ma anche scarichi un po\u2019 delle sue esuberanti energie.\nSe ben gestito \u00e8 un cane equilibrato, adatto a convivere in famiglia con bambini e anziani, anche se in certi momenti ha bisogno dei suoi spazi e non disdegna la compagnia di altri cani. \u00c8 un cane coraggioso, allegro, socievole e giocherellone. \u00c8 un grande cacciatore e un ottimo cane da guardia.\nIl Jack Russell \u00e8 una razza resistente che non necessita di cure particolari; come molte altre razze va frequentemente spazzolato e occorre non eccedere nel cibo, considerato che la sua estrema vivacit\u00e0 e attivismo contribuiscono ad aumentare il suo appetito.\nPossiede un temperamento forte e di conseguenza necessita di un'educazione ferma per evitare che, da simpatico monello quale \u00e8, si burli di ordini e regole."}
{"id": "688857", "revid": "339392", "url": "https://it.wikipedia.org/wiki?curid=688857", "title": "\u00c1s", "text": ""}
{"id": "688860", "revid": "339392", "url": "https://it.wikipedia.org/wiki?curid=688860", "title": "\u00c1synja", "text": ""}
{"id": "688861", "revid": "287204", "url": "https://it.wikipedia.org/wiki?curid=688861", "title": "Asynja", "text": ""}
{"id": "688862", "revid": "131145", "url": "https://it.wikipedia.org/wiki?curid=688862", "title": "Convento di Cristo a Tomar", "text": ""}
{"id": "688865", "revid": "599013", "url": "https://it.wikipedia.org/wiki?curid=688865", "title": "Gwi", "text": ""}
{"id": "688868", "revid": "228587", "url": "https://it.wikipedia.org/wiki?curid=688868", "title": "Hai", "text": ""}
{"id": "688869", "revid": "834", "url": "https://it.wikipedia.org/wiki?curid=688869", "title": "Edt", "text": ""}
{"id": "688872", "revid": "1745361", "url": "https://it.wikipedia.org/wiki?curid=688872", "title": "Abante (figlio di Poseidone)", "text": "Abante () \u00e8 un personaggio della mitologia greca. \u00c8 l'eponimo del popolo eubeo degli Abantidi.\nGenealogia.\nFiglio di Poseidone e della ninfa Aretusa o di Calcone, fu padre di Calcodonte e Caneto.\nMitologia.\nFu ucciso involontariamente dal nipote Elefenore che era accorso in suo aiuto contro un servitore che lo stava maltrattando."}
{"id": "688873", "revid": "599013", "url": "https://it.wikipedia.org/wiki?curid=688873", "title": "Hat", "text": ""}
{"id": "688875", "revid": "1869172", "url": "https://it.wikipedia.org/wiki?curid=688875", "title": "Jean Mabillon", "text": "Biografia.\nFiglio di Estienne Mabillon (morto nel 1692, all'et\u00e0 di 104 anni) e di Jeanne Gu\u00e9rin, si form\u00f2 a Reims, dapprima presso il \"Coll\u00e8ge des Bons Enfants\" e poi presso il locale seminario: nel 1654 entr\u00f2 come monaco nell'abbazia di \"Saint-Remi\", della congregazione benedettina dei Maurini. Dopo aver peregrinato attraverso numerosi monasteri del suo ordine (Corbie, Saint-Denis di Parigi) coltivando le sue ricerche storiche, venne chiamato (1664), come aiuto bibliotecario di Luc d'Achery, in quella di Saint-Germain-des-Pr\u00e9s di Parigi; in questo monastero ebbe modo di operare insieme a personaggi come Du Cange, \u00c9tienne Baluze e Louis-S\u00e9bastien Le Nain de Tillemont.\nScrisse da allora una lunga serie di opere di erudizione, tra cui: la \"Sancti Bernardi opera omnia\" (1667), gli \"Acta sanctorum ordinis sancti Benedicti\" (in nove volumi, editi tra il 1668 e il 1701); i \"Vetera Analecta\" (1675 - 1685) e gli \"Annales ordinis sancti Benedicti\" (1703 - 1707).\n\u00c8 ricordato soprattutto per i sei libri del \"De re diplomatica\" (1681), ritenuta l'opera fondativa della paleografia e della diplomatica moderna: il lavoro attir\u00f2 l'attenzione anche di Jean-Baptiste Colbert e di Luigi XIV, per conto del quale intraprese un lungo viaggio attraverso le Fiandre, la Svizzera, la Germania e l'Italia, alla ricerca di libri e manoscritti medievali che arricchissero la biblioteca reale. Marc Bloch, nella sua \"Apologia della storia\", definir\u00e0 la data di pubblicazione del \"De re diplomatica\" \u00abUna gran data in verit\u00e0, nella storia dello spirito umano. La critica dei documenti d'archivio fu definitivamente fondata\u00bb.\nDi ritorno dal suo viaggio (1685), in polemica con l'abate Armand Jean Le Bouthillier de Ranc\u00e9, fondatore dei Trappisti, che propugnava il ritorno dei monasteri a comportamenti pi\u00f9 austeri, difese il diritto degli ordini religiosi a coltivare lo studio con un trattato sugli studi monastici del 1691.\nNell'arte.\nI \"Vetera analecta\" sono menzionati nella premessa al \"Nome della rosa\" di Umberto Eco."}
{"id": "688897", "revid": "2074952", "url": "https://it.wikipedia.org/wiki?curid=688897", "title": "Helen Hayes", "text": "Minuta, con un viso grazioso e una carismatica presenza scenica, Helen Hayes \u00e8 considerata una delle pi\u00f9 celebri e dotate attrici teatrali del XX secolo. Il 12 maggio 1986 il presidente degli Stati Uniti Ronald Reagan la insign\u00ec della Medaglia presidenziale della libert\u00e0.\nBiografia.\nAttiva sulle scene sin da bambina, dagli anni venti agli anni cinquanta fu la \"primadonna del teatro americano\". Fu acclamata interprete di pi\u00e8ce come \"Coquette\" (1927-1928) di George Abbott e Ann Preston Bridgers, \"Mary of Scotland\" (1933-1934) di Maxwell Anderson, e \"Victoria Regina\" (1935-1938) di Laurence Housman. L'attrice vinse tre Tony Awards: il primo nel 1947 per il musical \"Happy Birthday\" di Anita Loos; il secondo nel 1958 grazie alla sua performance in \"Time Remembered\" di Jean Anouilh; il terzo, nel 1980, le fu conferito alla carriera.\nLa Hayes affront\u00f2 con successo anche la macchina da presa. Vinse due premi Oscar: il primo nel 1932, per la sua interpretazione di una donna arrestata per errore, che successivamente si prostituisce per mantenere il figlio, nel dramma \"Il fallo di Madelon Claudet\" (1931); il secondo nel 1970, per la sua \"partecipazione straordinaria\" al film catastrofico \"Airport\" di George Seaton, in cui interpret\u00f2 un'anziana signora di Los Angeles che, avendo la figlia che abita a New York, prende spesso l'aereo per andarla a trovare, utilizzando vari sotterfugi per salire a bordo senza pagare il biglietto. Da ricordare anche l'interpretazione dell'imperatrice madre Marija in \"Anastasia\", diretto nel 1956 da Anatole Litvak, con protagonista Ingrid Bergman. La sua ultima apparizione sul grande schermo fu in \"Una ragazza, un maggiordomo e una lady\" (1977) di Norman Tokar, ove recit\u00f2 con Jodie Foster e David Niven.\nVita privata.\nSposata con il celebre commediografo Charles MacArthur (dal 1928 al 1956, anno della morte dello scrittore), la coppia ebbe due figli: Mary, morta di poliomielite a soli diciannove anni, e James (adottato), divenuto anch'egli attore. Helen Hayes era cattolica e aveva posizioni politiche pro-business di ispirazione repubblicana; frequent\u00f2 molte Convenzioni nazionali repubblicane, ma non aveva posizioni nette come altre star del tempo, quali Adolphe Menjou, Ginger Rogers o John Wayne.\nScrisse tre monografie: \"A Gift of Joy\", \"On Reflection\" e \"My Life in Three Acts\". Alcuni dei temi in questi libri sono il suo ritorno al cattolicesimo dopo che le fu negato il matrimonio in chiesa con Charles MacArthur, che era protestante e divorziato, e la morte della figlia Mary, che era un'aspirante attrice. Il figlio adottivo della Hayes, James MacArthur, \u00e8 anch'esso diventato un attore.\nGli ultimi anni.\nHelen Hayes mor\u00ec il 17 marzo 1993 di insufficienza cardiaca a Nyack, New York, all'et\u00e0 di 92 anni, poco dopo la morte di Lillian Gish, di cui era amica da molti decenni. La Gish aveva fatto della Hayes la beneficiaria del suo appezzamento di terreno, ma la Hayes le sopravvisse solamente di un mese. \u00c8 sepolta all'Oak Hill Cemetery, a Nyack.\nRiconoscimenti.\nnel 1947 per il musical \"Happy Birthday\" di Anita Loos (1946-48);\nnel 1958 per \"Time Remembered\" di Jean Anouilh (1957-58);\nnel 1980 le fu assegnato il premio alla carriera.\nDoppiatrici italiane.\nNelle versioni in italiano dei suoi film, Helen Hayes \u00e8 stata doppiata da:"}
{"id": "688898", "revid": "5526123", "url": "https://it.wikipedia.org/wiki?curid=688898", "title": "Bruto di Britannia", "text": ""}
{"id": "688907", "revid": "599013", "url": "https://it.wikipedia.org/wiki?curid=688907", "title": "Patax\u00f3 H\u00e3-H\u00e3-H\u00e3e", "text": "I Patax\u00f3 H\u00e3-H\u00e3-H\u00e3e sono un gruppo etnico del Brasile con una popolazione stimata in 2.375 individui nel 2010 (Funasa).\nLingua.\nParlano la lingua portoghese. La lingua originaria dei Patax\u00f3 H\u00e3h\u00e3h\u00e3e (codice ISO 639-3: pth), appartenente alla famiglia linguistica Maxakali, non \u00e8 pi\u00f9 in uso fin dagli anni trenta del XX secolo.\nInsediamenti.\nVivono nello stato brasiliano di Bahia, nella riserva indigena Caramuru-Paragua\u00e7u, collocata all'interno dei comuni di Itaju do Col\u00f4nia, Camac\u00e3 e Pau-Brasil creata nel 1926. Alcuni vivono nella riserva Fazenda Baiana, nel comune di Camamu, a sud dello stato di Bahia."}
{"id": "688909", "revid": "767487", "url": "https://it.wikipedia.org/wiki?curid=688909", "title": "Paul Abadie", "text": "Biografia.\nStudi\u00f2 pittura nell'atelier di Jean Alaux e architettura presso Achille Lecl\u00e8re (1785\u20131853). Dal 1835 al 1839 studi\u00f2 all\"'Ecole des Beaux-Arts\" e nel 1839 vinse il Gran Premio di Roma.\nEsponente dell'eclettismo architettonico, ha lavorato ai restauri della Cattedrale di Notre-Dame di Parigi nel 1845, cos\u00ec come a quelli della chiesa di Santa Croce di Bordeaux, della cattedrale di San Pietro di Angoul\u00eame e della cattedrale di P\u00e9rigueux.\nNegli anni 1850 lavor\u00f2 ad una profonda ristrutturazione della chiesa abbaziale dell'abbazia di Saint-Pierre de Brant\u00f4me.\nLa cattedrale di P\u00e9rigueux \u00e8 stata poi la sua fonte di ispirazione per il progetto della basilica del Sacro Cuore di Montmartre (1876) a Parigi, sua opera pi\u00f9 celebre realizzata in seguito ad un concorso indetto nel 1874 e caratterizzata dalla coesistenza di diversi prelievi stilistici, soprattutto romanici e bizantini.\nSuccedette a Viollet-le-Duc, di cui era allievo e con il quale aveva collaborato al restauro di Notre-Dame, come architetto della Diocesi di Parigi."}
{"id": "688914", "revid": "46931", "url": "https://it.wikipedia.org/wiki?curid=688914", "title": "Patax\u00f3-H\u00e3ha\u00e3i", "text": ""}
{"id": "688919", "revid": "37401", "url": "https://it.wikipedia.org/wiki?curid=688919", "title": "Abbadia Lariana", "text": "Abbadia Lariana (\"Badia\" o \"La Badia\" in, dialetto lecchese, pronuncia fonetica IPA: , e semplicemente Abbadia fino al 1863, e poi Abbadia sopra Adda fino al 1928) \u00e8 un comune italiano di abitanti della provincia di Lecco in Lombardia. Abbadia si affaccia sul Lago di Como (Lario).\n\u00c8 il terzo comune italiano in ordine alfabetico, preceduto da Abano Terme (PD) e da Abbadia Cerreto (LO).\nGeografia fisica.\nIl comune si estende dalle pendici meridionali delle Orobie fino alle sponde orientali del Ramo di Lecco, passando attraverso la pianura alluvionale creata dal torrente Zerbo (che nel territorio di Abbadia forma anche una cascata di circa 50 metri) e dal torrente Valmaior.\nDel territorio comunale fanno parte anche i Piani dei Resinelli.\nOrigini del nome.\nProbabilmente di origine romane, Abbadia deve il suo nome alla presenza di un'abbazia fondata nel VIII secolo, restaurata nel 1272 dai Servi di Maria e successivamente soppressa, della quale oggi rimangono tracce nella parrocchiale di San Lorenzo e in un'abitazione ad essa attigua.\nStoria.\nLe prime presenze umane nel territorio del comune risalgono all'et\u00e0 del ferro, non mancano poi reperti di insediamenti di epoca gallica e romana: due tombe in cotto alla cappuccina, un canaletto e una piccola ara dedicata ad Ercole, ritrovati nel territorio ci riportano al periodo gallico-romano.\nIn epoca longobarda, negli anni 770-772 venne fondato il Monastero di San Pietro di Mandello da parte del re longobardo Desiderio, sorto su una preesistente cella del monastero pavese di San Pietro in Ciel d'Oro di regola colombaniana. Nell'833 il vescovo Leone si accord\u00f2 con l'arcivescovo di Milano Angilberto II per la concessione al monastero di San Vincenzo in Prato di Milano del Monastero di San Pietro, oggi chiesa parrocchiale di San Lorenzo di Abbadia.\nNel Medioevo il territorio era salvaguardato con torri di guardia a Crebbio, a Maggiana, a Rongio; con castelli ad Abbadia e a Lierna e cinto da un vallo comunicante a lago, Mandello era un paese fortificato. Una di queste torri, la cosiddetta \"Torraccia\" (XII secolo), \u00e8 ancora oggi visibile poco prima di entrare ad Abbadia, giungendo da Lecco.\nNel 1117, per la nomina del vescovo di Como e per il controllo del contado di Lecco, inizia la guerra dei dieci anni fra Como e Milano. La pieve di Mandello, che si era schierata con Como e l'imperatore e col Vescovo e il Papa legittimo, fu teatro di cruenti battaglie navali. Divenne protettorato di Como poi (1196), in seguito a nuove discordie venne ceduto a Milano.\nNel 1336 il territorio passa sotto il dominio visconteo e nel 1398, con il duca Gian Galeazzo Visconti, ottiene la promulgazione della raccolta di leggi locali in statuti.\nNel 1480 il Contado della Riviera con Abbadia Lariana assieme a Mandello del Lario, Bellano e Varenna, e l'anno successivo si aggiunsero Dervio, Corenno e Monte Introzzo., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo assieme agli altri della Riviera viene assegnato, non senza contrasti dei cittadini interessati, a \"Chiara Sforza\", figlia di Galeazzo Maria Sforza, vedova Dal Verme. \nNonostante le frequenti espropriazioni la Sforza seppe mantenere il controllo della situazione fino alla morte (1530), mentre i suoi eredi Fregoso preferirono cedere Mandello e gli altri feudi agli Sfondrati nel 1533. Dal 1533 quindi al 1788 Abbadia e Mandello furono parte importante del feudo Sfondrati della Riviera.\nNel 1495 Abbadia ottiene il conferimento di sede parrocchiale, con dedica a San Lorenzo.\nNel 1629 Abbadia viene saccheggiata dai Lanzichenecchi diretti dalla Valtellina all'assedio di Mantova, sotto la guida di Ranbaldo di Collalto.\nNel XVIII secolo, gli avvenimenti livellano il predominio civile di Mandello, che, nel 1760, si smembra in pi\u00f9 comuni, i quali solo pi\u00f9 tardi (1928) si riuniranno di nuovo sotto Mandello, ad esclusione di Abbadia sopra Adda e Linzanico, rimasti definitivamente comune a s\u00e9 stante con l'unico nome di Abbadia Lariana. In questo contesto, Abbadia and\u00f2 a formare un unico comune col piccolo villaggio di Borbino, per un totale di 440 abitanti.\nLa rivoluzione francese con le sue truppe e col nuovo sistema amministrativo dei dipartimenti (1796), porter\u00e0 l'abolizione di privilegi e prerogative feudali. Seguiranno in questo scorcio di storia due grandi battaglie tra francesi e austro-russi; dopo di esse, il periodo napoleonico finisce sostituito dal predominio dell'Impero austro-ungarico.\nFra il 1817 e il 1832 gli austriaci aprono la grande strada militare dello Stelvio e dello Spluga lungo il tratto a lago (attuale S.P. 72). Nel 1830 fu autorizzata l'elezione del primo Consiglio comunale.\nAl 1928 risale l'ingrandimento del territorio comunale nei confini attuali, dopo l'annessione del soppresso municipio di Linzanico. Al 1995 si iscrive invece l'effettivo passaggio nella nuova Provincia di Lecco.\nSimboli.\nLo stemma comunale \u00e8 stato concesso con decreto del presidente della Repubblica dell'11 giugno 1980.\nLe due stelle simboleggiamo le comunit\u00e0 di Abbadia Sopr'Adda e Linzanico ora riunite nell'attuale Comune; i magli indicano la tradizione manifatturiera del territorio, dedita in particolare alla produzione e lavorazione della seta; il monte ricorda sia lo stemma dell'Ordine di San Benedetto che fond\u00f2 l'abbazia (un monte all'italiana di tre cime, cimato da una croce con la scritta PAX), sia le tre principali vette del gruppo delle Grigne: la Grigna, la Grignetta e il Coltiglione; il mare d'azzurro ondoso d'argento allude al lago di Como.\nMonumenti e luoghi d'interesse.\nCascata Cenghen.\nLa Cascata Cenghen (o Cascata di Val Monastero) si trova nel territorio di Abbadia Lariana, ad un'altitudine di circa 600 metri sul livello del mare. Questa cascata \u00e8 attraversata dalle acque del torrente Zerbo e, con un salto di circa 50 metri, \u00e8 l'unica di un certo rilievo in tutto il gruppo delle Grigne. La cascata \u00e8 facilmente raggiungibile con una breve passeggiata lungo la Val Monastero.\nCivico museo Setificio Monti.\nTra il 1817 e il 1819 Pietro Monti edific\u00f2 il primo nucleo del filatoio, inglobando un pi\u00f9 vecchio edificio quattrocentesco, ampliato nel 1600, che ospitava prima un mulino di grano e poi una folla di pannilana. Nel corso dei secoli la scelta del luogo fu sempre determinata dalla presenza della roggia dei Mulini, indispensabile per fornire energia alla fabbrica. L'opificio fu terminato completamente nel 1830. Nel 1903, la filanda viene abbandonata, e nell'edificio della filanda subentr\u00f2 una tessitura: il filatoio fu dato in concessione nel 1923 all'ultimo conduttore, Giovanni Cattaneo, setaiolo di Castelli-Calepio, che torceva seta per conto terzi utilizzando le macchine e le strutture sino all'esaurimento della loro efficienza produttiva, avvenuta nel 1934. Nel 1960 la famiglia Cima vendette le parti superstiti del torcitoio circolare del 1818 alla famiglia Abegg, nonch\u00e9 fondatori del Museo della Setta a Garlate. Il Museo di Abbadia Lariana fu inaugurato il 10 maggio del 1998 su tre piani nell'edificio del torcitoio.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abbadia Lariana in totale sono 159, pari al 4,97% della popolazione.\nLe nazionalit\u00e0 maggiormente rappresentate sono:\nInfrastrutture e trasporti.\nFerrovie.\nIl comune \u00e8 servito da una stazione ferroviaria posta sulla ferrovia Tirano-Lecco. La stazione \u00e8 servita dai treni regionali in servizio sulla tratta da Sondrio a Lecco, e dai RegioExpress in servizio sulla tratta da Tirano a Milano.\nAmministrazione.\nSegue un elenco delle amministrazioni precedenti.\nAltre informazioni amministrative.\nFa parte della Comunit\u00e0 Montana \"Lario Orientale - Valle San Martino\"."}
{"id": "688921", "revid": "46931", "url": "https://it.wikipedia.org/wiki?curid=688921", "title": "Patax\u00f3-H\u00e3h\u00e3h\u00e3e", "text": ""}
{"id": "688923", "revid": "6923", "url": "https://it.wikipedia.org/wiki?curid=688923", "title": "Michele Brambilla", "text": "Biografia.\nLaureato in Storia alla Facolt\u00e0 di Lettere e filosofia dell'Universit\u00e0 degli Studi di Milano, \u00e8 giornalista professionista dal 1984. Sposato, \u00e8 padre di cinque figli. Ha iniziato nel 1976 sul bisettimanale locale \"Il Cittadino\", mentre nel 1978 \u00e8 stato corrispondente dalla Brianza e dalla provincia di Milano per \"Il Giornale\". Ha lavorato al \"Corriere della Sera\" a Milano, dal 1985 al 2002: al \"Corriere\" fu cronista, poi vice capo cronista di Milano, quindi vice caporedattore della Cultura e del magazine \"Sette\".\nIl 12 ottobre 2002 divenne direttore del quotidiano \"La Provincia\". Dal maggio alla fine di novembre del 2006 \u00e8 stato vicedirettore di \"Libero\". Dal 1\u00ba dicembre 2006 all'agosto 2009 \u00e8 vicedirettore del quotidiano \"Il Giornale\". Dal settembre 2009 \u00e8 alla \"La Stampa\", prima come inviato-editorialista e dal settembre 2014 vice direttore. Dal 23 novembre 2015 al 28 febbraio 2019 \u00e8 direttore della \"Gazzetta di Parma\".\nNel marzo 2019 assume la direzione di QN Quotidiano Nazionale (consorzio che riunisce i quattro quotidiani \"La Nazione\", \"Il Giorno\", \"Il Resto del Carlino\" e \"Il Telegrafo\") succedendo a Paolo Giacomin.\nCattolico, ha scritto diversi testi dedicati alla fede. Critico degli anni della contestazione, vi ha dedicato un lungo saggio, \"Dieci anni di illusioni. Storia del Sessantotto\", chiuso in modo tagliente: \u00abSembra insomma che ogni speranza del Sessantotto si sia rovesciata nel suo contrario\u00bb. Il periodo delle terrorismo e la faziosit\u00e0 di molti nomi del giornalismo italiano sono l'argomento del suo precedente libro \"L'Eskimo in redazione\", ristampato pi\u00f9 volte nel corso degli anni.\nPer la sua attivit\u00e0 di giornalista e scrittore, il 7 dicembre 2007 \u00e8 stato premiato dal Comune di Milano con la medaglia d'oro di civica benemerenza, l'Ambrogino d'oro.\nBibliografia.\nCuratele.\nNel 2001 Brambilla ha curato un'edizione de \"Il Generale Della Rovere\" di Indro Montanelli per la BUR e l'antologia della rubrica \"La Stanza di Montanelli\" per la Rizzoli (\"Le nuove Stanze\").\nNel 2016 ha curato \"Tre uomini e una vita\" (Mondadori), l'autobiografia di Aldo, Giovanni e Giacomo."}
{"id": "688928", "revid": "105911", "url": "https://it.wikipedia.org/wiki?curid=688928", "title": "Zeus", "text": "Zeus () nella religione greca \u00e8 il capo di tutti gli Dei, il capo dell'Olimpo, il dio del cielo e del tuono. I suoi simboli sono la folgore, il toro, l'aquila, la quercia e l'olivo.\nFiglio del titano Crono e di Rea, \u00e8 il pi\u00f9 giovane dei suoi fratelli e sorelle: Estia, Demetra, Era, Ade e Poseidone. Nella maggior parte delle leggende o miti \u00e8 sposato con Era (protettrice del matrimonio e dei figli), anche se nel santuario dell'oracolo di Dodona come sua consorte si venerava Dione (viene raccontato nell\"Iliade\" che Zeus sia il padre di Afrodite, avuta con Dione).\nIl frutto dei suoi numerosi convegni amorosi furono i suoi molti celeberrimi figli, tra i quali Apollo e Artemide, Hermes, Persefone, Atena, Dioniso, Perseo, Eracle, Elena, Minosse e le Muse. Secondo la tradizione da Era, la moglie \"legittima\", ebbe Ares, Ebe, Efesto e Ilizia. Tali rapporti amorosi venivano consumati da Zeus anche sotto forma di animali (cigno, toro, ecc.), dato che tra i suoi enormi poteri egli aveva anche quello di tramutarsi in qualsiasi cosa volesse.\nLa figura equivalente a Zeus nella mitologia romana era Giove, mentre in quella etrusca era il dio Tinia.\nEtimologia ed elementi del culto.\nZeus, che viene spesso poeticamente chiamato con il vocativo \"Zeu pater\" (\"O padre Zeus!\"), \u00e8 l'evoluzione di \"Di\u032f\u0113us\", il dio del cielo diurno della religione protoindoeuropea chiamato anche \"Dyeus ph2t\u0113r\" (\"Padre Cielo\"). Il nome del dio deriva dalla radice \"Diovis\" (la \"di\" in greco) che significa luce, per questo Zeus \u00e8 il dio della luce. Il dio era conosciuto con questo nome anche in sanscrito (\"Dyaus\" ove \"Dyaus Pita\"), in lingua messapica (\"Zis\") e in latino (\"Jupiter\", da \"Iuppiter\", che deriva dal vocativo indoeuropeo *) lingue che elaborano la radice *\"dyeu\"- (\"splendere\" e nelle sue forme derivate \"cielo, paradiso, dio\"), nonch\u00e9 nella mitologia germanica e norrena (*\"T\u012bwaz\", in alto tedesco antico \"Ziu\", in norreno \"T\u00fdr\") unito con il latino \"deus\", \"d\u012bvus\" e \"Dis\" (una variazione di \"d\u012bves\") che proviene dal simile sostantivo *\"deiwos\".\nSi pensa che il radicale di grado zero di \"*Di\u032f\u0113us\" e l'epiteto \"padre\" siano contenuti nel albanese \"Zot\", che \u00e8 considerato derivato dal Proto-albanese \"*d\u017aie\u0305u \u030a a(t)t-\", un antico composto per \"padre celeste\", in lingua protoindoeuropea \"*dyew-\" (\"cielo, cielo luminoso\") + \"*\u00e1tta\" (\"padre\"), quindi un affine nella Religione proto-indoeuropea con \"*Dy\u1e17us ph\u2082t\u1e17r\" e con i suoi discendenti: Illirico \"Dei-p\u00e1trous\", Sanscrito \u0926\u094d\u092f\u094c\u0937\u094d\u092a\u093f\u0924\u0943 (\"Dy\u00e1u\u1e63 Pit\u1e5b\u0301\"), Proto-italico \"*djous pat\u0113r\" (da cui latino \"Iuppiter\"), Greco antico \u0396\u03b5\u1fe6 \u03c0\u03ac\u03c4\u03b5\u03c1 (\"Ze\u00fb p\u00e1ter\"). \nAlcuni linguisti hanno anche proposto l'etimologia proto-albanese \"*dzw\u00e2pt\" \"*w(i)t\u0161-pati-,\" \"padrone di casa\"; infine dal protoindoeuropeo \"*wi\u1e31-potis\", \"capo del clan\").\nPer i Greci e i Romani il dio del cielo era anche il pi\u00f9 grande degli dei, mentre nelle culture nordiche questo ruolo era attribuito a Odino: di conseguenza questi popoli non identificavano, per il suo attributo primario di dio del tuono, Zeus/Giove n\u00e9 con Odino n\u00e9 con Tyr, quanto piuttosto con Thor (\"\u00de\u00f3rr\"). Zeus \u00e8 l'unica divinit\u00e0 dell'Olimpo il cui nome abbia un'origine indoeuropea cos\u00ec evidente.\nIn aggiunta a questa origine indoeuropea, lo Zeus dell'epoca classica prendeva alcuni aspetti iconografici dalle culture del Vicino Oriente, come lo scettro. Gli artisti greci immaginavano Zeus soprattutto in due particolari posizioni: in piedi, mentre con il braccio destro alzato segue ad ampie falcate una folgore che ha appena scagliato, oppure seduto sul suo trono.\nIl ruolo di Zeus nella mitologia classica.\nZeus era il pi\u00f9 importante degli d\u00e8i e comandava su tutto l'antico Pantheon Olimpico greco. Fu padre di molti eroi ed eroine e la sua figura \u00e8 presente nella maggior parte delle leggende che li riguardano. Sebbene lo Zeus \"radunatore di nuvole\" dei poemi omerici fosse un dio del cielo e del tuono al pari delle equivalenti divinit\u00e0 orientali, rappresentava anche il massimo riferimento culturale del popolo Greco: sotto certi aspetti egli era l'espressione pi\u00f9 autentica della religiosit\u00e0 greca e incarnava l'archetipo del divino proprio di quella cultura.\nGli epiteti di Zeus.\nGli epiteti o i titoli attribuiti a Zeus enfatizzano i vari campi nei quali esercita la sua autorit\u00e0. I pi\u00f9 comuni sono:\nOltre alle forme presentate poco sopra, esistevano nel mondo greco anche epiteti tipicamente locali. Ne \u00e8 un esempio l'epiteto Zeus Abretano, utilizzato nella regione della Misia e derivato dal nome della provincia Abretana. Inoltre esistevano anche alcuni culti locali dedicati a Zeus che mantenevano un loro proprio e singolare modo di concepire e adorare il re degli d\u00e8i. Seguono alcuni esempi.\nZeus a Creta.\nA Creta Zeus era adorato in alcune grotte che si trovano nei pressi di Cnosso, Ida e Palicastro. Le leggende di Minosse ed Epimenide suggeriscono che queste grotte anticamente fossero usate da re e sacerdoti come luogo per fare divinazioni. La suggestiva ambientazione delle \"Leggi\" di Platone, che si svolge lungo la strada che conduce i pellegrini verso uno di questi siti, sottolinea la conoscenza del filosofo dell'antica cultura cretese. Nelle rappresentazioni artistiche tipiche dell'isola Zeus compare, invece che come un uomo adulto, con l'aspetto di un giovane dai lunghi capelli e gli inni a lui dedicati cantano del \"ho megas kouros\", ovvero \"il grande giovane\". Insieme ai Cureti, un gruppo di danzatori armati dediti a rituali estatici, sovrintendeva al duro addestramento atletico e militare, nonch\u00e9 ai segreti riti iniziatici, previsti dalla Paideia cretese.\nIn Esopo.\nCreta \u00e8 menzionata riguardo a Giove anche nei racconti di Esopo: nella \"favola \", Zeus esaudisce la preghiera di un asino, assegnandogli un fabbricante di vasi di Creta al posto dell'ortolano, che grava l'animale di pesi ancora maggiori. Il fabbricante viene infine sostituito con un conciatore di cuoio, che oltre a negare il perdono all'asino, lo priver\u00e0 della vita. \nSecondo un'altra favola, Zeus plasm\u00f2 l'uomo e la donna e poi ordin\u00f2 ad Hermes di portarli sulla Terra e insegnare loro come procurarsi il cibo scavando, contro il volere di questa, che pun\u00ec la loro colpa con l'inizio del pianto e del dolore. Tanto l'animale quanto l'uomo vengono puniti per avere mosso contro il volere di una divinit\u00e0, rispettivamente il capo degli dei olimpici e la madre di Ade, che nel secondo racconto rivela al messaggero di Zeus una volont\u00e0 espressamente discorde.\nZeus Lykaios in Arcadia.\nL'epiteto \"Lykaios\" \u00e8 morfologicamente connesso alla parola \"lyke\" (luminosit\u00e0), ma a prima vista si pu\u00f2 facilmente associare anche a \"lykos\" (lupo). Quest'ambiguit\u00e0 semantica si riflette sul singolare culto di \"Zeus Lykaios\", celebrato nelle zone boscose e pi\u00f9 remote dell'Arcadia, nel quale il dio assume caratteristiche sia di divinit\u00e0 lucente sia lupina. Il primo aspetto si evidenzia nel fatto che \u00e8 il signore del monte Licaone (la montagna splendente), che \u00e8 la cima pi\u00f9 alta dell'Arcadia e sulla quale, secondo una leggenda, si trova un recinto sacro sul quale non si sono mai posate ombre. Il secondo invece si rif\u00e0 al mito di Licaone (l'uomo lupo), il re dell'Arcadia i cui leggendari antichi atti di cannibalismo venivano ricordati per mezzo di bizzarri riti. Secondo Platone una setta si sarebbe riunita sul monte ogni otto anni per celebrare sacrifici in onore di Zeus Lykaios durante i quali si mescolava un singolo pezzo di interiora umane a interiora animali e poi si distribuiva il tutto ai presenti: chi avesse mangiato il pezzo di carne umana si sarebbe trasformato in un lupo e avrebbe potuto recuperare la propria forma umana solo se non ne avesse pi\u00f9 mangiata fino alla conclusione del successivo ciclo di otto anni.\nZeus Etneo in Sicilia.\nIl culto di Zeus \"Aitn\u00e0ios\" (etneo) \u00e8 riportato nelle odi di Pindaro ed \u00e8 attestato dalla produzione numismatica locale. Il tempio del dio era ubicato nella citt\u00e0 di \"\u00c1itna\" (Etna), fondata da Gerone I di Siracusa. Alcuni scoli di Pindaro riportano che Ierone I don\u00f2 al tempio una statua di Zeus, che potrebbe essere quella rappresentata nel tetradramma di \"Aitna\".\nLo Zeus del sottosuolo.\nSebbene l'etimologia del nome indichi che Zeus originariamente era un dio del cielo, in diverse citt\u00e0 greche si adorava una versione locale di Zeus che viveva nel mondo sotterraneo. Gli Ateniesi e i Sicelioti (Greci di Sicilia) veneravano \"Zeus Meilichios\" (dolce o mellifluo), mentre in altre citt\u00e0 vigeva il culto di \"Zeus Chthonios\" (della terra), \"Katachthonios\" (del sottosuolo) e \"Plousios\" (portatore di ricchezza). Queste divinit\u00e0 nelle forme d'arte potevano essere visuale parimenti rappresentate sia come uomo sia come serpente. In loro onore si sacrificavano animali di colore nero che venivano affogati dentro a pozzi, come si faceva per divinit\u00e0 \"ctonie\" come Persefone e Demetra o sulla tomba degli eroi. Gli d\u00e8i olimpi, invece, ricevevano in olocausto animali di colore bianco che venivano uccisi sopra ad altari.\nIn alcuni casi gli abitanti di queste citt\u00e0 non sapevano con certezza se il \"daimon\" in onore del quale effettuavano i sacrifici fosse un eroe oppure lo Zeus del sottosuolo. Cos\u00ec il santuario di Lebadea in Beozia potrebbe essere stato dedicato sia all'eroe Trofonio sia a \"Zeus Trephonius\" (colui che nutre), a seconda che si scelga di dare retta a Pausania oppure a Strabone. L'eroe Anfiarao era venerato come \"Zeus Amphiaraus\" a Oropo, nei pressi di Tebe, e pure a Sparta c'era un santuario di \"Zeus Agamennone\".\nGli oracoli di Zeus.\nAnche se la maggior parte degli oracoli erano generalmente dedicati ad Apollo, a eroi oppure a dee come Temi, esistevano anche alcuni oracoli dedicati a Zeus.\nL'oracolo di Dodona.\nIl culto di Zeus a Dodona nell'Epiro, localit\u00e0 per la quale vi sono prove dello svolgersi di attivit\u00e0 cerimoniali a partire dal II millennio a.C., era imperniato su una quercia sacra, memore del culto al dio a Tebe egizia. All'epoca in cui fu composta l'Odissea (circa il 750 a.C.) l'attivit\u00e0 divinatoria era condotta da sacerdoti scalzi chiamati \"Selloi\", che si stendevano a terra e osservavano lo stormire delle foglie e dei rami dell'albero. All'epoca in cui Erodoto scrisse a sua volta di Dodona i sacerdoti erano stati sostituiti da sacerdotesse chiamate Peleiadi (colombe). L'oracolo di Dodona \u00e8 considerato da Erodoto il pi\u00f9 antico della Grecia, precedente anche al tempo in cui i Pelasgi avessero dato un nome agli dei.\nL'oracolo di Siwa.\nL'oracolo di Amon nell'Oasi di Siwa che si trovava nel lato occidentale del deserto egiziano non era situato entro i confini del mondo greco prima dell'epoca di Alessandro Magno, ma fin dall'et\u00e0 arcaica aveva esercitato una forte influenza sulla cultura greca: Erodoto nella sua descrizione della guerra greco-persiana dice che \"Zeus Amon\" fu consultato varie volte. \"Zeus Amon\" era tenuto in particolare considerazione a Sparta, dove fin dall'epoca della guerra del Peloponneso esisteva un tempio in suo onore.\nQuando Alessandro Magno si avventur\u00f2 nel deserto per consultare l'oracolo di Siwa, scopr\u00ec l'esistenza di una Sibilla libica.\nAltri oracoli di Zeus.\nSi dice che entrambi gli Zeus ctonii Trofonio e Anfiarao dessero responsi di tipo oracolare nei santuari a loro dedicati.\nZeus e le divinit\u00e0 straniere.\nZeus era l'equivalente del dio della mitologia romana Giove e nell'immaginario sincretico classico era associato con varie altre divinit\u00e0, come l'egizio Amon, e l'etrusco Tinia. Insieme con Dioniso aveva assorbito su di s\u00e9 il ruolo del principale dio frigio Sabazios dando vita alla divinit\u00e0 conosciuta nel sincretismo dell'antica Roma come Sabazio.\nZeus nella mitologia.\nLa nascita.\nIl titano Crono ebbe molti figli da Rea: Estia, Demetra, Era, Ade e Poseidone, ma li divor\u00f2 tutti appena nati, dal momento che aveva saputo da Gea e Urano che il suo destino era di essere spodestato da uno dei suoi figli cos\u00ec come lui stesso aveva spodestato suo padre. Quando per\u00f2 Zeus stava per nascere, Rea chiese a Gea di escogitare un piano per salvarlo, in modo che Crono ricevesse la giusta punizione per ci\u00f2 che aveva fatto a Urano e ai suoi stessi figli. Rea partor\u00ec Zeus a Creta, consegnando al suo posto a Crono una pietra fasciata con dei panni che egli divor\u00f2 immediatamente. La madre nascose Zeus in una cesta sospesa ad un albero, sorvegliato da una famiglia di pastori ai quali promise in cambio che le loro pecore non sarebbero state attaccate dai lupi. Il mito sarebbe, secondo Cicerone, un'allegoria: \"Kr\u00f2nos, altro non \u00e8 che una leggera variante di chr\u00f2nos, tempo. Quanto poi al nome Saturno deriva dal fatto che questo dio \u00e8 saturo di anni. La finzione che divorasse i suoi figli sta a simboleggiare che il tempo distrugge i giorni che passano e fa degli anni trascorsi il suo nutrimento senza mai saziarsi. Analogamente si immagin\u00f2 che il figlio Giove lo incatenasse per evitare che si abbandonasse a movimenti disordinati e per conservarlo avvinto ai moti degli astri\".\nRea nascose quindi Zeus in una grotta sul Monte Ida a Creta e, a seconda delle varie versioni della leggenda:\nL'ascesa al trono degli dei.\nRaggiunta l'et\u00e0 adulta, Zeus costrinse Crono a rigettare prima la pietra che l'aveva sostituito, poi i suoi fratelli e sorelle nell'ordine inverso rispetto a quello in cui erano stati ingeriti. Secondo alcune versioni della leggenda Metide diede un emetico a Crono per costringerlo a vomitare i figli, mentre secondo altre ancora Zeus squarci\u00f2 lo stomaco del padre. A questo punto Zeus liber\u00f2 dalla loro prigione nel Tartaro anche i fratelli di Crono: gli Ecatonchiri e i Ciclopi. Insieme, Zeus e i suoi fratelli e sorelle, gli Ecatonchiri e i Ciclopi rovesciarono dal trono Crono e gli altri Titani grazie alla terribile battaglia chiamata Titanomachia. I Titani sconfitti furono da allora confinati nell'oscuro regno sotterraneo del Tartaro. Atlante, in quanto capo dei Titani che avevano combattuto contro Zeus, fu condannato a reggere il cielo sulle sue spalle.\nDopo la battaglia contro i Titani Zeus si spart\u00ec il mondo con i suoi fratelli maggiori Poseidone e Ade sorteggiando i tre regni: Zeus ebbe in sorte i cieli e l'aria, Poseidone le acque e ad Ade tocc\u00f2 il mondo dei morti. L'antica terra, Gaia, non pot\u00e9 essere concessa ad alcuno, ma venne condivisa da tutti e tre a seconda delle loro capacit\u00e0.\nFuribondi perch\u00e9 Zeus aveva confinato nel Tartaro i loro fratelli Titani, i Giganti si ribellarono agli d\u00e8i Olimpi e scatenarono a loro volta la Gigantomachia, cominciando a scagliare massi e tizzoni ardenti verso il cielo. Era profetizz\u00f2 che \u00ab [...] i Giganti non sarebbero mai stati sconfitti da un dio, ma soltanto da un mortale che vestiva con pelli di leone, e solo con una certa erba che rendeva invulnerabili.\u00bb. L'uomo fu identificato con Eracle, e Zeus, vagando in una regione indicatagli da Atena, trov\u00f2 l'erba magica. Cos\u00ec furono sconfitti anche i Giganti.\nGaia si risent\u00ec per il modo in cui Zeus aveva trattato i Titani e i Giganti, dato che erano figli suoi. Cos\u00ec, poco dopo essersi impossessato del trono degli d\u00e8i, Zeus dovette affrontare anche il mostro Tifone, figlio di Gaia e del Tartaro. Zeus sconfisse Tifone e lo schiacci\u00f2 sotto una montagna, secondo una versione sotto l'Etna.\nZeus ed Era.\nZeus era sia il fratello sia il marito di Era. Con lei ebbe Ares, Ebe ed Efesto, anche se alcune leggende narrano che Era diede vita ai suoi figli da sola. Altri miti includono tra la loro discendenza anche Ilizia. Le numerose conquiste che Zeus fece tra le ninfe e le mortali, che diedero inizio alle pi\u00f9 importanti dinastie greche, sono proverbiali. La mitografia gli attribuisce relazioni tra le divinit\u00e0 con Demetra, Latona, Dione e Maia, mentre tra le mortali con Semele, Io, Europa e Leda. (Per maggiori dettagli si rimanda ai paragrafi successivi)\nMolte leggende dipingono un'Era gelosissima delle conquiste amorose del marito e fiera nemica delle sue amanti e dei figli da loro generati. Una volta a una ninfa di nome Eco venne affidato il compito di distrarre Era dalle attivit\u00e0 di Zeus, parlandole in continuazione: quando la dea se ne accorse, con un incantesimo costrinse Eco a ripetere le parole che udiva dagli altri.\nLa legge divina di Zeus.\nSebbene la mitologia greca non presenti precetti e comandamenti che gli d\u00e8i consegnano agli uomini, come accade invece nella storia del popolo ebraico con il dio d'Israele, Zeus \u00e8 re della giustizia e presta sempre attenzione a coloro che non onorano la legge dell'ospitalit\u00e0, a chi non accoglie i forestieri, e benedice coloro che rispettano la natura e chi difende e onora gli stranieri. I greci credevano che uomini di alto valore avessero interagito con gli d\u00e8i tanto da ricevere istruzioni sacre su come comportarsi in vita. Tra questi abbiamo Platone, Esiodo, Omero e molti altri. Essi nei loro dialoghi e poemi affermano il carattere degli d\u00e8i e come l'uomo debba seguirli. Inoltre il mito parla di precetti esatti dati da Apollo alla Pizia, le cosiddette Massime Delfiche.\nElenco delle amanti e dei figli di Zeus.\nMortali/Ninfe/Madri diverse.\nA questo stuolo di personaggi femminili, divini, semidivini e mortali amati e/o rapiti, il Signore dell'Olimpo ebbe anche un amasio maschio, il bel principe adolescente del popolo dei troiani Ganimede.\nBibliografia.\nin lingua inglese:"}
{"id": "688930", "revid": "46931", "url": "https://it.wikipedia.org/wiki?curid=688930", "title": "Pataxi", "text": ""}
{"id": "688931", "revid": "889336", "url": "https://it.wikipedia.org/wiki?curid=688931", "title": "Faro di Stiff", "text": "Il faro di Stiff, \u00e8 situato sull'isola di Ouessant in Bretagna (Francia), pi\u00f9 precisamente sulla sua punta nord-occidentale, e costituisce il pi\u00f9 antico faro costruito sull'isola sin dal lontano 1689. Nelle vicinanze di \"Stiff\", dal 1978, si trova la moderna Torre Radar ed insieme \"vegliano\" su questo pericoloso tratto di mare molto trafficato: questo rappresenta una funzionale unione tra il vecchio sistema di segnalazione per le navi e quello pi\u00f9 moderno e avanzato.\nStoria.\n\u00c8 tra il 1683 e il 1700 che vengono costruiti i primi sei fari francesi: costituiti da piccole costruzioni molto somiglianti a fortezze con bastioni e varchi per l'alloggiamento di cannoni. Il faro prende il nome dalla grandiosa falesia di Stiff, punto culminante dell'isola, su cui \u00e8 stato costruito. Agli inizi del XVIII secolo le coste del Finist\u00e8re non sono ancora dotate di fari, ad esclusione del faro di Pointe de Saint Mathieu (nei pressi di Brest) e di Stiff su Ouessant, da qua si capisce l'estrema importanza di questa struttura per la sicurezza dei naviganti, soprattutto per quelli che si apprestavano ad imboccare la Manica.\nIl faro di Stiff \u00e8 costituito di due torri coniche unite, all'interno della pi\u00f9 piccola si trovano le scale a chiocciola che consentono l'accesso alle camere situate sulla sommit\u00e0 dell'altra torre.\nIl funzionamento del faro (fino al 1717 solo dal mese da ottobre a marzo) veniva assicurato da un guardiano che abitava all'interno dello stesso, grazie ad un braciere che funzionava con legna di provenienza boschiva e carbone. Dal 1717 al 1720 verr\u00e0 addirittura interrotto il suo funzionamento per problemi monetari, ma dopo questa data venne dato l'ordine di riattivare l'importante faro.\nNel 1820 il faro verr\u00e0 dotato del \"sistema Sangrin\", che consiste nell'utilizzo di grandi riflettori che concentrano il raggio luminoso in un fascio pi\u00f9 stretto, inoltre questo sistema consente di proteggere i riflettori dal calore e dal fumo prodotti dalla combustione mediante l'utilizzo di una canna fumaria costruita appositamente.\nFinalmente nel 1820, dopo aver subito alcune altre modifiche, verr\u00e0 dotato di un'ottica a fuoco fisso di prim'ordine.\nOggi.\nDal 1889 il faro veniva alimentato mediante petrolio, oggi ovviamente mediante elettricit\u00e0. Inoltre l'impianto \u00e8 stato completamente automatizzato: dapprima mediante l'uttilizzo di cellule fotoelettriche e dal 1993 mediante telecontrollo direttamente dal faro di Cr\u00e9ac'h (al cui interno si trova un elaboratore che controlla tutti i fari dell'isola), tant'\u00e8 che oramai non ci sono pi\u00f9 guardiani che si avvicendano al suo interno per assicurarne l'accensione e garantirne il funzionamento.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "688934", "revid": "339392", "url": "https://it.wikipedia.org/wiki?curid=688934", "title": "Al-Saadi Gheddafi", "text": ""}
{"id": "688937", "revid": "486946", "url": "https://it.wikipedia.org/wiki?curid=688937", "title": "Bah\u00eda", "text": ""}
{"id": "688938", "revid": "2084998", "url": "https://it.wikipedia.org/wiki?curid=688938", "title": "Tunuy\u00e1n", "text": "Tunuy\u00e1n \u00e8 una citt\u00e0 dell'Argentina nella provincia di Mendoza, posta sulla riva occidentale del fiume omonimo, ad un'altitudine di 875 metri sul livello del mare.\n\u00c8 situata 80 km a sud di Mendoza, la capitale provinciale, e circa 100 km ad est del confine cileno. Ha una popolazione di circa 42.000 abitanti ed \u00e8 capoluogo del dipartimento omonimo. Insieme con il dipartimento di Tupungato costituisce la regione di \"Valle de Uco\", fra le pi\u00f9 importanti per la produzione vinicola argentina di alta qualit\u00e0."}
{"id": "688942", "revid": "125832684", "url": "https://it.wikipedia.org/wiki?curid=688942", "title": "Bocce", "text": "Le bocce (o anche gioco delle bocce) sono un insieme di sport nel quale si lanciano delle sfere rigide in materiale metallico o sintetico, dette appunto bocce, e una sfera dal diametro inferiore, detto pallino oppure boccino. Il gioco delle bocce \u00e8 diffuso in tutti e 5 i continenti, in un totale di oltre 110 nazioni.\nQuesto sport \u00e8 suddiviso in differenti specialit\u00e0, delle quali le pi\u00f9 diffuse sono la raffa, il volo (o \"boule lyonnaise\"), la \"p\u00e9tanque\" e il \"bowls\" (o bocce sull'erba). A seconda della specialit\u00e0 cambiano alcune regole del gioco e il materiale delle bocce ma, nella prova tradizionale, sono tutte accomunate da un obiettivo principale: posizionare, secondo le regole del gioco, la propria boccia il pi\u00f9 possibile vicino al pallino. Da met\u00e0 degli anni 80 sono state introdotte delle nuove prove, dette prove alternative (tiro di precisione, tiro progressivo e punto tiro alternato), in cui l'obiettivo cambia a seconda della prova presa in considerazione.\nStoria.\nIl gioco delle bocce ha una tradizione antichissima: in Turchia sono state ritrovate alcune sfere in pietra antenate delle attuali bocce, che risalgono circa al 7000 a.C.; anche in Egitto sono stati trovati degli oggetti simili in una tomba, risalenti al II millennio a.C.\nNel gioco \"moderno\" le bocce erano realizzate in avorio, risultavano quindi molto costose soprattutto perch\u00e9 l'omogeneit\u00e0 delle zanne di elefante, da cui erano ricavate, \u00e8 variabile, per cui in media era idonea una zanna su cinquanta.\nIl gioco continu\u00f2 a evolversi fino alla versione attuale in Italia, per poi diffondersi nel mondo grazie agli emigranti italiani.\nCon l'invenzione e il perfezionamento della bachelite, le bocce sono state realizzate in questo materiale pi\u00f9 povero, e ci\u00f2 ha reso la pratica della disciplina molto pi\u00f9 economica e accessibile.\nAttualmente le bocce sono molto popolari in Slovenia (col nome di \"balinanje\"), Croazia (\"bo\u0107anje\"), Sud America (bochas), Francia (boules, p\u00e9tanque), Australia e Nord America.\nRegolamento.\nNelle gare ufficiali le bocce e il pallino devono essere di forma sferica e di materiale sintetico; il pallino ha diametro di 4\u00a0cm e peso di 90\u00a0g, le bocce hanno diametro di 107\u00a0mm e peso di 920\u00a0g per i Seniores; per Juniores e donne il diametro \u00e8 di 106\u00a0mm e il peso di 900\u00a0g.\nCi sono innumerevoli varianti alle regole di questo sport, soprattutto per quanto riguarda il numero di giocatori. Si pu\u00f2 giocare uno contro uno (individuale), due contro due (coppie), tre contro tre (terne), fino a un massimo di quattro contro quattro (quadrette). Negli ultimi anni, sono stati introdotti giochi alternativi (\"P.t.a.\" cio\u00e8 punto e tiro alternato, \"staffetta\" e \"progressivo\") nel tentativo di portare questo sport alle Olimpiadi, cosa per altro ancora non riuscita per il fatto che le bocce hanno varie misure e determinavano un problema nella giuria olimpionica.\nI giocatori di una squadra lanciano a turno la propria boccia, alternandosi coi giocatori della squadra avversaria.\nL'obiettivo del gioco \u00e8 quello di avvicinarsi il pi\u00f9 possibile con il maggior numero di bocce a una sfera di dimensioni pi\u00f9 piccole, detta pallino o boccino che deve essere sempre visibile ai giocatori\nAnche per quanto riguarda il punteggio esistono numerose varianti. Il metodo pi\u00f9 utilizzato \u00e8 quello che prevede l'assegnazione dei punti a fine manche, detto anche \"scarto\", dove ogni manche si dice completata quando ogni lanciatore ha finito le bocce a propria disposizione. Normalmente, si valuta quale sia la boccia pi\u00f9 vicina al boccino o sfera o pallino, e si assegna il primo punto alla squadra che ha giocato quella boccia, quindi si valuta qual \u00e8 la seconda boccia pi\u00f9 vicina al boccino; se \u00e8 della stessa squadra, si aggiunge un altro punto, altrimenti la conta dei punti s'interrompe.\nNelle bocce \"grandi\" (gioco classico in Italia) la partita \u00e8 normalmente su campo liscio con limiti precisi tracciati (\"gioco al tracciato\"); si pu\u00f2 anche giocare su strade sterrate, prati o terreni di fortuna (\"gioco al libero\").\nNelle bocce \"piccole\" (\"p\u00e9tanque\" francese) si gioca su campo o al libero con regole diverse dall'Italia, con lunghezza di gioco minore e regole pi\u00f9 elastiche rispetto al \"tracciato\" italiano.\nEsistono sostanzialmente due tipi di lanci:\nIl bocciatore \u00e8 colui che ha il ruolo pi\u00f9 spettacolare, anche se \u00e8 comunque molto importante il puntatore, in quanto, se questi mette delle bocce vicine al pallino, il bocciatore non deve neanche bocciare.\nIl massimo della prestazione del bocciatore si ha con il \"fermo\" (\"carreau\" nella \"p\u00e9tanque\" francese) in cui una bocciata precisa sopra la boccia (non davanti), manda via la boccia avversaria lasciando la propria al suo posto o quasi (mezzo fermo in questo caso); col fermo, oltre che eliminare un punto avversario, ovviamente si aggiunge un punto proprio; \u00e8 per\u00f2 raro e difficile. Il fermo si dice anche \"trucco\" o \"mezzo trucco\" nella zona piemontese; \"cianta\" in ligure.\nLa massima prestazione dell'accostatore, invece, \u00e8 il \"biberon\", ovvero quando la boccia \u00e8 al massimo a 5\u00a0mm dal pallino. Anche questa mossa \u00e8 difficile e necessita di molta precisione.\nSpecialit\u00e0.\nLa Federazione Italiana Bocce si compone di tre sezioni secondo le tre discipline (raffa, volo e p\u00e9tanque) che a livello internazionale sono riconosciute dalla federazione internazionale (Conf\u00e9d\u00e9ration Mondiale des Sports de Boules), la quale aderisce alla IWGA, e che assegnano i tre titoli in palio ai Giochi mondiali.\nQueste tre specialit\u00e0 sono quelle inoltre proposte dalla CMSB come possibili nuove discipline per le Olimpiadi del 2024.\nRaffa.\nSi pratica con delle bocce di formato pi\u00f9 grande e in materiale sintetico. \u00c8 governato dalla Confederazione Boccistica Internazionale (CBI).\nVolo.\nNota anche col nome in francese \"boule lyonnaise\" (che ha origine dalla citt\u00e0 di Lione in cui il gioco \u00e8 nato), il volo si pratica con bocce grandi e di metallo. \u00c8 governato dalla \"F\u00e9d\u00e9ration Internationale de Boules\" (FIB).\nP\u00e9tanque.\nSi pratica con un tipo di bocce di misura e dimensioni inferiori agli altri due. \u00c8 governato dalla \"F\u00e9d\u00e9ration Internationale de P\u00e9tanque et Jeu Proven\u00e7al\" (FIPJP).\nBowls.\nIl \"bowls\" \u00e8 di origine inglese e si pratica sull'erba. \u00c8 governato dalla \"World Bowls\".\nFra le particolarit\u00e0, la forma delle bocce non \u00e8 sferica ma schiacciata per permettere traiettorie pi\u00f9 curve.\nBocce alla libera.\nQuesta specialit\u00e0 ha poche regole e si svolge su terreni non regolari che presentano buche, sassi, pendenze, ecc.\nI giocatori possono essere 2, 4, 6, 8 o 10 divisi in due squadre."}
{"id": "688945", "revid": "125166258", "url": "https://it.wikipedia.org/wiki?curid=688945", "title": "Monte Maggiorasca", "text": "Il monte Maggiorasca \u00e8 la vetta pi\u00f9 alta dell'Appennino Ligure (1804\u00a0m s.l.m.), situata tra le province di Genova e Parma.\nGeografia.\nIl Maggiorasca domina la val d'Aveto con il comune di Santo Stefano d'Aveto (GE) e la valle del Ceno col comune di Bedonia (PR); il gruppo montuoso del Maggiorasca, posto a settentrione del passo del Tomarlo, comprende anche le vette del monte Bue, del monte Nero, del Groppo delle Ali e del monte Roncalla costituendo un importante nodo orografico tra le vallate del Nure (Piacenza), del Ceno (Parma) e dell'Aveto (Genova amministrativamente ma Piacenza idrograficamente).\nLa sommit\u00e0 del Maggiorasca, ampia e a forma di sella, \u00e8 costituita di basalti; al suo limite meridionale, su un ripiano posto a un'altitudine di circa 1.800\u00a0m s.l.m., sorge la statua di Nostra Signora di Guadalupe, eretta nel 1947, mentre sulla vetta vera e propria (1.804\u00a0m s.l.m.) \u00e8 stato collocato un impianto per la ripetizione di segnali televisivi.\nAccesso alla vetta.\nMeta molto frequentata in ogni stagione dagli appassionati di escursionismo provenienti sia dai versanti emiliani, sia dal versante ligure.\nNei pressi sono presenti alcune brevi vie di arrampicata invernale e pi\u00f9 numerose vie estive, recentemente attrezzate da un gruppo di arrampicatori piacentini.\nFino al 1970 circa era presente uno skilift (sono visibili ancora le fondazioni dei piloni, due piloni, di cui uno vicino all'arrivo e l'altro subito dopo la partenza, e un piccolo manufatto all'arrivo in vetta).\nFlora.\nLa flora del massiccio montuoso del monte Maggiorasca \u00e8 particolarmente interessante, per via della coesistenza di alcune specie botaniche di provenienza alpina e di endemismi tipici dell'Appennino settentrionale e della catena appenninica in generale.\nIl gruppo montuoso del Maggiorasca \u00e8 infatti l'unica area montuosa dell'Appennino ligure in cui sia possibile rinvenire \"Chrysosplenium alternifolium\" (una rara sassifragacea a distribuzione euro-siberiana), \"Aquilegia alpina\" (specie subendemica delle Alpi Occidentali, che irradia nell'Appennino settentrionale con poche ed esigue popolazioni) e \"Primula marginata\", una vistosa specie subendemica delle Alpi sud-occidentali e dell'Appennino ligure orientale, la cui presenza \u00e8 limitata ad alcuni affioramenti di rocce basaltiche, ubicati nel settore settentrionale del massiccio al confine tra le province di Genova e Piacenza.\nSempre sui pendii delle aree pi\u00f9 elevate del gruppo del Maggiorasca vegetano \"Soldanella alpina\", \"Pulsatilla alpina\" e \"Draba aizoides\", tre piante piuttosto comuni sulle Alpi ma assai sporadiche nell'Appennino, infine tra gli endemismi appenninici, che nel gruppo montuoso del Maggiorasca raggiungono il limite nord-occidentale della loro distribuzione, vanno citati almeno \"Armeria marginata\" e \"Arenaria bertolonii\".\nTra le specie a portamento fruticoso e arboreo va citato il cosiddetto \"pino mugo appenninico\" (Pinus mugo ssp. rostrata), entit\u00e0 un tempo certo pi\u00f9 diffusa nelle aree culminali dei massicci montuosi della val d'Aveto e oggi rinvenibile in due popolamenti isolati presso il passo del Tomarlo e tra il lago Nero e la vetta del monte omonimo e in sporadici individui che crescono oltre il limite superiore della faggeta; sempre nella zona settentrionale del massiccio del Maggiorasca si possono osservare alcuni nuclei naturali (e quindi non di origine silvicoturale) di abete bianco (\"Abies alba\")."}
{"id": "688947", "revid": "827882", "url": "https://it.wikipedia.org/wiki?curid=688947", "title": "Ben Johnson (attore)", "text": "Biografia.\nDi ascendenza mista irlandese e pellerossa della trib\u00f9 Cherokee, Johnson si fece un nome come cowboy e lanciatore di lazo nei rodei, vincendo anche un campionato mondiale nel 1935. Scritturato dal produttore Howard Hughes, giunse a Hollywood nel 1940 e per alcuni anni lavor\u00f2 nel cinema in qualit\u00e0 di stuntman e controfigura equestre di star come John Wayne e Joel McCrea.\nDopo una serie di apparizioni non accreditate, come nel western \"Il mio corpo ti scalder\u00e0\" (1943), Johnson fu notato dal regista John Ford, che lo accolse nella sua cerchia di collaboratori fissi e gli affid\u00f2 alcuni notevoli ruoli di comprimario in celebri pellicole western, tra cui \"In nome di Dio\" (1948) e \"I cavalieri del Nord Ovest\" (1949), fino al ruolo di protagonista assoluto ne \"La carovana dei mormoni\" (1950), celebrazione corale che Ford dedic\u00f2 alla frontiera e ai suoi protagonisti.\nDopo alcuni altri ruoli di comprimario, come nel celebre \"Il cavaliere della valle solitaria\" (1953) di George Stevens, Johnson si riavvicin\u00f2 per un certo periodo al rodeo, per tornare successivamente al cinema all'inizio degli anni Sessanta, prima grazie a Marlon Brando, che lo diresse ne \"I due volti della vendetta\" (1961), quindi a Sam Peckinpah, che ne fece un volto familiare dei propri western di rottura con il passato e tendenti al parossismo violento, come \"Sierra Charriba\" (1965) e \"Il mucchio selvaggio\" (1969).\nJohnson raggiunse l'apice della carriera vincendo il premio Oscar al miglior attore non protagonista nel 1972 per la sua interpretazione di Sam \"il leone\" nel nostalgico e lirico \"L'ultimo spettacolo\" di Peter Bogdanovich, e torn\u00f2 sotto la direzione di Peckinpah per il western moderno \"L'ultimo buscadero\" (1972) e per il poliziesco \"Getaway!\" (1972), entrambi accanto a Steve McQueen. Negli anni Settanta continu\u00f2 a recitare in eccellenti pellicole, mettendo la propria esperienza di navigato professionista al servizio di giovani autori come John Milius per \"Dillinger\" (1973) e Steven Spielberg per \"Sugarland Express\" (1974), e di esperti narratori come Richard Brooks per \"Stringi i denti e vai!\" (1975).\nDoppiatori italiani.\nNelle versioni in italiano dei suoi film, Ben Johnson \u00e8 stato doppiato da:"}
{"id": "688949", "revid": "287204", "url": "https://it.wikipedia.org/wiki?curid=688949", "title": "Brasserie Dauphine", "text": ""}
{"id": "688951", "revid": "60395", "url": "https://it.wikipedia.org/wiki?curid=688951", "title": "Lepiotophyllum procerum", "text": ""}
{"id": "688960", "revid": "125192374", "url": "https://it.wikipedia.org/wiki?curid=688960", "title": "Ferrovia del Frejus", "text": "La ferrovia del Frejus (Torino-Modane/Susa o anche \"Torino-Modane-Chamb\u00e9ry-Culoz\") \u00e8 la strada ferrata internazionale che partendo dal capoluogo piemontese attraversa la cintura suburbana ovest, per transitare poi attraverso la valle di Susa ed il traforo ferroviario del Frejus, e terminare infine presso la localit\u00e0 francese di Modane.\nDa qui inizia la linea per Culoz che permette ai treni di proseguire verso le altre citt\u00e0 d'oltralpe e svizzere.\nIl tratto in territorio italiano, da Torino fino al traforo, \u00e8 gestito da Rete Ferroviaria Italiana (RFI), mentre quello in territorio francese, fino a Modane, \u00e8 di competenza di SNCF.\nQuest'ultimo tratto, sulla base di accordi fra i due stati, \u00e8 dotato di un sistema di segnalamento che rispetta gli \"standard\" di segnalamento ferroviario in Italia.\nA volte \u00e8 definita \"Ferrovia del Fr\u00e9jus\" l'intera tratta Torino-Modane-Chamb\u00e9ry-Culoz, compresa quindi la tratta Culoz-Modane, la quale in altri testi \u00e8 indicata come \"ferrovia della Savoia\" o \"della Moriana\".\nStoria.\nNel periodo in cui in tutta Europa andava affermandosi il trasporto su rotaia (met\u00e0 del XIX secolo), l'allora governo piemontese del Regno di Sardegna inizi\u00f2 a costruire una linea ferroviaria attraverso la valle di Susa, con la prospettiva della realizzazione di un traforo attraverso le Alpi. All'epoca infatti la Savoia era parte del Regno di Sardegna e quindi questa realizzazione avrebbe molto migliorato le comunicazioni interne che nel periodo invernale spesso si bloccavano. Con la cessione della Savoia alla Francia, dal 1860 la linea assunse carattere internazionale.\nLa prima tratta, da Torino a Susa, fu inaugurata il 22 maggio 1854.\nNello stesso periodo si discuteva organicamente del progetto del traforo, i cui lavori iniziarono il 31 agosto 1857 e terminarono con l'inaugurazione nel settembre 1871; mentre nel frattempo veniva anche completato il tratto di ferrovia tra Bussoleno e Bardonecchia i cui lavori erano iniziati gi\u00e0 nel 1867.\nLa decisione degli ingegneri di far partire la tratta mancante da Bussoleno, per superare un forte dislivello in prossimit\u00e0 di Meana di Susa, fu assai criticata perch\u00e9 escluse la citt\u00e0 di Susa dalla linea internazionale, isolandola su un breve troncone laterale.\nL'apertura del traforo port\u00f2 anche alla chiusura della ferrovia del Moncenisio.\nInterventi nel XX secolo.\nLa linea, originariamente per lo pi\u00f9 a binario semplice (ad eccezione per esempio del traforo del Frejus, realizzato da subito a doppio binario), venne raddoppiata il 1\u00ba dicembre 1908 tra il Quadrivio Zappata e Collegno, nel 1909 tra Beaulard e Salbertrand, nel 1911 tra Collegno ed Alpignano, nel 1912 tra Alpignano ed Avigliana, nel 1915 tra Avigliana e Bussoleno, nel 1977 tra Salbertrand ed Exilles, nel 1983 tra Exilles e Chiomonte, nel 1984 tra Bussoleno ed Meana, e nel 1985 tra Meana e Chiomonte.\nL'elettrificazione con alimentazione trifase fu completata tra il 1912 ed il 1920 secondo le seguenti tappe:\nNel corso del secondo conflitto mondiale la ferrovia divenne una importante infrastruttura per il trasporto di truppe e materiale bellico da parte degli eserciti coinvolti nel conflitto. Per questo dopo l'8 settembre 1943 essa fu anche oggetto di diversi sabotaggi da parte dei partigiani che operavano in Valsusa; il pi\u00f9 clamoroso di questi fu la distruzione del viadotto dell'Arnodera (Gravere), effettuata con circa 800 chili di esplosivo la notte tra il 28 e il 29 dicembre 1943 e che venne definita dal comando tedesco di Torino \"un'autentica opera d'arte\".\nIl sistema di alimentazione trifase fu abbandonato nel 1961 con l'adozione dell'alimentazione a 3000 volt in corrente continua. La nuova elettrificazione, che comport\u00f2 la conversione dell'interno nodo di Torino, venne attivata il 28 maggio e inaugurata festosamente il successivo 9 giugno dello stesso anno, alla presenza del Ministro dei Trasporti Giuseppe Spataro.\nUna serie di sostanziali ammodernamenti furono attuati in varie fasi dal 1966 al 1985 raddoppiando i binari e riducendo la pendenza in alcune tratte.\nIn connessione a questi lavori, fu attuata anche la ristrutturazione del nodo di Torino realizzando lo scalo merci di Orbassano in sostituzione del Deposito locomotive di Torino Smistamento e dando avvio ai lavori del passante ferroviario di Torino, oggi completato.\nLavori di adeguamento 2003-2011.\nFra il 2003 ed il 2011 si sono svolti i lavori di adeguamento del tunnel della linea storica alla sagoma internazionale GB1 UIC, con una spesa di 380 milioni di euro (200 a carico dell'Italia e 180 della Francia)\nGli interventi, che hanno comportato tra il 2003 e il 2007 uno scavo di abbassamento del fondo del tunnel del Frejus e la scalpellatura delle pareti e sono riportati anche dal sito del Ministero delle Infrastrutture e dei Trasporti, consentono oggi il trasporto di casse e semirimorchi di profilo PC45 (con altezze di ) anzich\u00e9, come in precedenza, del solo PC32 .\nI risultati non sono stati tuttavia omogenei. Infatti nella tratta francese RFF ha effettuato, per ragioni di risparmio (20 milioni su 200), uno scavo profondo solamente 30\u201340\u00a0cm, contro i 70\u00a0cm della parte italiana; di conseguenza, per ottenere la medesima sagoma GB1, \u00e8 stato ridotto di circa 15 mm l'intervia tra i binari (quindi dell'interasse tra i binari); il fatto determina, in caso di trasporti eccedenti di sagoma, delle \"misure restrittive di circolazione e interventi di manutenzione in assenza di traffico\".\nAltre modifiche.\nLa linea perse importanza subito dopo l'attivazione del traforo stradale del Frejus nel 1980; pertanto, a partire dagli anni '80, anche in seguito al processo di ristrutturazione aziendale delle Ferrovie dello Stato, fu ridimensionata e adeguata a un traffico passeggeri prettamente locale.\nL'adeguamento ha comportato i seguenti lavori:\nA partire dal 1991 si \u00e8 provveduto ad una serie di lavori di ammodernamento, tra cui l'automazione di 9 passaggi a livello, la modifica del segnalamento, al riassetto completo del binario, la ricostruzione di alcune opere a terra e la ricostruzione della linea aerea di contatto.\nIl 13 dicembre 2011 viene inaugurata la nuova stazione passante di Grugliasco, tra Torino e Collegno.\nCaratteristiche.\nLa linea ferroviaria Torino-Modane \u00e8 lunga 103\u00a0km, interamente elettrificata ed a doppio binario.\n\u00c8 dotata del sistema di blocco automatico a correnti codificate.\nIn tema di sicurezza, nonostante i lavori di adeguamento conclusi nel 2011, restano legate alla linea storica le criticit\u00e0 descritte dal rapporto COWI 2006: \"Anche il contesto geografico \u00e8 difficile poich\u00e9 la Moriana e la Val di Susa comportano numerosi fiumi a regime torrenziale e sono soggette a forti sbalzi termici e precipitazioni a carattere eccezionale. Ne risulta che gli incidenti pi\u00f9 frequenti ai quali \u00e8 soggetta la linea sono dovuti a: \n1) nevicate la cui intensit\u00e0 pu\u00f2 interrompere totalmente il traffico per ore; \n2) temporali la cui violenza pu\u00f2 innescare cadute di massi e colate di fango; \n3) gelate che provocano la formazione di stalattiti di ghiaccio nei tunnel e possono comportare rotture o deformazioni dei binari; \n4) inondazioni (piene dell'Arc e dei suoi affluenti, piene della Dora), meno frequenti, ma dalle gravi conseguenze.\nQueste limitazioni ambientali e geologiche aumentano sensibilmente i costi di manutenzione della linea.\"\nPercorso.\nLa tratta montana inizia da Bussoleno e i due binari di corsa hanno tracciati diversi; quello diretto a Bardonecchia \u00e8 tutto in galleria fino a Salbertrand, mentre quello in arrivo da Bardonecchia ha meno tratti in galleria e corre leggermente pi\u00f9 in basso.\nDa Salbertrand seguono lo stesso tracciato.\nQuello diretto a Bardonecchia, essendo il binario \"di salita\" al valico, \u00e8 stato progettato con un percorso in gallerie a \"S\" per contenere la pendenza, aumentando la lunghezza.\nTra Bussoleno e Salbertrand, comunque, i due binari s'incontrano allo stesso livello nelle stazioni intermedie.\nCaso particolare la fermata di Exilles, con un binario alto e uno basso.\nTale fermata non \u00e8 pi\u00f9 in servizio quotidiano, essendo dall'altra parte della vallata rispetto al paese di Exilles e all'omonimo forte, ma viene comunque attivata su richiesta, ad esempio in occasione di treni storici, o come fermata straordinaria per salita e discesa di comitive.\nAll'uscita ovest di Bardonecchia \u00e8 situato l'imbocco del traforo, sormontato da un monumentale portale merlato e accompagnato da due torri circolari merlate.\nProseguendo a piedi lungo la strada per la frazione di Rochemolles, si pu\u00f2 intravedere sulla sinistra del torrente il primo imbocco del traforo all'epoca dello scavo; tale imbocco ora \u00e8 murato, ma presenta alcuni fori da cui si riescono a vedere i binari all'interno.\nAltitudine, pendenze e velocit\u00e0 sostenibili.\nIl punto pi\u00f9 elevato del tracciato \u00e8 1295\u00a0m, all'interno del traforo del Frejus. Fra i principali valichi ferroviari alpini il Frejus \u00e8 il secondo per altitudine raggiunta dopo il Brennero (1371\u00a0m).\nL'ascesa massima (o pendenza) \u00e8 del 30\u2030, ma viene raggiunta solo per circa 1\u00a0km di linea presso il tunnel del Frejus; data la brevit\u00e0 del tratto la documentazione di RFI considera la pendenza massima della linea il 28\u2030.\nL'ascesa pi\u00f9 significativa raggiunta per un tratto pi\u00f9 lungo ammonta al 26\u2030 per circa 20\u00a0km a monte di Bussoleno. Per quanto riguarda il versante francese, i dati riportati nei \"Quaderni\" dell'Osservatorio indicano come pendenza massima il 30\u2030 nella tratta fra St. Jean ed il Frejus.\nOltre a queste caratteristiche tecniche ufficiali della linea, sono numerose altre indicazioni pi\u00f9 o meno referenziate: ad esempio secondo Trail Lombardia le pendenze massime sarebbero del 34\u2030 sul lato francese e del 32\u2030 sul lato italiano, e per il traforo del 28\u2030 sul lato Francia e 30\u2030 sul lato Italia. Quella del Frejus \u00e8 la pendenza massima pi\u00f9 alta fra i principali valichi ferroviari alpini (la ferrovia del Gottardo raggiunge il 26\u2030, il Brennero il 25\u2030 e il Sempione il 9,5\u2030).\nPer ci\u00f2 che concerne le velocit\u00e0 sostenibili, esse variano a seconda della categoria di treno, della massa frenata e del grado di frenatura delle singole tratte.\nNel 2005, prima degli ammodernamenti, esse erano stabilite ad un massimo di 155\u00a0km/h (110\u00a0km/h all'interno del tunnel del Frejus).\nNumero e tipologia dei treni instradabili.\nFra il 2007 ed il 2011 si sono conclusi i lavori di adeguamento del tunnel della linea storica alla sagoma internazionale GB1 UIC e hanno portato a un aumento della capacit\u00e0 che nel 2007 si stimava di 250 tracce teoriche al giorno, ridotte a 226, per via delle ore di pausa del servizio necessarie alla manutenzione ordinaria.\nLa conversione da \"tracce\" a \"treni\" si effettua tenendo conto delle interferenze fra i treni di diverso tipo (regionali, internazionali e merci), e dunque a diverse velocit\u00e0: secondo RFI la capacit\u00e0 effettiva sarebbe stata di 180 treni al giorno, nel tratto di valico tra Saint Jean de Maurienne e Bussoleno, e di 210 nel tratto tra Bussoleno e Torino Secondo RFI, essa avrebbe potuto essere ulteriormente aumentata con interventi di ottimizzazione tecnologica.\nAltre linee di valico, ad esempio quella del San Gottardo, sostengono un numero di treni pi\u00f9 elevato grazie a migliori tecnologie di controllo del traffico.\nA seguito dell\u2019applicazione di nuove norme sulla sicurezza e di altre restrizioni, nel 2018 la capacit\u00e0 teorica \u00e8 definita da RFI di \u201c94 treni al giorno, ivi compresi merci, viaggiatori ed eventuali invii di locomotive isolate\u201d. Tuttavia fino a quando perdurer\u00e0 il divieto d\u2019incrocio nel tunnel, introdotto per ragioni di sicurezza dopo le problematiche emerse a seguito dei lavori di adeguamento 2003-2011, non \u00e8 possibile impegnare contemporaneamente il tunnel nei due sensi di marcia; pertanto la capacit\u00e0 reale risulta ulteriormente ridotta potendo transitare da 42 a un massimo di 62 treni al giorno (il secondo caso quando sia ammessa \u201cla compresenza di due treni in galleria procedenti nello stesso senso\u201d).\nSecondo RFI, si pu\u00f2 ipotizzare il transito di 14 treni a lunga percorrenza (a fronte dei 6 treni nel 2012) ai quali si possono aggiungere 40 regionali nella tratta di valico e un numero compreso tra 65 e 120 regionali in bassa valle; pertanto si renderebbero disponibili tracce per 126 treni merci nella tratta di valico e 76/131 treni nella tratta di bassa valle verso Torino.\nIl carico utile, considerando ogni treno di pesante in media 510-550 tonnellate e l'esercizio per 260 giorni all'anno, diventerebbe di 16-18 milioni\u00a0t di merci l'anno, nel caso i treni regionali siano 65 al giorno, oppure di 10/11 milioni\u00a0t di merci l'anno, nel caso essi siano 120 al giorno.\nI dati sono al netto dei tempi di manutenzione, dell'interruzione di alcune ore notturne del traffico, dei treni vuoti e delle locomotive isolate.\nPer quanto riguarda le masse trainabili, permangono dei vincoli di esercizio: lungo le tratte pi\u00f9 acclivi della linea con le attuali locomotive vengono gestiti treni fino a 1150 tonnellate in doppia trazione e fino a 1600\u00a0t in tripla trazione; a titolo di paragone l'attuale ferrovia del Gottardo (verso la Svizzera) permette transiti in trazione multipla fino a 2000 t.\nTraffico.\nSecondo le previsioni di met\u00e0 anni settanta, la linea del Frejus sarebbe stata interessata a fine anni ottanta da un traffico di quasi 15 milioni di tonnellate di merci l'anno.\nTuttavia, con l'apertura del traforo stradale del Frejus nel 1980 (di cui nel 2019 entrer\u00e0 in esercizio la seconda canna), si interruppe la tendenza di costante aumento del traffico (nei 15 anni successivi semmai ci fu una leggera decrescita). Nel 1990 il traffico reale ammont\u00f2 a circa la met\u00e0 di quanto indicato nelle previsioni degli anni settanta.\nDopo la met\u00e0 degli anni novanta il traffico sub\u00ec un progressivo aumento per raggiungere il massimo assoluto della linea nel 1999 (poco meno di 9,5 milioni di tonnellate complessive).\nIl traffico sub\u00ec un netto calo con l'inizio dei lavori di adeguamento agli attuali standard europei di trasporto, per portarsi a 2,4 milioni nel 2009.\nLa diminuzione del traffico era iniziata prima dei lavori di adeguamento del tunnel (nel 2000 transitarono 8,6 milioni di tonnellate complessive), ma si aggrav\u00f2 notevolmente durante gli stessi, che fra il 2003 e il 2007 comportarono il transito nel tunnel del Frejus su un solo binario a senso alternato con la limitazione dei treni regionali a Bardonecchia e lo spostamento dei treni notturni per Parigi lungo il Sempione.\nNel 2007, anche a causa dei lavori di ammodernamento in corso che imponevano il binario singolo nel tunnel del Frejus, la \"linea storica\" era utilizzata per il 30% circa della sua capacit\u00e0 di trasporto;; nel 2010 il traffico cal\u00f2 ulteriormente.\nDopo il termine dei lavori, il servizio di traffico notturno rimase sulla linea del Sempione mentre quello diurno \u00e8 svolto da tre coppie di TGV.\nNel corso del 2013 l'AFA ha trasportato, con 4/5 navette giornaliere, 31.616 semi-rimorchi, con un aumento dell'attivit\u00e0 rispetto all'anno precedente del 23%.\nSecondo LTF, il prolungamento del percorso fino a Lione potrebbe offrire le condizioni ottimali per un transito alternativo a quello stradale di 100.000 mezzi pesanti l'anno; volumi maggiori sarebbero ipotizzabili soltanto a seguito dell'apertura del nuovo tunnel di base.\nSempre nel 2013, a due anni dalla conclusione dei lavori di adeguamento, le dimensioni del trasporto merci sono state le seguenti: 3.244.800 tonnellate complessive di cui 2.011.500 di trasporto convenzionale, 1.097.400 di combinato non accompagnato, 135.900 di combinato accompagnato, quindi poco meno della met\u00e0 del traffico merci nel 1990 e circa un terzo del record storico della linea raggiunto nel 1999.\nCollegamenti attuali.\nTrasporto passeggeri.\nDal 2002, anno d'inizio dei lavori di adeguamento della galleria del Frejus per il passaggio dei treni container, i treni regionali provenienti da Torino Porta Nuova prima attestati a Modane vengono attestati a Bardonecchia. Tra Modane e Bardonecchia viene dunque attivato un servizio di autopullman sostitutivi a tariffa ferroviaria.\nDal 2012, con l'istituzione del Servizio Ferroviario Metropolitano di Torino, alla linea vengono assegnati un numero ed un colore, rispettivamente il 3 ed il verde e la sigla SFM3. Gestito da Trenitalia, con materiale rotabile ordinario Vivalto e MDVC, il servizio \u00e8 cadenzato con treni ogni ora da/per Susa e Bardonecchia nei giorni feriali e ogni due nei festivi.\nLa linea \u00e8 altres\u00ec utilizzata per i collegamenti internazionali diurni con la Francia. Tre coppie di TGV al giorno collegano Milano a Parigi con fermate in linea ad Oulx, Bardonecchia e Modane.\nDal 2018 sono in corso i test del treno Frecciarossa 1000 sulle linee francesi per l'entrata in servizio sulla direttiva Milano-Parigi in previsione della liberalizzazione del mercato ferroviario europeo del 2020.\nDal 15 dicembre 2019 viene attivato un nuovo collegamento nazionale periodico Napoli-Bardonecchia. La coppia di treni, effettuata con nuovo materiale Frecciarossa 1000, ferma in linea nella sola stazione di Oulx-Cesana-Claviere-Sestriere, transitando nel capoluogo piemontese nella stazione passante di Torino Porta Susa. Il collegamento rimane in servizio in via sperimentale nei giorni di sabato e domenica sino al 29 marzo 2020. Il 18 dicembre del 2021, il Frecciarossa 1000 inizi\u00f2 i collegamenti internazionali tra l'Italia e la Francia tra Milano e Parigi via Fr\u00e9jus.\nTrasporto merci.\nDal novembre 2003 il trasporto combinato sulla linea storica \u00e8 servito dall'AFA, Autostrada ferroviaria alpina.\nTrattandosi di un servizio in regime d'aiuto di Stato, ha richiesto una deroga dalla normativa europea sulla concorrenza, ancora prorogata dalla Commissione europea l'11 luglio 2012.\nA diversit\u00e0 delle \"autostrade ferroviarie viaggianti\" svizzere e austriache (ROLA), che disimpegnano esclusivo servizio di trasporto combinato accompagnato, l'Autostrada ferroviaria alpina svolge un servizio misto.\nIl Rapporto annuale 2013 di DG MOVE-OFT, che rileva rispetto al 2012 una diminuzione del TCA, osserva che la \"diminuzione \u00e8 legata direttamente alla politica dell'AFA che consiste nell'orientare la domanda verso il trasporto combinato non accompagnato piuttosto che verso il TCA\".\nUna ragione intrinseca della minor fortuna del trasporto accompagnato si deve al fatto che il tempo di percorrenza dei 175\u00a0km da Aiton a Orbassano \u00e8 di circa tre ore e pertanto, sommando il tempo delle operazioni di imbarco-sbarco, ben maggiore di quello stradale; nel contempo la brevit\u00e0 del tragitto non offre all'autista la possibilit\u00e0 di recupero del tempo di riposo obbligato come consentito dalle ROLA.\nLa modalit\u00e0 di trasporto combinato, accompagnato e non, \u00e8 sostenuta dai paesi dell'arco alpino per ragioni di eco-compatibilit\u00e0, ma stanti le forti pendenze dei valichi attuali i costi di trasporto sono molto elevati e possono essere sostenuti soltanto con il concorso di ingenti sovvenzioni.\nNel caso dell'AFA il ripiano del passivo del 2012 costava a Francia e Italia 5 milioni cadauna perch\u00e9 le entrate coprivano soltanto il 42% dei costi.\nInfatti, nel caso teorico di un trasporto esclusivamente accompagnato, occorrono due motrici per il traino di 14 autoarticolati (accolti in composizioni di 11 carri doppi Modalohr) mentre nelle tratte di pianura ROLA trasporta con trazione semplice 21 mezzi."}
{"id": "688963", "revid": "599013", "url": "https://it.wikipedia.org/wiki?curid=688963", "title": "Lyne Bessette", "text": "Carriera.\nInizi\u00f2 a gareggiare nella massima categoria su strada nel 1996, e nel 1998 si aggiudic\u00f2 la prova in linea ai Giochi del Commonwealth di Kuala Lumpur. Pass\u00f2 al professionismo nel 1999: in quell'anno vinse il prestigioso Tour de l'Aude. L'anno successivo partecip\u00f2 ai Giochi olimpici di Sydney, e nel 2001 riconquist\u00f2 il Tour de l'Aude vincendo anche il Women's Challenge. Nel 2004 partecip\u00f2 anche ai Giochi olimpici di Atene.\nOltre al ciclismo su strada Bessette ha anche praticato il ciclocross e il mountain biking; nel 2005 vinse il titolo nazionale di ciclocross all'Hardwood Hills Mountain Bike Centre, a nord di Toronto, mentre l'anno successivo si piazz\u00f2 decima al Campionato del mondo di ciclocross di Zeddam. Altri risultati degni di nota sempre nel 2006 sono stati un secondo posto alla gara internazionale di P\u00e9tange (Lussemburgo) e due terzi posti nell'ottava (Hooglede-Gits, Belgio) e nella nona prova di Coppa del mondo di ciclocross (Li\u00e9vin).\nSi \u00e8 ritirata dalle competizioni su strada nel 2007, gareggiando quindi esclusivamente nel ciclocross fino al 2013."}
{"id": "688964", "revid": "83531", "url": "https://it.wikipedia.org/wiki?curid=688964", "title": "Dialetto mirandolese", "text": "Parlata derivante dal latino e appartenente alle variet\u00e0 linguistiche gallo-italiche, il dialetto mirandolese (nome nativo \"dial\u00e9t mirandul\u00e9\u015b\") \u00e8 un dialetto della lingua emiliana diffuso in provincia di Modena, nella zona di pianura detta bassa modenese nei comuni di Mirandola, Medolla, Cavezzo, San Possidonio e Concordia sulla Secchia). \nIl dialetto mirandolese si distingue nettamente dal dialetto di Modena grazie a sostanziali differenze fonetiche e lessicali. Nella sua convincente classificazione delle variet\u00e0 gallo-italiche, Bernardino Biondelli nel 1853 lo identificava come subdialetto del gruppo \"ferrarese\", insieme al ferrarese ed il mantovano. \nFonologia.\nVocali.\nRisulta assente nel mirandolese (cos\u00ec come nel dialetto ferrarese, nel dialetto basso mantovano, nella bassa reggiana e nell'alto Appennino modenese) la palatalizzazione della vocale latina tonica \"a\" che invece caratterizza il resto della regione. \nNon si \u00e8 persa, durante il passaggio da latino a mirandolese, la distinzione tra vocali brevi e lunghe. Non esiste ancora una convenzione adatta per regolarne la scrittura ma per comodit\u00e0 si tende a duplicare visivamente la vocale (\u00e0a, \u00e8e, \u00eci).\nConsonanti.\nI fonemi consonantici nel dialetto Mirandolese sono 18:\nGrammatica.\nFrasi interrogative.\nNelle frasi interrogative l'ordine fra soggetto e verbo \u00e8 invertito.\nFrasi negative.\nPer comporre una frase negativa occorre utilizzare due elementi di negazione a ridosso del verbo, N e MINGA. Queste particelle vanno posizionate prima e dopo il verbo quando il tempo del verbo \u00e8 semplice, prima e dopo l'ausiliare quando il tempo del verbo \u00e8 composto. La particella MINGA pu\u00f2 essere arbitrariamente sostituita con le equivalenti forme MIA e BRI\u015aA.\nProduzione letteraria.\nScarsa ma importante la produzione letteraria redatta in questo dialetto prima dell'unit\u00e0 d'Italia. Il primo vocabolario contenente mille parole mirandolesi tradotte in \"lingua toscana\" fu compilato da Flaminio Lolli nel 1862. Eusebio Meschieri diede alle stampe il \"Vocabolario mirandolese-italiano\" per la prima volta nel 1876, per poi ristamparlo in una nuova edizione nel 1932.\nFra le pubblicazioni periodiche, si ricorda il celebre \"Al Barnardon\", uno dei pi\u00f9 antichi lunari d'Italia pubblicato dal 1879 a tutt'oggi.\nAltre opere dilettali sono \"La divino commedia\" traduzione di Gianni Bellini dell'Inferno di Dante, \"Quand al Sgnor al girava pr'il stradi\" di Vilmo Cappi e \"La coa dal gatt e altri storii...\" poesie di Brunetta Panzani."}
{"id": "688966", "revid": "1543377", "url": "https://it.wikipedia.org/wiki?curid=688966", "title": "Zea mays", "text": "Il mais (Zea mays ) \u00e8 una pianta erbacea annuale della famiglia delle graminacee, trib\u00f9 delle Maydeae: addomesticato dalle popolazioni indigene in Messico centrale in tempi preistorici circa 10.000 anni fa, \u00e8 uno dei pi\u00f9 importanti cereali, largamente coltivato sia nelle regioni tropicali sia in quelle temperate, in quest'ultimo caso a ciclo primavera-estate.\nBase alimentare tradizionale delle popolazioni dell'America Latina e di alcune regioni dell'Europa e del Nordamerica, nelle regioni temperate \u00e8 principalmente destinato all'alimentazione degli animali domestici, sotto forma di granella, farine o altri mangimi, oppure come insilato, generalmente raccolto alla maturazione cerosa; \u00e8 inoltre destinato a trasformazioni industriali per l'estrazione di amido e olio oppure alla fermentazione, allo scopo di produrre per distillazione bevande alcoliche o bioetanolo a scopi energetici.\nL'infiorescenza femminile, che porta le cariossidi, si chiama correttamente \"spadice\", ma viene pi\u00f9 spesso impropriamente chiamata \"pannocchia\", mentre la \"pannocchia\" propriamente detta \u00e8 l'infiorescenza maschile posta sulla cima del fusto (\"stocco\") della pianta, che di contro viene talvolta chiamata impropriamente \"spiga\" per il suo aspetto. Le cariossidi sono fissate al tutolo e il tutolo \u00e8 fissato alla pianta.\nEtimologia.\nPer riferirsi al mais in lingua italiana si utilizzano diversi sinonimi, come \"frumentone\", \"formentone\", \"formentazzo\", \"granone\", \"grano siciliano\", \"grano d'India\", \"granoturco\", \"granturco\", \"melica\", \"meliga\" e \"pollanca\", alcuni derivati da dialetti locali o lingue minoritarie.\nIl suo nome \u00e8 di origine spagnola, \"ma\u00edz\", a sua volta d'origine pi\u00f9 precisamente taino, \"mahis\"; la pianta proviene dal centro Messico dove rappresentava l'ingrediente base della cucina messicana preispanica. Il termine \"granoturco\" o \"granturco\" deriva da \"grano turco\", ossia \"esotico, coloniale\" (contrapposto al \"Triticum aestivum\").\nStoria.\nLa maggior parte degli storici ritiene che il mais fu domesticato nella valle di Tehuac\u00e1n del Messico.\nGli Olmechi e i Maya ne coltivavano numerose variet\u00e0 nella zona del Mesoamerica. A partire dal 2500 a.C. si ebbe la diffusione delle colture attraverso gran parte delle Americhe.\nL'intera regione svilupp\u00f2 una rete commerciale basata sul surplus e la variet\u00e0 delle colture di mais e dopo la scoperta delle Americhe gli esploratori e commercianti europei lo introdussero in altri paesi. Presente all'inizio del XVI secolo in Spagna e Portogallo, si diffuse rapidamente in Francia meridionale, Italia settentrionale, nei Balcani, poi in altre parti del bacino mediterraneo, lungo la costa occidentale dell'Africa, e giunse in Cina intorno al 1540-50. Il mais si diffuse in regioni cos\u00ec diverse e lontane grazie al suo alto rendimento, al breve ciclo colturale e alla capacit\u00e0 di crescere in climi diversi con variet\u00e0 ricche di zucchero chiamate generalmente mais dolce che di solito sono coltivate per il consumo umano, mentre le altre variet\u00e0 sono utilizzate principalmente per l'alimentazione animale.\nTra i vari usi del mais troviamo la macinazione per creare farina, la spremitura da cui si ottiene l'olio di mais e la fermentazione e distillazione in bevande alcoliche come bourbon e whisky. Il mais trova anche utilizzo nell'industria chimica.\nUn influente studio del 2002 ha dimostrato che, piuttosto che essere il risultato di domesticazioni indipendenti, tutto il mais \u00e8 il risultato di una singola domesticazione nel sud del Messico risalente a circa 9 000 anni fa.\nLo studio ha anche dimostrato che i tipi di mais sopravvissuti pi\u00f9 antichi sono quelli degli altopiani messicani. Successivamente vi fu la diffusione del mais da questa regione attraverso le Americhe lungo due percorsi principali. Questo \u00e8 coerente con un modello basato sulla documentazione archeologica che suggerisce che il mais si sia diversificato negli altopiani del Messico per poi diffondersi fino alla pianura.\nPrima di essere domesticate le piante di mais producevano solo una piccola pannocchia di 25\u00a0mm e molti secoli di selezione artificiale da parte dei popoli indigeni delle Americhe portarono allo sviluppo di piante di mais in grado di far crescere alcune pannocchie per pianta che di solito erano lunghe diversi centimetri ciascuno. Rispetto all'antenato del mais (il teosinte), le principali modificazioni furono: la riduzione delle glume (gli involucri che ricoprono i chicchi) fino alla quasi scomparsa, che rese i chicchi esposti, e quindi pi\u00f9 facilmente utilizzabili dagli esseri umani; e il cambiamento della struttura della pianta, che nel mais \u00e8 meno ramificata, con una sola infiorescenza maschile in cima e pannocchie meno numerose ma pi\u00f9 grosse collocate a met\u00e0 del fusto (caratteristica che facilitava la raccolta).\nIl mais \u00e8 la tipologia di grano pi\u00f9 coltivato in tutta l'America, con 332 milioni di tonnellate prodotte ogni anno nei soli Stati Uniti. Circa il 40% del raccolto - 130 milioni di tonnellate - \u00e8 usato per etanolo da mais. Il mais geneticamente modificato costituisce l'85% del mais coltivato negli Stati Uniti nel 2009.\nLa diffusione del mais in Europa.\nIl mais fu portato per la prima volta in Europa da Cristoforo Colombo nel 1493, e nei primi decenni del Cinquecento si diffuse dalla penisola iberica alla Francia meridionale, all'Italia settentrionale e ai Balcani. Inizialmente non sostitu\u00ec altri cereali, ma fu coltivato soprattutto negli orti o come foraggio. A lungo il suo ruolo nell'agricoltura e nell'alimentazione rest\u00f2 secondario.\nI contadini coltivavano il mais negli orti, perch\u00e9 questi di solito erano esenti da canoni e decime e il loro prodotto poteva essere direttamente utilizzato dalla famiglia del coltivatore. Ma in seguito i proprietari si resero conto delle potenzialit\u00e0 produttive della nuova pianta, che poteva avere rendimenti molto maggiori rispetto ai cereali tradizionali, e spinsero i contadini a estenderne la coltivazione. Il mais poteva diventare un alimento abbondante ed economico per i contadini e gli strati sociali inferiori, mentre il frumento e altre coltivazioni pi\u00f9 pregiate potevano essere destinate alla vendita.\nA ci\u00f2 si aggiunsero l'aumento della popolazione e le carestie che colpirono molte regioni d'Europa nel XVIII secolo, che resero necessaria l'adozione di coltivazioni pi\u00f9 produttive. Di conseguenza, a partire dalla met\u00e0 del Settecento la coltura del mais si diffuse nei campi dei Balcani, della Valle Padana, della Francia meridionale, sostituendosi in larga parte al miglio e all'orzo, cereali \"inferiori\" tradizionalmente riservati alla parte pi\u00f9 povera della popolazione. Non mancarono resistenze da parte dei contadini, che temevano, non senza ragione, un peggioramento delle loro condizioni di vita e del loro regime alimentare, che infatti si verific\u00f2.\nNelle regioni in cui il mais era diventato la coltura principale, esso divenne anche l'alimento centrale e quasi esclusivo per le popolazioni delle campagne, in genere sotto forma di polenta. Ma le diete a base di solo mais sono carenti di niacina assimilabile e provocano la pellagra, la cui comparsa e diffusione segu\u00ec l'affermazione di questa coltura e persistette fino a tutto l'Ottocento o anche all'inizio del Novecento, a seconda delle zone, \u00absegno e simbolo di una povert\u00e0 alimentare senza precedenti\u00bb; nell'entrare in contatto con tale interessante coltura, Cristoforo Colombo o chi lo aveva diffuso in Europa aveva completamente ignorato il processo di nixtamalizzazione che era in uso nel paese di origine.\nEconomia.\nIl mais \u00e8 ampiamente coltivato in molte regioni del mondo, e la sua produzione supera per quantit\u00e0 quella di ogni altro cereale. Gli Stati Uniti producono circa il 40% del raccolto mondiale; tra gli altri maggiori produttori vi sono Cina, Brasile, Messico, Indonesia, India, Ucraina, Francia e Argentina.\nLa produzione di mais in Italia negli anni 2008-2012 ha oscillato tra 7,8 e i 9,7 milioni di tonnellate.\nMercato del mais.\nIl \"Corn\" \u00e8 il contratto futures con cui si scambia il mais sui mercati finanziari.\nFattori.\nIl prezzo del mais \u00e8 influenzato dai seguenti fattori:\nUtilizzi.\nAlimentazione umana.\nIl mais \u00e8 utilizzato in alimentazione sia come alimento come tale sia come ingrediente. 100 grammi di mais forniscono circa 350 calorie di energia\nAlimentazione animale.\nPer la sua alta produttivit\u00e0, il valore nutritivo elevato (bench\u00e9 sostanzialmente energetico), la coltivazione \"facile\" e completamente meccanizzabile, la possibilit\u00e0 di raccolta in diverse forme che permettono di superare avversit\u00e0 climatiche di fine stagione, il mais costituisce la base dell'alimentazione di molte specie animali.\nIn particolare per i bovini pu\u00f2 essere utilizzato in diversi modi:\nA titolo di esempio, la razione dei vitelloni da carne pu\u00f2 essere costituita da mais nelle suddette forme per percentuali anche largamente superiori ai due terzi della sostanza secca totale.\nIl mais vitreo \u00e8 invece particolarmente apprezzato per l'allevamento avicolo.\nPropriet\u00e0 nutrizionali.\nLe propriet\u00e0 nutrizionali del mais per l'alimentazione umana sono modeste. A parte una buona quantit\u00e0 di carboidrati, contiene poche sostanze nutrienti e poche vitamine del gruppo B e gruppo PP, che sono presenti in forma non assimilabile. Inoltre la sua componente proteica \u00e8 povera di lisina e triptofano, due amminoacidi essenziali.\nA causa di ci\u00f2, la malattia della pellagra colp\u00ec in tempi di carestia anche in Italia, e soprattutto in Veneto e in Friuli, i contadini che per mancanza di altro tipo di cibo si alimentavano quasi esclusivamente con polenta. In Messico e paesi confinanti si utilizza un procedimento antico ma ancora attuale chiamato nixtamalizzazione, che trasforma il mais rendendo assimilabili le vitamine e aumentando quindi il suo valore nutrizionale, per esempio nelle farina di arepa che serve per la produzione delle tortillas.\nAlcune variet\u00e0 possiedono chicchi di colore rosso o nero, dovuto alla presenza di pigmenti quali antociani o flobafeni, che potrebbero conferire propriet\u00e0 antiossidanti molto interessanti dal punto di vista nutrizionale.\nProduzione di energia.\nViene utilizzato per la produzione di energia in diversi modi. \u00c8 impiegato per la produzione di etanolo tramite la naturale fermentazione. L'etanolo prodotto, pur commestibile, viene utilizzato per la produzione di biocarburanti.\nTramite utilizzo di tutta la pianta previa trinciatura, \u00e8 il componente principale nel processo di digestione anaerobica finalizzata alla produzione di biogas per la produzione di energia elettrica. Il processo consiste nella demolizione naturale della sostanza organica, attraverso l\u2019azione di batteri, in una miscela di metano e anidride carbonica, che viene definita ormai universalmente biogas. Il contenuto di metano (CH4) pu\u00f2 superare il 60% in volume. La trasformazione avviene in digestori, in assenza di ossigeno, in condizioni ottimali di temperatura (normalmente compresa tra circa 30 e 60\u00a0\u00b0C) e con i tempi necessari: 15-60 giorni o anche pi\u00f9. Tipicamente il 30-60% dei solidi in ingresso nel digestore viene convertito in biogas. Il co-prodotto di reazione \u00e8 un refluo (spesso definito digestato) che consiste normalmente di fibre non digerite e di varie sostanze solubili in acqua. La produzione di metano viene convertita in elettricit\u00e0 attraverso motori endotermici.\n\u00c8 un combustibile molto apprezzato con un potere calorifero inferiore molto elevato, pari a 15,88\u00a0MJ/kg (con umidit\u00e0 del macinato all'11%).\nPu\u00f2 essere utilizzato direttamente e senza alcun trattamento per il riscaldamento domestico in stufe appositamente predisposte. Alcune stufe a pellet utilizzano una miscela con il 30% di pellet di legno e il restante 70% in grani di mais. La combustione del mais per la produzione di calore \u00e8 particolarmente indicata quando la coltura \u00e8 affetta da micotossine che ne rendono non pi\u00f9 commestibile la produzione.\nUsi terapeutici.\nGli stimmi di questa pianta, assumibili grazie alle tisane, producono un effetto diuretico e sono consigliati nella calcolosi e nelle cistiti.\nL'olio di mais, applicato alla pelle con un leggero massaggio, la rende pi\u00f9 morbida ed elastica.\nMaterie plastiche biodegradabili.\nL'amido di mais viene usato per produrre materie plastiche biodegradabili come il Mater-Bi, della Novamont, per confezionare ad esempio i sacchetti per la raccolta dei rifiuti urbani biodegradabili (umido). Questi sacchetti si decompongono e ritornano alla natura attraverso il processo di compostaggio.\nLe tossine da funghi.\nLa comunit\u00e0 europea ha adottato il Regolamento (CE) n. 1126/2007 che prevede un limite di presenza nel mais delle fumonisine, una tossina prodotta dai funghi parassiti del mais. A partire dall'ottobre 2007 \u00e8 fissato un limite di 4 000 parti per miliardo nel mais destinato al consumo alimentare umano. Le fumonisine sono indicate in molti ambienti scientifici come molto pericolose per il rischio oncogeno.\nSu iniziativa dei parlamentari Verdi, la XIII Commissione della Camera dei deputati (Agricoltura) ha adottato una risoluzione con cui chiede alle autorit\u00e0 europee una proroga in quanto, a loro dire, \"non esistono metodi di sicura efficacia per contenere queste tossine\" e \"oltre il 50% del prodotto nazionale supera il limite di tossicit\u00e0\". Su tale affermazione si sono registrate divisioni, in quanto la comunit\u00e0 scientifica vede una soluzione nel mais geneticamente modificato, di cui sono gi\u00e0 disponibili variet\u00e0 resistenti ai funghi, ma tali variet\u00e0 sono molto avversate proprio dagli stessi Verdi e da altri diffusi gruppi di opinione.\nIbridi e cultivar.\nEsistono varie classificazioni delle variet\u00e0 di mais.\nQuella principale e pi\u00f9 comunemente utilizzata \u00e8 la FAO, sigla che designa l'Organizzazione delle Nazioni Unite per l'alimentazione e l'agricoltura, ovvero la fautrice della classificazione in questione.\nEssa si basa sui giorni di maturazione della variet\u00e0, attribuendo un numero da 100 (il pi\u00f9 precoce) a un massimo di 800 (il pi\u00f9 tardivo) e aumentando di circa 5-10 giorni ogni classe.\nDi seguito \u00e8 riportata una tabella che mostra le classi FAO:\nAltra classificazione \u00e8 quella basata sulla consistenza del grano, ossia sulla sua composizione in amidi e in zuccheri, proposta da E. Lewis Sturtevant. Essa comprende le seguenti sezioni, compresa Ceratina aggiunta da Kuleshov: Everta (pericarpo traslucido ed endosperma quasi tutto vitreo, da scoppio: popcorn), Tunicata (grani ricoperti da glume: podcorn), Indurada (pericarpo traslucido ed endosperma farinoso al centro e vitreo esternamente, cristallino: flintcorn), Amylacea (pericarpo opaco ed endosperma farinoso: softcorn), Indentata (pericarpo traslucido ed apice coronato, dentato: dentcorn), Saccharata (grani rugosi e zuccherini, dolce: sweetcorn), Amylosaccharata (grani lisci e zuccherini, dolce: sweetcorn), Ceratina (pericarpo opaco ed endosperma in parte ceroso: waxycorn).\nVariet\u00e0 di mais in Italia.\nL'introduzione del mais in Italia, in base agli studi di \"Luigi Messedaglia\" sulla base di documentazione d'archivio e agronomica, \u00e8 risultata nella sostituzione del panico e del miglio, utilizzati da secoli per preparare una polenta, nella dieta popolare. In seguito Aureliano Brandolini ha classificato le variet\u00e0 tradizionali italiane in base alla loro origine, per mezzo dell'analisi multivariata dei caratteri agronomici, morfologici e citologici, eseguita in collaborazione con \"A.G. Brandolini\", come segue,:\nA titolo d'esempio si riporta la descrizione di alcune variet\u00e0 tradizionali tuttora coltivate:\nDa decenni, la scelta varietale nella produzione sia di mais da granella sia di trinciato da insilare \u00e8 quasi totalmente orientata verso l'impiego degli ibridi commerciali, in grado di fornire, grazie all'eterosi, rese produttive pi\u00f9 elevate rispetto alle tradizionali cultivar. La classificazione degli ibridi di mais si basa fondamentalmente sulla precocit\u00e0 di maturazione della granella. In generale si impiegano ibridi di classe alta per la semina primaverile, destinati alla produzione di granella, e ibridi di classe media o bassa per la semina in secondo raccolto, destinati soprattutto alla produzione di insilati.\nAvversit\u00e0.\nGli insetti maggiormente dannosi al mais sono la Piralide (\"Ostrinia nubilalis\") e la Diabrotica (\"Diabrotica virgifera virgifera\"); nell'Italia meridionale alla Piralide tendono a sostituirsi le nottue, in particolare \"Sesamia cretica\", \"Sesamia nonagroides\" e \"Agrotis segetum\". Le malattie da funghi pi\u00f9 importanti sono il marciume del fusto causato da \"Gibberella zeae\", la fusariosi causata da \"Fusarium moniliforme\" e il cosiddetto \"carbone\", causato da \"Ustilago maydis\"."}
{"id": "688970", "revid": "1745361", "url": "https://it.wikipedia.org/wiki?curid=688970", "title": "Polimnia", "text": "Polimnia (in greco \u03a0\u03bf\u03bb\u03c5\u03bc\u03bd\u03af\u03b1) \u00e8 una figura della mitologia greca, una delle nove Muse, figlie di Zeus e Mnemosine. \nPolimnia presiede l'orchestica, la pantomima, la danza associate al canto sacro ed eroico. \nTalvolta viene associata anche alla retorica, alla memoria, alla geometria e alla storia. \nL'iconografia tipica la vede rappresentata come una giovane donna dall'aspetto devoto, avvolta da velo e mantello, con il capo cinto da una corona di perle.\nA Polimnia \u00e8 attribuita anche l'invenzione dell'agricoltura.\nUna tradizione isolata ne fa la madre di Orfeo, che lei avrebbe avuto da Eagro (pi\u00f9 generalmente la madre di Orfeo \u00e8 Calliope). Platone, nel \"Simposio\", cita una leggenda che considera Polinnia madre di Eros volgare. Secondo uno scolio su Esiodo, fu inoltre madre dell'eroe Trittolemo, collegato ai misteri eleusini."}
{"id": "688976", "revid": "260676", "url": "https://it.wikipedia.org/wiki?curid=688976", "title": "Abbateggio", "text": "Abbateggio \u00e8 un comune italiano di 361 abitanti della provincia di Pescara in Abruzzo. Fa parte dell'associazione I borghi pi\u00f9 belli d'Italia.\nGeografia fisica.\nAbbateggio dista 38\u00a0km da Pescara e circa 70\u00a0km da L'Aquila. Sorge su un colle sulla sinistra del torrente Lavino, affluente di destra del fiume Pescara.\nStoria.\nIl paese ebbe le sue origini in relazione con l'abbazia di San Clemente a Casauria, fondata nell'antica localit\u00e0 di Casauria, un'isola (non pi\u00f9 esistente) in mezzo al fiume Pescara ed oggi contrada del Comune di Torre de' Passeri, dall'imperatore Ludovico II nell'866. Qualche autore ha messo in relazione il toponimo con il nome dell'abate che verosimilmente ne volle la nascita (Abbateggio sarebbe la contrazione di \"Abbate-Giovanni\"). La prima notizia storica certa sulla fondazione del Castello risale per\u00f2 al 986, quando il nobile pennense Tresidio di Ota lo fece costruire e lo don\u00f2, con il nome di \"Abbatejo\", all'Abate Casauriense Adamo. Nel 1059 nella Bolla di conferma inviata da Papa Niccol\u00f2 II al nuovo Vescovo Teatino Attone si cita tra i possessi della Diocesi Teatina la Pieve di S. Giovanni di \"Abbateccio\". Nel 1111 compare come Signore di \"Batejo\" tal Todino di Temmario, presente alla convenzione tenutasi in questo anno nell'Isola della Pescara presso il monastero di San Clemente a Casauria per ridefinire il quadro geo-politico dell'area. Nel 1115 in una bolla di Papa Pasquale II, in cui si conferma al Vescovo teatino Guillelmo una serie di possedimenti, \u00e8 nominata anche la pieve di San Martino \"de Abategio\".\nUn diploma di Carlo I d'Angi\u00f2 datato 26 dicembre 1269 concede il feudo di Abbateggio a Bertrando del Balzo. Abbateggio venne poi rivendicato da Corrado Acquaviva, signore di San Valentino, ed appartenne alla famiglia Trogisio fino al 1382, quando Carlo III di Durazzo lo cedette a Giovanni Orsini, conte di Manoppello.\nTornato al demanio regio, venne riceduto agli Orsini da Ferdinando I nel 1487.\nAbbateggio, ricompreso nel feudo di San Valentino, venne portato in dote da Margherita d'Austria, figlia naturale di Carlo V, ad Alessandro de' Medici e, alla morte di questi, al suo secondo marito Ottavio Farnese, duca di Parma e Piacenza. Il paese appartenne ai Farnese fino a quando l'ultima esponente della famiglia, la regina di Spagna Elisabetta, lo trasmise al figlio don Carlo di Borbone, che nel 1735 divenne re di Napoli e Sicilia: Abbateggio torn\u00f2 a far parte del demanio regio.\nNel periodo della Repubblica Partenopea molti abbateggiani si unirono alla banda di briganti comandata dal frate minore Giacomo da Villa Santa Maria. Il 20 gennaio 1799 commisero violenze e saccheggi a Manoppello: molti di loro vennero fucilati dai Francesi, gli altri si diedero alla fuga.\nNel 1929 il comune di Abbateggio venne soppresso ed aggregato a quello di San Valentino in Abruzzo Citeriore; venne ricostituito nel 1947.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abbateggio in totale sono 9, pari al 2,48% della popolazione.\nLe nazionalit\u00e0 maggiormente rappresentate sono:\nEconomia.\nL'economia del comune si basa sull'agricoltura e sull'allevamento: farro, olivi, vite, alberi da frutto, formaggi e miele."}
{"id": "688977", "revid": "287204", "url": "https://it.wikipedia.org/wiki?curid=688977", "title": "Screensaver (programma televisivo)", "text": "Screensaver \u00e8 stato un programma televisivo ideato e condotto da Federico Taddia, realizzato presso gli studi Rai di Torino e andato in onda su Raitre dall'inverno 2002 all'estate 2008. \nIl programma mandava in onda cortometraggi realizzati da scuole medie e scuole superiori. Dal 2006 il programma invitava personaggi famosi (tra gli altri, Jovanotti, Paola Cortellesi, Renzo Arbore, Rino Gattuso e Loris Capirossi) a fare ritorno nelle loro scuole e a proporre un argomento ai ragazzi, che su quel tema costruivano la trasmissione. "}
{"id": "689004", "revid": "1684799", "url": "https://it.wikipedia.org/wiki?curid=689004", "title": "Toma Caragiu", "text": "Dotato di una mimica che gli rese molto successo soprattutto nella commedia, ma anche in ruoli drammatici, fece una gloriosa carriera che lo port\u00f2 a calcare i palchi del teatro, della televisione e lavor\u00f2 anche come attore di film.\nBiografia.\nNacque nel 1925 in Grecia dal padre Nico e dalla madre Atena Papastere Caragiu, una famiglia di Arumeni che dai monti del Pindo si trasferirono in Romania e dopo alcuni anni di spostamenti si stabilirono a Ploie\u0219ti in via Rudului 144. In questa citt\u00e0 Toma pass\u00f2 la sua infanzia frequentando le scuole primarie e poi il liceo.&lt;br&gt;\nSi iscrisse alla facolt\u00e0 di Giurisprudenza dalla quale si ritira presto per intraprendere gli studi al \"Conservatorio di musica ed arte drammatica\" a Bucarest per seguire il suo desiderio di diventare attore.&lt;br&gt;\nNel 1949 conclude la scuola, ma gi\u00e0 durante gli studi dimostrava grandi doti di interpretazione partecipando cos\u00ec in ruoli, anche importanti, al Teatro Nazionale di Bucarest. Da qui si trasfer\u00ec per una stagione al \"Teatro drammatico di Stato\" di Costanza.&lt;br&gt;\nTornato nella citt\u00e0 di Ploie\u0219ti nel 1953 gli fu dato a 28 anni l'incarico di direttore del \"Teatro di Stato\" della citt\u00e0 e si dedic\u00f2 ai ruoli di personaggi di importanti opere nazionali ed internazionali come Shakespeare e Caragiale, ma anche di alcune opere del teatro di Eduardo De Filippo il \"De Pretore Vincenzo\", del bolognese Otello Vecchietti meglio conosciuto Massimo Dursi il \"Bertoldo a corte\" ed i protagonisti di altre opere di grandi autori teatrali.&lt;br&gt;\nHa recitato in 50 ruoli anche per la radio nel programma \"Teatro al microfono\" \"Teatru la microfon\" e per la televisione ha lavorato in serial dal titolo \"L'inseguimento\" \"Urmarirea\" e \"Un caldo agosto\" \"Un august in flacari\".&lt;br&gt;\nDopo dodici anni nella sua Ploie\u0219ti ritorna nel 1965 a Bucarest su invito dal regista Liviu Ciulei. Nella capitale entra nella compagnia del \"Teatro Bulandra\" per il quale intraprende una tourn\u00e9e all'estero consacrandosi cos\u00ec anche a livello internazionale.\nMor\u00ec prematuramente nel tragico terremoto di Bucarest del 1977 lasciando nella memoria di tutti le sue grandi interpretazioni nel corso dei tre decenni che lo videro in attivit\u00e0.&lt;br&gt;Leggendari sono divenuti i suoi monologhi.\nFilmografia.\nNella sua carriera ha recitato in 41 film dal 1955, ma in Italia sono conosciuti solo tre di genere drammatico"}
{"id": "689005", "revid": "228587", "url": "https://it.wikipedia.org/wiki?curid=689005", "title": "Zakspeed", "text": "La Zakspeed \u00e8 stata una squadra automobilistica tedesca, emanazione dell'azienda Zakspeed, che per alcuni anni \u00e8 stata attiva anche in Formula 1.\nStoria.\nDopo un lungo impegno nel Deutsche Rennsport Meisterschaft, campionato tedesco dove elaborava le Escort e Ford Capri versione \"Gruppo 5\" con le quali vinse vari campionati sia assoluti, sia nella classe 2000 grazie alle doti del motore 4 cilindri elaborato in casa per conto della casa statunitense, Erich Zakowski decise di produrre un proprio motore sotto il nome Zakspeed: si trattava di un motore derivato dal Ford-Cosworth BDA 1.6 dei primi anni '70.\nNel 1982 il motore 4 cilindri turbo venne testato su una Ford C100 di Gruppo C, ribattezza Ford C1/4. La vettura corse alcune gare del DRM dell'anno successivo, mentre la casa statunitense rinunciava alla partecipazione al mondiale, peraltro basata su una evoluzione del motore aspirato Cosworth DFV, chiamata \"DFL\".\nNon \u00e8 chiaro se tali test fossero finalizzati ad un impegno in Formula 1 sotto le insegne ufficiali della Ford nel 1983 o 1984. Impegno che non avvenne e portarono la Zakspeed a sviluppare il motore in modo autonomo. Venne percorsa la strada della vettura interamente costruita in casa, come la Ferrari, compreso il motore. \nNacque cos\u00ec il motore Zakspeed 1500/4, mentre la Ford si rivolse alla Cosworth per la realizzazione di un sei cilindri turbo che arriver\u00e0 solo a met\u00e0 1986 sulla Lola THL2 del team Haas.\n1985.\nGrazie alla sponsorizzazione da parte della West Zakowski fa esordire la sua monoposto (modello 841) nel 1985 con Jonathan Palmer al volante. Il progetto fu completato con un anno di ritardo.\nLa fragilit\u00e0 del propulsore penalizzer\u00e0 la vettura che, pur qualificandosi sempre, non sapr\u00e0 conquistare punti.\n1986.\nPaul Brown prepar\u00f2 l'anno seguente il modello 861 che per\u00f2 era ancora troppo poco competitivo. Dal Gran Premio di San Marino verr\u00e0 schierata una seconda vettura (pilota Huub Rothengatter) che per\u00f2 non si qualificher\u00e0 (prima mancata qualifica per una Zakspeed).\n1987.\nNel 1987 vengono ingaggiati Martin Brundle e Christian Danner. Ottimo inizio con Brundle che a Imola conquista i primi due punti per la scuderia, che per\u00f2 saranno anche gli ultimi della scuderia, che per il resto dell'anno si avvicin\u00f2 pi\u00f9 volte alla zona punti senza per\u00f2 entrarci dentro di nuovo. La vettuta, la 871 era disegnata da Chris Murphy e Heinz Zollner.\n1988.\nNel 1988 la nuova vettura, modello 881, fu pronta gi\u00e0 dal primo gran premio stagionale. I piloti sono Piercarlo Ghinzani e Bernd Schneider. La stagione sar\u00e0 disastrosa con le vetture che faranno fatica a qualificarsi, e che, se anche qualificate, non vedranno l'arrivo per i soliti problemi di affidabilit\u00e0.\n1989.\nL'anno dopo verr\u00e0 abbandonata l'idea del motore in proprio e verr\u00e0 montato un motore Yamaha, all'esordio in formula 1.\nLa 891 per\u00f2 \u00e8 ancora meno competitiva. Schneider si qualificher\u00e0 solo due volte mentre il giapponese Aguri Suzuki per 16 volte non passer\u00e0 le prequalifiche.\nDopo la Formula 1.\nLa scuderia torn\u00f2 a competere nelle gare per vetture turismo in particolare nel Deutsche Tourenwagen Meisterschaft negli anni '90 e poi nel rinato campionato rinominato Deutsche Tourenwagen Masters oltre che nel Campionato FIA GT.\nCausa difficolt\u00e0 economiche ha chiuso i battenti nel 2010."}
{"id": "689014", "revid": "124156993", "url": "https://it.wikipedia.org/wiki?curid=689014", "title": "Joel Grey", "text": "Vinse il premio Oscar al miglior attore non protagonista nel 1973 per l'interpretazione in \"Cabaret\".\nBiografia.\nGrey nacque nell'Ohio da una famiglia ebraica, suo padre, Mickey Katz (1909-1985), nome d'arte di Myron Meyer Katz, figlio di Menachem Katz e Johanna Herzberg, era anch'egli attore e cantante, ed era stato membro dell'orchestra del celebre musicista statunitense Spike Jones. La madre si chiamava Goldie \"Grace\" Epstein. Il giovane Joel eredit\u00f2 la passione paterna per il mondo dello spettacolo e alla tenera et\u00e0 di 10 anni era gi\u00e0 sul palcoscenico. Nel 1950 si diplom\u00f2 in California presso la \"Beverly Hills High School\" a Beverly Hills.\nNel 1951 debutt\u00f2 in televisione nello show di Eddie Cantor. Inizi\u00f2 ad avere piccole parti cinematografiche a partire dal '53. A partire dal 1958 ottenne la prima popolarit\u00e0 grazie alla sua partecipazione come ospite al celebre gioco televisivo \"What's My Line?\", insieme ad altri celebri ospiti come il poeta Louis Untermeyer e la giornalista ed opinionista Dorothy Kilgallen.\nLa sua carriera di attore ebbe una svolta decisiva nel 1966, quando venne scritturato per il ruolo di \"Master of Ceremonies\" nel musical di Broadway \"Cabaret\" per il quale vinse il Tony Award. Quando nel 1972 venne realizzata la versione cinematografica del musical per la regia di Bob Fosse ed al fianco di Liza Minnelli, Joel Grey ricopr\u00ec il medesimo ruolo per il quale vinse il Premio Oscar come miglior attore non protagonista nel 1973. Grazie a questo doppio exploit, Joel Grey \u00e8 uno dei nove attori che sono stati capaci di vincere sia il Tony Award che il Premio Oscar per lo stesso ruolo.\nPrima di raggiungere questo importante obiettivo, Joel Grey aveva gi\u00e0 ottenuto notevoli successi in teatro, interpretando nel 1961 \"Come Blow Your Horn\", la prima commedia di Neil Simon, nel 1962 \"Stop the World - I Want to Get Off\" di Leslie Bricusse e Anthony Newley, e \"Half a Sixpence\" di Tommy Steele nel 1965. Nel 1970 interpret\u00f2 la versione televisiva del musical \"George M!\" sulla vita del celebre attore e compositore George M. Cohan nel quale interpretava quest'ultimo e che reinterpreter\u00e0 a Broadway nel 1992. In quel periodo, con ruoli secondari, partecip\u00f2 anche ai film \"Buffalo Bill e gli indiani\" (1976) di Robert Altman e \"\" (1976) di Herbert Ross.\nLa sua carriera televisiva venne celebrata nel 1976 quando Grey fu il primo ospite in assoluto del celebre \"The Muppet Show\" di Jim Henson dove cant\u00f2 \"Razzle Dazzle\" e ovviamente \"Cabaret\". Nel 1982 divenne ospite e voce narrante per la Public Broadcasting Service nella trasmissione radiofonica \"To Hear\". Nel 1985 torn\u00f2 sul grande schermo per interpretare un vecchio maestro di arti marziali nella pellicola di Guy Hamilton \"Il mio nome \u00e8 Remo Williams\". Dopo una blanda partecipazione nel 1991 all'episodio finale di Dallas, nel 2000 Joel Grey torn\u00f2 sul grande schermo per il regista Lars von Trier nella sua pellicola \"Dancer in the dark\", al fianco della cantante Bj\u00f6rk.\nNel 2001 riapparve in televisione nella serie televisiva di grande successo \"Buffy l'ammazzavampiri\" nel ruolo di \"Doc\" e in \"Oz\" nel ruolo di Lemuel Idzik. Nel 2005 interpret\u00f2 il personaggio di un uomo che ha subito un lavaggio del cervello ed \u00e8 convinto di essere il terrorista Arvin Sloane nella serie televisiva \"Alias\". Quest'ultimo ruolo \u00e8 molto ironico in quanto il vero Arvin Sloane nella serie \u00e8 interpretato dall'attore Ron Rifkin, con il quale Joel Grey viene spesso scambiato a causa della grande somiglianza. Nel 2005 torn\u00f2 a Broadway nel musical \"Wicked\", in cui interpret\u00f2 il ruolo del Mago di Oz, mentre nel 2011 fu di nuovo sulle scene newyorchesi con \"Anything Goes.\" La sua ultima apparizione a Broadway risale al 2016, quando interpret\u00f2 Firs ne \"Il giardino dei ciliegi\". Nel 2011 fece il suo debutto come regista teatrale accanto a George C. Wolfe con il dramma \"The Normal Heart\", in cui aveva recitato nel 1985; la pi\u00e8ce, in scena nell'Off Broadway, valse a Grey il Drama Desk Award alla miglior regia di un'opera teatrale. Nel 2018 ha ottenuto un altro grande successo come regista, quando ha curato un revival in lingua yiddish di \"Fiddler on the Roof\", che ha vinto il Drama Desk Award al miglior revival di un musical.\nJoel Grey \u00e8 un grande appassionato di fotografia e ha pubblicato due book fotografici, uno nel 2003 dal titolo \"Pictures I Had to Take\" e l'ultimo nel 2006 con il titolo \"Looking Hard at Unexpected Things\".\nVita privata.\nIl 29 giugno del 1958 ha sposato l'attrice Jo Wilder, anch'ella di origine ebraica, dalla quale ha divorziato nel 1982, e dalla quale ha avuto due figli, Jennifer, anch'essa attrice, e James, diventato un celebre chef. \u00c8 suocero dell'attore Clark Gregg, che ha sposato sua figlia Jennifer nel 2001.\nNel gennaio del 2015, all'et\u00e0 di 82 anni, fa \"coming out\", dichiarando la sua omosessualit\u00e0 in un'intervista alla rivista \"People\".\nTeatro.\nAttore\nRegista\nRiconoscimenti.\nPremio Oscar.\nVinti:\nGolden Globe.\nVinti:\nNomination:\nEmmy Awards.\nNomination:\nTony Awards.\nVinti:\nNomination:\nDrama Desk Award.\nVinti:\nNomination:"}
{"id": "689017", "revid": "767487", "url": "https://it.wikipedia.org/wiki?curid=689017", "title": "Fabrizio De Andr\u00e9 in concerto - Arrangiamenti PFM", "text": "Fabrizio De Andr\u00e9 in concerto - Arrangiamenti PFM (noto anche come In concerto con PFM vol. 1 per brevit\u00e0) \u00e8 un album dal vivo di Fabrizio De Andr\u00e9, pubblicato nel 1979.\nIl disco \u00e8 stato registrato durante alcuni concerti tenuti nel gennaio del 1979 insieme alla rock band milanese PFM che riarrangi\u00f2 le canzoni dal cantautore genovese.\nL'album \u00e8 stato pubblicato, nello stesso anno, in Germania Ovest dalla Metronome.\nDescrizione.\nIl progetto di arrangiare le canzoni musicalmente di Fabrizio De Andr\u00e9 in chiave rock colp\u00ec molto la critica ed il pubblico che assistette nel 1979 ai concerti tenuti dal cantautore con il gruppo progressive italiano Premiata Forneria Marconi (pi\u00f9 comunemente chiamato con l'acronimo PFM).\nDai concerti fu tratto un fortunato album, trascinato dal successo di una scatenata versione de \"Il pescatore\", a cui segu\u00ec, l'anno dopo, la pubblicazione dell'altrettanto fortunato \"Volume 2\".\nIl sodalizio tra De Andr\u00e9 e la band peraltro risaliva agli anni sessanta quando Mussida, Di Cioccio e soci, che si facevano chiamare ancora Quelli, avevano suonato nell'album \"La buona novella\". N\u00e9 si esauriranno qui rapporti tra il cantautore e i vari membri della band milanese. Basti pensare che il violinista e polistrumentista Mauro Pagani, tra i componenti originari della PFM, diventer\u00e0 anni dopo uno dei collaboratori pi\u00f9 stretti di Fabrizio De Andr\u00e9, a partire dalla realizzazione del celebre \"Cr\u00eauza de m\u00e4\" (1984), e gli stessi Mussida e Premoli prenderanno parte, in occasioni diverse, ai successivi lavori di studio del cantautore.\nAlcuni dei cosiddetti puristi storsero il naso all'uscita dell'album con la PFM. L'accusa a De Andr\u00e9 di aver ceduto a compromessi commerciali suonando con un gruppo rock arriv\u00f2 con oltre un decennio di ritardo rispetto a un altro celebre \"tradimento\", quello del \"folk singer\" Bob Dylan che a met\u00e0 degli anni sessanta inizi\u00f2 ad utilizzare strumenti elettrici.\nAltri apprezzarono invece la svolta musicale del cantautore genovese. Fino ad allora, in Italia, i cantautori erano, almeno secondo alcuni clich\u00e9, pi\u00f9 interessati ai testi che non alla musica. Il minimalismo negli arrangiamenti era considerato sintomo di qualit\u00e0. Secondo i detrattori del genere questo minimalismo era semplice trascuratezza, era \"suonar male\". Con l'incontro De Andr\u00e9/PFM finalmente anche le splendide canzoni del cantautore poterono essere valorizzate musicalmente.\nIn ogni caso, dopo il \"live\" con la PFM, il tab\u00f9 fu rotto: anche i cantautori iniziarono a realizzare dischi riccamente arrangiati e suonati da musicisti di prim'ordine. Lo stesso Francesco Guccini, che gi\u00e0 da anni si contornava di ottimi musicisti (Vince Tempera, Ares Tavolazzi e molti altri), realizz\u00f2, sempre nel 1979, un disco dal vivo con I Nomadi (\"Album concerto\") di sapore pi\u00f9 rock rispetto ai suoi lavori in studio della seconda met\u00e0 degli anni settanta."}
{"id": "689021", "revid": "1355461", "url": "https://it.wikipedia.org/wiki?curid=689021", "title": "Mario Roatta", "text": "I primi anni.\nMario Giuseppe Leon Roatta nacque a Modena il 2 febbraio 1887 da Giovan Battista Roatta e da Maria Antonietta Richard.\nIl padre, originario del cuneese, era capitano.\nCarriera.\nNel 1906 divenne sottotenente di fanteria. Dopo aver frequentato la scuola di guerra fu trasferito con il grado di capitano allo stato maggiore dell'esercito. Durante la prima guerra mondiale combatt\u00e9 sia sul fronte francese sia su quello italiano; fu promosso nel 1917 a tenente colonnello, e decorato con tre medaglie d'argento al valor militare. Nel primo dopoguerra fu addetto militare presso le ambasciate italiane a Varsavia (1927-1931, con competenza su Riga, Tallinn e Helsinki). Nel 1930 fu promosso colonnello.\nA Varsavia, sempre all'inizio del 1930, Roatta comp\u00ec un'analisi dei concetti di impiego tattico dello Stato Maggiore francese, entrando in contatto con gli ufficiali superiori francesi che dirigevano la scuola di guerra polacca. Dopo un periodo al comando dell'84\u00ba Reggimento \"Venezia\", nel 1934 divenne capo del Servizio Informazioni Militari, e vi rimase fino all'agosto 1939, anche se solo sul piano formale, poich\u00e9 dal 1936 fu nominato comandante del Corpo Truppe Volontarie (CTV) italiane nella guerra civile spagnola, al fianco degli insorti nazionalisti guidati da Franco.\nIn questa spedizione rivest\u00ec un ruolo di discreta rilevanza, soprattutto dopo che rimase ferito a un braccio durante l'attacco a Malaga, che concluse con una vittoria e con la cattura di circa 10 000 prigionieri repubblicani; in seguito Roatta divenne generale di brigata. Nel marzo del 1937 sub\u00ec una dura sconfitta a Guadalajara contro la XII Brigata internazionale, comprendente il Battaglione Garibaldi, formato quasi prevalentemente da volontari italiani antifascisti. Poco tempo dopo il suo ruolo fu ridimensionato e il comando dei volontari fu assunto dal generale Ettore Bastico.\nMentre Roatta era impegnato al comando della spedizione in Spagna, il controllo effettivo del SIM era passato nelle mani del colonnello Paolo Angioy. Secondo risultanze giudiziarie, Roatta insieme con Angioy, il colonnello Santo Emanuele e il maggiore Roberto Navale, sarebbe stato l'ideatore del piano per uccidere i fratelli Rosselli, assassinati in Francia nel 1937.\nNominato addetto militare a Berlino dal luglio al novembre 1939 segu\u00ec, con questa veste, la crisi di Danzica e lo scoppio della seconda guerra mondiale.\nSempre da Berlino, ebbe competenza anche su Svezia, Danimarca, Finlandia e Lituania, e redasse quindi importanti e dettagliati rapporti sull'apparato militare degli Stati baltici a poche settimane dall'invasione sovietica. In un altro rapporto dell'ottobre, mise in evidenza i positivi risultati delle truppe corazzate e meccanizzate della Wehrmacht. Tornato in Italia fu nominato sottocapo di stato maggiore nel 1940. Con questo incarico riusc\u00ec a eludere i tedeschi nella preparazione dei piani di attacco a sorpresa della Grecia.\nDal 24 marzo 1941 fino al gennaio 1942 fu Capo di Stato Maggiore dell'Esercito Italiano.\nLa guerra in Jugoslavia.\nMario Roatta, in qualit\u00e0 di comandante dell'esercito italiano nella provincia di Lubiana, il 1\u00ba marzo 1942 eman\u00f2 la \"Circolare 3C\", che equivale a una dichiarazione di guerra contro la popolazione slovena civile.\nLe disposizioni del generale Mario Roatta erano del tutto simili a quelle impartite dai comandanti tedeschi: rappresaglie, incendi di case e villaggi, esecuzioni sommarie, raccolta e uccisione di ostaggi, internamenti nel Campo di concentramento di Arbe e nel Campo di concentramento di Gonars.\nIl 18 marzo 1942 venne nominato comandante della 2\u00aa Armata in Croazia dove ordin\u00f2 nella guerra partigiana di \"...applicare le sue disposizioni senza false piet\u00e0\", dando cos\u00ec inizio a una vera e propria azione di terrore contro i civili che davano supporto logistico alle bande partigiane. Applicando la circolare 3C dove si diceva di applicare il criterio della \"testa per dente\", vennero devastati numerosi villaggi.\nIl generale Roatta eman\u00f2 inoltre anche ordini espliciti:\n\"(...) Se necessario, non rifuggire da usare crudelt\u00e0. Deve essere una pulizia completa. Abbiamo bisogno di internare tutti gli abitanti e mettere le famiglie italiane al loro posto\", \"(\u2026) l'internamento pu\u00f2 essere esteso\u2026 sino allo sgombero di intere regioni, come ad esempio la Slovenia. In questo caso si tratterebbe di trasferire, al completo, masse ragguardevoli di popolazione\u2026 e di sostituirle in loco con popolazioni italiane\".\nIl ruolo nel salvataggio degli ebrei in Dalmazia.\nLa Germania nel 1942 aveva richiesto all'Italia la consegna degli ebrei che erano stati isolati e in parte gi\u00e0 internati in apposite strutture delle zone occupate, soprattutto della Dalmazia. L'iniziale risposta di Mussolini era stata accondiscendente, tuttavia alle assicurazioni del Duce non seguivano fatti coerenti delle amministrazioni periferiche. Peraltro, il Vaticano si muoveva con monsignor Montini (in seguito papa Paolo VI) e altri alti prelati per scongiurare l'ipotesi, sebbene solo nel novembre dello stesso anno il segretario di stato pontificio chiese formalmente all'ambasciatore d'Italia presso la Santa Sede Raffaele Guariglia di non procedere alla consegna. La richiesta faceva seguito a trattative localmente intessute dal vescovo di Trieste e Capodistria Antonio Santin, che aveva avviato un carteggio con Roatta, comandante della 2\u00aa Armata e responsabile della forza di occupazione italiana; in questi scambi Roatta aveva promesso che, se pure non poteva trasferire gli ebrei in Italia, comunque poteva trattenerli nella zona occupata.\nIn realt\u00e0, intanto l'ordine di Mussolini aveva formalmente e ufficialmente solo scopi di identificazione, nonch\u00e9 il proposito di rendere alle autorit\u00e0 croate quelli che fossero stati riconosciuti cittadini croati. Incominciarono dunque a pervenire a Roma diversi pareri di autorit\u00e0 italiane che sconsigliavano di aderire alla richiesta dell'alleato germanico: il generale dei Carabinieri Giuseppe Pi\u00e8che comunic\u00f2 che la sorte dei deportati cominciava a essere nota presso le truppe, provocando malcontento, mentre serbi e musulmani si affidavano al tricolore temendo che la sorte potesse volgere anche a loro pericolo. Il governatore della Dalmazia Giuseppe Bastianini era poco dopo andato nella Capitale ad esprimere le stesse perplessit\u00e0. A distanza di solo qualche giorno, and\u00f2 a Roma anche Roatta, per il quale l'eventuale consegna avrebbe provocato irritazione nella popolazione locale, agitazione della minoranza serba e grave complicazione delle attivit\u00e0 di controllo; tutto ci\u00f2 mentre negli alti gradi militari e diplomatici serpeggiava autonoma insofferenza per l'ingerenza tedesca in sfere di esclusiva competenza nazionale.\nC'erano naturalmente anche diffuse contrariet\u00e0 limpidamente basate su questioni umanitarie; a ogni modo si svilupp\u00f2 un ostruzionismo che si nutriva di cavilli evasivi ed espedienti burocratici, che ritardava ogni giorno di pi\u00f9 la consegna, sino a che nel 1943 Mussolini, messo alle strette dai tedeschi, sentiti i responsabili italiani delle aree coinvolte, fra cui anche Roatta, neg\u00f2 definitivamente la consegna. \nLa 2\u00aa Armata decise in pi\u00f9 occasioni di proteggere i villaggi serbi e la popolazione ortodossa dai massacri croati. Bande di cetnici furono persino armate dagli italiani e inquadrate come forze ausiliarie. Analoghe testimonianze provengono dagli archivi tedeschi i quali sostengono che le truppe al comando di Roatta si interposero spesso tra gli ustascia e le comunit\u00e0 in pericolo. Ci\u00f2 nonostante truppe italiane, dietro suo ordine diretto o raccomandazione generale, fucilarono prigionieri partigiani, rifiutarono la resa ad alcuni reparti della resistenza iugoslava, applicarono le rappresaglie, prelevarono ostaggi tra la popolazione civile, e fecero terra bruciata dei borghi sospettati di dare rifugio ai partigiani. Spesso senza nessuna motivazione plausibile. Gli stessi nazisti criticarono i metodi troppo drastici che applicava il generale Roatta con la sua Armata nei territori italiani.\nIn un bollettino, Roatta specificava: \"Non occhio per occhio e dente per dente! Piuttosto una testa per ogni dente\u201d.\nIl 5 febbraio 1943, Roatta venne posto al comando della 6\u00aa Armata in Sicilia, mentre il 1\u00ba giugno venne nuovamente nominato Capo di Stato Maggiore dell'Esercito oltre che comandante delle forze armate della Sicilia (lo rester\u00e0 fino al 18 novembre 1943).\nRuolo nel Governo Badoglio.\nCon l'insediamento del nuovo governo retto da Badoglio, Roatta conserv\u00f2 la carica di Capo di stato maggiore dell'esercito. Fu lui, durante il difficile periodo dei 45 giorni, a reprimere le manifestazioni inneggianti la fine del regime, attraverso la cosiddetta \"circolare Roatta\" in cui si dava ordine alle forze armate e alle forze dell'ordine di intervenire, anche con la forza, nella repressione di ogni manifestazione.\nSecondo diversi autori, sarebbe stato in seguito a questi ordini di Roatta che nei cinque giorni successivi al 25 luglio 1943 si ebbero, negli scontri, 93 morti, 536 feriti e 2 276 arresti.\nFu Roatta a firmare la circolare op. 44, elaborata per le Forze Armate sin dalla fine di agosto dal generale Ambrosio e dallo Stato maggiore dell'esercito e posta a conoscenza dei Comandanti di armata tra il 2 e il 5 settembre 1943. In tale circolare si ordinava \u201cdi interrompere a qualunque costo, anche con attacchi in forze ai reparti armati di protezione, le ferrovie e le principali rotabili alpine\u201d e di \u201cagire con grandi unit\u00e0 o raggruppamenti mobili contro le truppe tedesche\u201d. La circolare op. 44 ne ricalcava una del precedente 10 agosto, ma la sua attuazione era condizionata a ordini successivi. Inoltre, il documento cartaceo della circolare op. 44 doveva essere distrutto col fuoco immediatamente dopo la notifica.\nNella notte fra l'8 e il 9 settembre, dopo l'annuncio del Maresciallo Badoglio dell'avvenuta stipula dell'armistizio con le forze alleate, Ambrosio e Roatta ritennero che l'ordine alle Forze Armate di attuazione dalla circolare op. 44 dovesse essere firmato dal Maresciallo Badoglio, ma non riuscirono a rintracciarlo in tempo utile. Di conseguenza, le Forze Armate italiane rimasero senza ordini efficaci di fronte all'avanzare dell'esercito tedesco.\nAlle ore 5:15 del 9 settembre, a battaglia in corso e all'insaputa del suo superiore Vittorio Ambrosio, il generale Roatta impart\u00ec al generale subordinato Giacomo Carboni, comandante del Corpo d'Armata Motocorazzato posto a difesa di Roma, l'ordine di spostare su Tivoli la 135\u00aa Divisione corazzata \"Ariete II\" e la 10\u00aa Divisione fanteria \"Piave\" e di disporvi una linea di fronte escludente la difesa della Capitale. Roatta inform\u00f2 inoltre Carboni che a Tivoli avrebbe ricevuto ulteriori ordini dallo Stato Maggiore che si sarebbe provvisoriamente insediato a Carsoli. Poco dopo, Roatta lasci\u00f2 Roma, accodandosi al convoglio di autovetture con a bordo Vittorio Emanuele III e la sua famiglia, il Primo Ministro Maresciallo Badoglio, il Capo di Stato maggiore Ambrosio e i ministri militari (tranne il generale Antonio Sorice), diretto alla volta di Pescara, per poi imbarcarsi a Ortona sulla corvetta , che port\u00f2 tutti nelle retrovie alleate del sud Italia.\nIl processo per la mancata difesa di Roma.\nAlcuni mesi dopo, Roatta fu accusato per la mancata difesa di Roma che era stata rapidamente occupata dalla Wehrmacht tedesca. Il 12 novembre 1943, venne destituito da ogni incarico.\nNel corso delle indagini della Commissione d'inchiesta, il 16 novembre 1944, Roatta fu arrestato. La commissione gli attribuir\u00e0 responsabilit\u00e0 riguardanti anche la disfatta dell'8 settembre nel suo complesso.\nPoi, nel 1945, fu chiamato in giudizio dall'Alto Commissariato per le Sanzioni contro il Fascismo per l'omicidio dei fratelli Rosselli. Va osservato che le accuse circa la responsabilit\u00e0 del delitto Rosselli presero forma , in quanto dopo la guerra il colonnello Santo Emanuele sua sponte si present\u00f2 a Mario Berlinguer, Alto Commissario che (istituzionalmente) indagava sul Servizio informazioni militare (SIM), indicando il generale Paolo Angioy come mandante; \"prodigiosamente\" apparve subito, per\u00f2, documentazione che pareva escludere l'estraneit\u00e0 dello stesso Emanuele, il quale allora ripieg\u00f2 implicando Roatta in altri eventi come il regicidio di Alessandro I di Jugoslavia e altri. Fu processato insieme con Filippo Anfuso (capo di gabinetto del ministro degli Esteri Galeazzo Ciano).\nLe responsabilit\u00e0 imputategli per crimini di guerra.\nNel frattempo la Repubblica Socialista di Jugoslavia aveva richiesto l'estradizione di Roatta per essere processato come criminale di guerra.\nLe accuse mosse al generale Roatta erano:\nMentre le responsabilit\u00e0 morali e oggettive imputate a Roatta dall'Italia sono:\nL'evasione prima della sentenza.\nIl 4 marzo 1945, alla vigilia del giorno previsto per il deposito delle conclusioni della commissione d'inchiesta per le attivit\u00e0 del SIM e il caso Rosselli, Roatta evase dall'ospedale militare presso il Liceo Virgilio, probabilmente grazie alla complicit\u00e0 del servizio segreto britannico e del generale Taddeo Orlando, comandante generale dell'Arma e gi\u00e0 subalterno di Roatta in Croazia. Raggiunse prima il Vaticano e poi, con la moglie, la Spagna, dove fu protetto dal governo di Francisco Franco. Immediata fu la reazione delle forze democratiche (Saragat scrisse che \"il suo silenzio era d'oro per molte persone\"), che accusavano gli ambienti dell'esercito di proteggere i fascisti. Il giorno successivo il generale Orlando fu destituito.\nLa settimana dopo la fuga, fu condannato all'ergastolo in primo grado in contumacia. Al termine dell'iter giudiziario fu prosciolto e la sentenza annullata dalla Corte di cassazione nel 1948.\nPer quanto riguarda la mancata difesa di Roma, fu assolto da ogni accusa il 19 febbraio 1949, mentre non fu dato corso all'estradizione richiesta dal governo jugoslavo in quanto quest'ultimo dal 1948 rinunci\u00f2 a richiedere l'estradizione dei criminali di guerra italiani. Roatta pot\u00e9 giovarsi della cosiddetta \"amnistia Togliatti\" intervenuta il 22 giugno 1946, e di quella definitiva del 18 settembre 1953 proposta dal guardasigilli Antonio Azara per tutti i reati politici commessi entro il 18 giugno 1948.\nRoatta ritorn\u00f2 dalla Spagna solo nel 1966 e mor\u00ec a Roma il 6 gennaio 1968.\nOpere.\nRoatta scrisse un memoriale difensivo: \"Sciacalli addosso al SIM\" (Roma 1955).\nA settembre 2017 Mursia ha incominciato la pubblicazione dei diari di Roatta. Il primo volume \u00e8 \"Diario. 6 settembre-31 dicembre 1943\", a cura di Francesco Fochetti. Al curatore del volume si deve il ritrovamento dell'intero archivio delle carte di Roatta."}
{"id": "689022", "revid": "965985", "url": "https://it.wikipedia.org/wiki?curid=689022", "title": "Volo (disambigua)", "text": ""}
{"id": "689024", "revid": "964", "url": "https://it.wikipedia.org/wiki?curid=689024", "title": "Abbazia", "text": "Labbazia (detta anche abazia o badia) \u00e8 un particolare tipo di monastero che per il diritto canonico \u00e8 un ente autonomo. Il nome deriva dal tardo latino \"abbat\u012ba\", 'ci\u00f2 che appartiene all\"abate\"': il termine inizialmente si riferiva solo alla carica della persona che reggeva la comunit\u00e0 monastica (appunto un abate o una badessa), ma ben presto assunse il significato pi\u00f9 esteso del complesso dei beni che erano amministrati da tale carica religiosa. Infatti molto spesso per \"abbazia\" in toponomastica si intende non soltanto l'edificio in s\u00e9, ma anche l'insediamento che si \u00e8 sviluppato intorno a esso.\nStoria.\nLe prime abbazie.\nLa prima abbazia di cui si ha notizia fu fondata intorno al 320, che prese il nome di abadia, dal santo egizio Pacomio, che ne fece il luogo dove riunire la prima comunit\u00e0 monastica cenobita, elaborandone tra l'altro le regole interne. Pacomio port\u00f2 avanti tale progetto poich\u00e9 era dell'idea che l'ideale ascetico cristiano si sarebbe realizzato in modo migliore attraverso una comunit\u00e0 piuttosto che nella singola esperienza eremitica.\nAlla costruzione di questa prima abbazia ne seguirono altre, sia in Oriente sia in Occidente, dove per\u00f2 furono elaborate nuove regole interne, ispirandosi sia alla Regola benedettina, a partire dal 534 sia alla Regola colombaniana di ispirazione monastica celtico-irlandese.\nLe incursioni saracene e ungare.\nDurante il IX e il X secolo i Saraceni fecero incursioni per tutta l'Europa, dove assaltarono, depredarono e distrussero diverse abbazie: l'Italia da questo punto di vista fu la zona pi\u00f9 colpita, dal momento che vi era una forte presenza di tali centri religiosi. Tra le abbazie colpite si ricorda quella di Montecassino (che sub\u00ec i danni dell'attacco che distrusse Cassino stesso), durante il periodo (841 - 851 ca) di incursioni di mercenari musulmani che erano stati assoldati nella guerra tra Siconolfo principe di Salerno e Radelchi principe di Benevento.\nNemmeno le abbazie del Piemonte come Novalesa (fondata nel 726 e importante centro abbaziale carolingio), furono risparmiate dall'orda saracena, sbarcata in Provenza nell'890 e messa in fuga solamente nel 972 da Guglielmo I di Provenza. Sempre in questo periodo, pi\u00f9 precisamente dagli anni trenta del IX secolo e continuando per circa 60 anni, l'Europa centrale e occidentale fu vittima delle incursioni dei magiari, che si arrestarono solo quando il popolo ungaro decise di fermarsi e stabilirsi in Pannonia (900-901, sotto la guida di Arp\u00e0d, primo sovrano d'Ungheria).\nMolte delle abbazie pi\u00f9 ricche che ressero il colpo infertole dalle incursioni saracene e ungare decisero di fortificarsi come castelli, aumentando cos\u00ec il loro potere territoriale e la loro autonomia.\nCluniacensi e cistercensi.\nL'incastellamento delle abbazie port\u00f2 per\u00f2 a una progressiva crescita dell'influenza di vescovi e signori su di esse, creando molti malumori tra i religiosi di tutta Europa: conseguenza di ci\u00f2 fu l'istituzione della Congregazione di Cluny (2 settembre 909). La regola cluniacense, ispirata a Benedetto d'Aniane, mirava a sottrarre monasteri e abbazie al controllo vescovale e del potere civile: per fare ci\u00f2 fu formato intorno all'abbazia di Cluny un vero e proprio \"impero\" di priorati, autonomi, ma sottomessi al potere centrale.\nL'ordine cluniacense godette di un lungo periodo di splendore, ma verso la fine dell'XI secolo e all'inizio del XII, nuovi ordini ispirati a un ideale di povert\u00e0 e austerit\u00e0 come l'ordine cistercense e quello certosino, misero in crisi l'influenza spirituale di Cluny, accusato di potere temporale e arricchimento al di l\u00e0 del consentito.\nIn particolare \u00e8 l'ordine cistercense, con la sua affermazione, a fare crollare in pochi decenni la struttura con a capo l'abbazia di Cluny, facendo sue le istanze di autonomia dei monasteri, che avevano perso la loro effettiva indipendenza nel momento in cui accettavano il principio gerarchico di Cluny. I cistercensi, fondati da San Roberto, attuarono la loro istanza riformatrice degli ordini monastici rifacendosi all'attuazione stretta della Regola di San Benedetto, contrapponendo al lusso dei cluniacensi la semplicit\u00e0 e il lavoro manuale.\nL'affermazione dei cistercensi port\u00f2 anche un contributo all'espansione agricola europea durante i secoli centrali del Medioevo. Infatti monasteri e abbazie venivano ora fondati in luoghi solitari e incolti che, grazie al lavoro di monaci e conversi laici, venivano bonificati e disboscati, creando nuovi terreni da coltivare che venivano amministrati tramite le grange.\nLa decadenza.\nA partire dal XIII secolo l'affermazione degli ordini mendicanti, che si contrapponevano alla sempre maggiore ricchezza del clero, port\u00f2 a un nuovo cambiamento nella vita monastica delle abbazie. Rifacendosi alle idee di san Domenico di Guzm\u00e1n e san Francesco d'Assisi, basate sulla totale mancanza di propriet\u00e0, sul voto di povert\u00e0 e sulla gestione in comune dei beni da parte del religioso, i monaci cominciarono ad abbandonare le abbazie, per passare a una predicazione tra la gente, nelle campagne e nelle citt\u00e0. Le abbazie conobbero quindi una drastica riduzione delle comunit\u00e0 religiose, oltre che a una diminuzione radicale della ricchezza.\nFu cos\u00ec che pochissime abbazie, tranne alcune quali quella di Vallombrosa, riuscirono a reggere alla riorganizzazione imposta dal mutamento portato dagli ordini mendicanti. Oltre alle motivazioni religiose c'\u00e8 per\u00f2 da sottolineare come la decadenza delle abbazie fosse dovuta anche ad alcuni cambiamenti socio-economici del periodo: le citt\u00e0 accrebbero il loro ruolo, creando al loro interno molta ricchezza e quindi attraendo molti lavoratori dalle campagne. La perdita di potere economico da parte dei territori rurali, da sempre i luoghi di maggior sviluppo delle abbazie, fu un fattore che pes\u00f2 non poco nell'impoverimento e del progressivo sfacelo di tali monasteri.\nDescrizione.\nStruttura architettonica.\nFin dalle origini le abbazie furono caratterizzate da alcuni elementi architettonici comuni:\nAltri elementi (come la cinta muraria) o fabbricati (come il mulino) si svilupparono invece solo in determinate condizioni che dipendevano dalla grandezza dell'edificio, oltre che dalla ricchezza e dalle principali attivit\u00e0 economiche a cui si dedicavano gli ordini monastici.\nLa \u00abpianta di San Gallo\u00bb \u00e8 un'antica pianta medievale di un'abbazia (\u00e8 conservata nella biblioteca dell'abbazia di San Gallo in Svizzera).\nBase dell'estetica dell'ordine monastico cistercense era il \"piano bernardino\", che prescriveva quali dovevano essere le caratteristiche degli edifici e la loro disposizione. Intorno al chiostro, di forma quadrata, privo di decorazioni, monocromo e spoglio, si articolavano tutti gli altri ambienti, con analoghe caratteristiche di sobriet\u00e0 e geometricit\u00e0.\nOrganizzazione interna.\nReligiosa.\nOgni abbazia ha un proprio regolamento (denominato \"costituzione\", una sorta di atto costitutivo), che regola e disciplina la comunit\u00e0 di religiosi. Il numero minimo di membri dell'abbazia \u00e8 di dodici religiosi, che abbiano ricevuto gli ordini sacri o abbiano pronunciato i voti solenni.\nI singoli membri non possono passare da un'abbazia a un'altra senza il permesso della Santa Sede (art. 632 del \"Cod. iur. can.\"). L'abbazia \u00e8 un edificio sacro e ha come compito primario di ricordare la presenza di Dio nella storia degli uomini e attirare l'attenzione verso il messaggio divino. \u00c8 dunque semplice e austero per favorire la concentrazione del fedele nella preghiera.\nEconomica.\nDovendo spesso gestire patrimoni fondiari anche abbastanza vasti, gli abati dovettero adottare regole precise per garantire una stabilit\u00e0 economica alla comunit\u00e0.\nL'economia curtense si prestava assai bene a questo scopo, essendo principalmente adatta a feudi che necessitavano di mantenersi in un'ottica autarchica, ed essendo gi\u00e0 stata utilizzata con successo da molti monasteri.\nLe abbazie cercarono cos\u00ec di produrre la maggior parte di quello che gli serviva all'interno dell'edificio stesso, sopperendo alle mancanze con il commercio, a volte anche con altri monasteri. I frutti di questo sistema economico, di cui abbiamo diverse informazioni grazie ai precisi inventari che venivano tenuti dai monaci, furono nella maggior parte dei casi al di sopra delle necessit\u00e0 delle abbazie stesse, tanto da permettere la vendita dei beni in eccesso.\nIl notevole benessere economico delle abbazie, come per i monasteri, era dovuto, oltre che all'efficacia dell'economia curtense, anche alla rigida e produttiva organizzazione interna della comunit\u00e0 religiosa (\"ora et labora\") e agli aiuti economici sia da parte della Chiesa stessa (principalmente attraverso le diocesi) sia da parte di sovrani, nobili o piccoli signorotti di campagna.\nStatus autonomo.\nIl complesso abbaziale \u00e8 formato dagli edifici e dai territori circostanti che rientrano sotto il suo controllo. La principale diversit\u00e0 rispetto ai normali monasteri risiede nell'autonomia: l'abbazia pu\u00f2 essere considerata come una comunit\u00e0 religiosa (ogni comunit\u00e0 deve essere composta da almeno dodici religiosi), retta da un abate (a volte supportato dal capitolo). Le abbazie possono o meno essere inserite all'interno di una diocesi: nel caso in cui non lo siano vengono denominate \"nullius dioecesis\" e di fatto assumono il ruolo di diocesi loro stesse.\nFondazione di un'abbazia.\nPer la fondazione o la soppressione di un'abbazia \u00e8 richiesto un provvedimento da parte della Santa Sede.\nIn Italia, dopo il 1948, varie leggi dello Stato sancirono la perdita della personalit\u00e0 giuridica per alcune categorie di enti religiosi, tra cui le abbazie e i priorati.\nRiconoscimento giuridico.\nItalia.\nCon la promulgazione dei Patti Lateranensi (11 febbraio 1929) la legge italiana riconosceva personalit\u00e0 giuridica a tutte le abbazie: tale norma \u00e8 stata inserita nella Costituzione repubblicana del 1948, (articolo 7), ed \u00e8 stata confermata nel 1984 con il Nuovo concordato Stato-Chiesa."}
{"id": "689027", "revid": "43530", "url": "https://it.wikipedia.org/wiki?curid=689027", "title": "Tar", "text": ""}
{"id": "689029", "revid": "1982", "url": "https://it.wikipedia.org/wiki?curid=689029", "title": "Odysseas Elyt\u012bs", "text": "Biografia.\nIscrittosi alla facolt\u00e0 di giurisprudenza dell'universit\u00e0 di Atene, abbandon\u00f2 gli studi per dedicarsi alla sua vera passione, la poesia. Inizi\u00f2 a scrivere poesie nel 1935, proseguendo fino alla morte.\nFu uno dei maggiori rappresentanti del surrealismo in Grecia, apprezzato nelle sue poesie per il vigore dello stile. Tra le pi\u00f9 importanti poesie del periodo surrealista \"Orientamenti\" (1940) e \"Sole, il primo\" (1943). Fu partecipe anche degli avvenimenti della Seconda guerra mondiale, esperienza dalla quale trasse ispirazione per scrivere il poemetto epico \"Canto eroico e funebre per il sottotenente caduto in Albania\" (1945).\nNel 1979 gli fu conferito il Premio Nobel per la letteratura; tra le motivazioni del premio spicca il desiderio di libert\u00e0 intellettuale e sviluppo della creativit\u00e0, che traspare dalla sua poesia. Mor\u00ec ad Atene nel 1996.\nAd Odysseas Elyt\u012bs \u00e8 intitolato l'Aeroporto Internazionale di Mitilene, nell'Isola di Lesbo.\nOpere.\nTraduzioni in italiano:"}
{"id": "689031", "revid": "120872201", "url": "https://it.wikipedia.org/wiki?curid=689031", "title": "Ernanodon antelios", "text": "L'ernanodonte (\"Ernanodon antelios\") \u00e8 uno strano mammifero estinto, fossile del Paleocene superiore della Cina.\nUn \"bradipo\" asiatico?\nDi questo animale, lungo meno di un metro, si conosce uno scheletro quasi completo, che possiede particolari caratteristiche. Gli scienziati, in passato, lo hanno avvicinato agli Xenartri, ma probabilmente l'ernanodonte (e altre forme simili come \"Asiabradypus\" dell'Asia Centrale) fa parte di un gruppo di mammiferi primitivi del tutto indipendente dagli Sdentati (e dagli Xenartri), originatosi nel Paleocene inferiore in Asia.\nMolte caratteristiche, in effetti, sembrerebbero porlo vicino all'origine degli sdentati sudamericani, in particolare il cranio, la corporatura e le vertebre. Queste ultime sembrano fornite di un abbozzo di doppia articolazione, caratteristica unica degli xenartri. La corporatura pesante, poi, richiama quella dei bradipi terricoli del Cenozoico superiore, mentre il cranio, alto e corto, \u00e8 anch'esso tipico degli xenartri. A ben vedere, per\u00f2, alcune caratteristiche distinguono l'ernanodonte dagli Sdentati (e in particolare dagli Xenartri).\nIl cranio, per esempio, \u00e8 dotato di una dentatura davvero bizzarra: mancano del tutto gli incisivi, mentre sono presenti canini forti e lunghi (assenti negli xenartri). Il resto della dentatura, infine, \u00e8 composto da grossi ma radi denti conici, dall'apparenza piuttosto debole. Questa strana dentatura contrasta con la robustezza delle mascelle, che sembrerebbero adatte a frantumare parti dure. Le zampe anteriori, robuste e munite di pesanti artigli, sono adatte a scavare. Forse l'ernanodonte si nutriva di tuberi e radici, che dissotterrava grazie alle possenti estremit\u00e0 anteriori; la dentatura, per\u00f2, non sembra adatta a masticare materiale tanto duro.\nEnigmi paleogeografici.\nLa presenza di animali come \"Ernanodon\" e \"Asiabradypus\" sul suolo asiatico ha posto in passato notevoli problemi di ordine paleogeografico, dal momento che si pensava che gli ernanodonti fossero Sdentati, animali tipicamente sudamericani. Nuovi studi, comunque, li hanno avvicinati al gruppo rappresentato attualmente dai Folidoti (gli odierni pangolini) e in passato dai Paleanodonti, forme arcaiche caratteristiche del Paleocene, dell'Eocene e dell'Oligocene.\nGli ernanodonti, in quest'ottica, rappresenterebbero un ramo collaterale sviluppatosi in Asia nel tardo Paleocene, evolutosi in forme che anticipavano in qualche misura i bradipi terricoli del Sudamerica, ed estintosi nell'Eocene senza lasciare discendenti. Un fossile rinvenuto negli anni '20 in Cina, risalente all'Eocene, potrebbe rappresentare un ernanodonte, mentre negli Stati Uniti altri resti frammentari sono stati ascritti ad \"Asiabradypus\" con qualche dubbio. Forse questa forma pass\u00f2 attraverso lo stretto di Bering (allora un ponte di terra) e raggiunse il Nordamerica."}
{"id": "689035", "revid": "287204", "url": "https://it.wikipedia.org/wiki?curid=689035", "title": "Alexander Donat", "text": "Biografia.\nNato a Varsavia, divenne un importante editore di un quotidiano che, durante la seconda guerra mondiale, fu confiscato dai nazisti.Insieme alla moglie Lena, in quanto ebreo, fu confinato nel ghetto di Varsavia. Tuttavia riuscirono clandestinamente a far fuggire il figlio William (Wlodek) che, a soli cinque anni, si rifugi\u00f2 prima presso una coppia di amici del padre, Maria e Stefan Magenheim i quali, a rischio della propria vita, lo ospitarono per quasi un mese. Poi, scoperti e sottoposti ad estorsione da parte di un polacco vicino di casa, riuscirono a far fuggire il bambino nell'orfanotrofio cattolico di Otwock, grazie anche all'aiuto di Magdalena Rusinek (successivamente in Grodzka-Guzkowska), allora, a quindici anni, gi\u00e0 membro della resistenza polacca.\nAlexander e Lena venivano nel frattempo deportati prima al campo di Majdanek, per poi essere smistati in altri campi: Auschwitz, Ravensbruck, Neustad, Treblinka, Glewe, Radom, Vaihingen e Dachau; in quest'ultimo furono poi liberati dalle truppe americane nella primavera del 1945.\nRitrovato il figlio a Varsavia, nel 1946 la famiglia, cambiato il nome da Berg a Donat, emigr\u00f2 negli Stati Uniti, dove il padre nel 1949 avvi\u00f2 una tipografia, la Waldon Press.\nNel 1977, Alexander Donat costitu\u00ec \" The Holocaust Library\", casa editrice di libri che raccontassero la persecuzione e le esperienze personali degli ebrei durante la seconda guerra mondiale in Europa.\nMor\u00ec per una malattia polmonare al Mount Sinai Hospital di New York.\nIl figlio William, cresciuto a New York e laureatosi in scienze presso la Bronx H.S. nel 1956, editore e grafico, \u00e8 stato presidente della \"Holocaust Publications, Inc.\", oltre che membro della commissione editoriale del Museo dell'Olocausto di Washington e attivo relatore del Museum of Jewish Heritage di New York.\nWilliam \u00e8 deceduto nel 2009.\nIl 24 febbraio 2009 Magdalena Rusinek in Grodzka-Guzkowska \u00e8 stata riconosciuta fra i Giusti tra le nazioni con una cerimonia al museo Yad Vashem di Gerusalemme.\nIl 14 luglio 2011 anche Maria e Stefan Magenheim furono riconosciuti, alla memoria, fra i Giusti tra le nazioni.\nOpere.\n "}
{"id": "689037", "revid": "767487", "url": "https://it.wikipedia.org/wiki?curid=689037", "title": "Contea di Scott (Missouri)", "text": "Scott County \u00e8 una contea del Missouri, USA. Il capoluogo \u00e8 Benton. La contea fu creata nel 1821.\nGeografia fisica.\nLa contea copre un'area totale di km\u00b2. 1090\u00a0km\u00b2 di terre e 13\u00a0km\u00b2 di acqua.\nSociet\u00e0.\nEvoluzione demografica.\nAl censimento del 2000 contava abitanti ( famiglie) e unit\u00e0 abitative (16 per km\u00b2). La componente etnica era per l'% caucasici, % afroamericani, % ispanici, % nativi americani, % asiatici.\nIl % della popolazione era sotto i 18 anni, il % sopra i 65 anni.\nIl reddito procapite si attesta sui dollari. Il % della popolazione \u00e8 sotto la soglia di povert\u00e0."}
{"id": "689038", "revid": "1305772", "url": "https://it.wikipedia.org/wiki?curid=689038", "title": "CasaClima", "text": "CasaClima (in tedesco KlimaHaus, in inglese ClimateHouse) \u00e8 un metodo di certificazione energetica degli edifici presentato nel 2002 in ottemperanza a quanto gi\u00e0 licenziato dalla Comunit\u00e0 europea come Direttiva Cee 2002/91/Ce, che, a seguito del protocollo di Ky\u014dto, tratta la questione della certificazione energetica degli edifici. \u00c8 stato ideato da Norbert Lantschner, ex direttore dell'Ufficio \"Aria e Rumore\", del APPA della Provincia autonoma di Bolzano.\nL'agenzia.\nLa Provincia di Bolzano con il DPGP 29/09/2004, nr. 34 ha stabilito che tutte le nuove costruzioni realizzate in provincia, dal 12 gennaio 2005 devono rispettare come minimo la classe energetica C. Con la D.G.P. n. 362 del 04.03.2013 si \u00e8 data attuazione alla Direttiva europea 2010/31/UE sul rendimento energetico degli edifici. Alcuni criteri della D.G.P. sono stati successivamente modificati con delibera n. 2012 del 27/12/2013. \nL'Agenzia CasaClima \u00e8 un organo certificatore pubblico indipendente, accreditato nel 2005 come ente certificatore dalla Provincia di Bolzano. In seguito altre province tra cui l'AFE (Agenzia Fiorentina per l'Energia, societ\u00e0 della Provincia di Firenze) e l'APE (Agenzia per l'Energia del Friuli-Venezia Giulia) attraverso una delibera di Giunta, hanno deciso di attuare il progetto CasaClima per migliorare le prestazioni energetiche del proprio patrimonio immobiliare. L'APE e l'AFE gestiscono l'intero processo, effettuando le verifiche sui progetti, conferendo ad auditori CasaClima locali l'incarico di compiere gli opportuni sopralluoghi. Dopo un esame finale l'organo certificatore pubblico, rilascia il certificato e la relativa targhetta CasaClima agli edifici che rientrano nei parametri previsti dall'iter.\nRecentemente anche la Camera di Commercio di Trieste, attraverso l'Azienda Speciale Trieste On-Line, ha attivato lo Sportello CasaClima Trieste, che collabora con l'APE per l'organizzazione di corsi e divulgazione del protocollo CasaClima.\nA gennaio 2012 l'ideatore e direttore dell'agenzia, Norbert Lantschner, \u00e8 stato licenziato dal consiglio d'amministrazione di CasaClima.\nNel 2014 l\u2019Agenzia CasaClima s.r.l., da societ\u00e0 Inhouse della provincia, \u00e8 stata trasformata nell\u2019Agenzia per l\u2019Energia Alto Adige \u2013 CasaClima, un ente strumentale della Provincia Autonoma di Bolzano \u2013 Alto Adige. Cos\u00ec sono state poste le basi per lo sviluppo delle competenze necessarie al raggiungimento degli obiettivi in tema di efficienza energetica e tutela del clima contenuti nel Piano Clima \u201cEnergia Alto Adige 2050\u201d, nonch\u00e9 all\u2019implementazione delle misure necessarie all\u2019uopo.\nNormativa.\nLa normativa proposta dalla Provincia di Bolzano, impone da gennaio 2017 la \"classe A\" come standard minimo a cui riferire la progettazione e la realizzazione degli nuovi edifici. Per \"classe A\" si intende un valore di fabbisogno energetico inferiore a 30 kWh/m\u00b2a all'anno (paragonabile al potere calorifico di 3 litri di gasolio per riscaldare efficientemente per un anno la superficie di 1\u00a0m\u00b2). Soluzioni migliorative certificabili sono la \"classe Gold\" (\u226410 kWh/m\u00b2a pari a 1 litri/m\u00b2, detta anche \"casa da 1 litri\"). \u00c8 possibile certificare gli edifici anche all'esterno della Provincia di Bolzano.\nIl progetto CasaClima si basa sul risparmio energetico e la sostenibilit\u00e0 ambientale con l'obiettivo principale di promuovere l'utilizzo su vasta scala delle migliori tecnologie e dei migliori materiali di costruzione.\nIl certificato energetico CasaClima.\nIl certificato energetico degli edifici riporta in modo facilmente comprensibile le principali informazioni per una valutazione dell'efficienza energetica e della sostenibilit\u00e0 ambientale di un edificio.\nLa prima pagina riporta in modo facilmente leggibile ed immediato le pi\u00f9 importanti informazioni sull'edificio, ossia:\nLe altre pagine del certificato contengono una serie di informazioni complementari di una certa importanza sia per il tecnico che per l'utente.\nUno dei motivi principali che hanno portato all'introduzione del certificato energetico per gli edifici \u00e8 la sua semplicit\u00e0 e trasparenza nella rappresentazione dei consumi energetici.\nLa questione pregiudiziale fissata dal protocollo CasaClima impedisce che il soggetto certificatore sia coinvolto nell'attivit\u00e0 di progettazione, direzione lavori, fornitura di materiali edili e costruzione.\nPer ottenere la certificazione CasaClima, il richiedente deve accettare di sottoporre la propria opera ad un rigido controllo del processo di edificazione, che avviene in tre momenti: analisi del progetto, sopralluoghi in cantiere, test di congruit\u00e0 tra l'eseguito e il progetto iniziale. Al termine del processo, dopo la verifica di tenuta all'aria tramite il Blower Door Test, se il risultato \u00e8 positivo, l'Agenzia rilascia il certificato energetico con validit\u00e0 10 anni.\nCasaClima Nature.\nCasaClima Nature \u00e8 il protocollo che permette di valutare e certificare un edificio non solo dal punto di vista dell\u00b4 efficienza energetica, ma anche rispetto agli impatti sull\u00b4ambiente e sulla salute e benessere delle persone. \nCasaClima Nature introduce una valutazione oggettiva degli impatti ambientali dei materiali e dei sistemi impiegati nella costruzione e dell\u00b4impatto idrico dell\u00b4edificio, espresso in termini di fabbisogno di acqua potabile e di mantenimento del ciclo idrico naturale. A garanzia del comfort e della salubrit\u00e0 degli utenti per gli ambienti interni sono richiesti precisi requisiti per la qualit\u00e0 dell\u00b4aria, per l'illuminazione naturale, per il comfort acustico e per la protezione dal gas radon.\nLa certificazione CasaClima Nature pu\u00f2 essere richiesta sia per edifici residenziali, sia per edifici non residenziali, ad esclusione delle tipologie per cui esiste gi\u00e0 un sigillo di sostenibilit\u00e0 specifico (ClimaHotel, CasaClima Wine etc.). \nAffinch\u00e9 un edificio possa ottenere la certificazione CasaClima Nature devono essere soddisfatti tutti i seguenti requisiti: "}
{"id": "689041", "revid": "72396", "url": "https://it.wikipedia.org/wiki?curid=689041", "title": "Autodromo nazionale di Monza", "text": "Lautodromo nazionale di Monza \u00e8 un circuito automobilistico internazionale situato all'interno del parco di Monza. \u00c8 il quarto autodromo permanente pi\u00f9 antico al mondo, dopo quello di Brooklands (non pi\u00f9 in uso), quello di Milwaukee e quello di Indianapolis; inoltre \u00e8 la sede storica del Gran Premio d'Italia, disputatosi qui 80 volte sulle 88 totali; sin dalla sua istituzione nel 1950 (con l'eccezione del 1980) ha sempre ospitato la Formula 1; dal 1949 al 1968 \u00e8 anche stato sede del Gran Premio delle Nazioni del Motomondiale. \u00c8 il circuito dove si sono svolti pi\u00f9 Gran Premi di Formula 1; nella stagione si \u00e8 corso il 70\u00ba Gran Premio.\nDal , con le modifiche al circuito di Silverstone, il tracciato brianzolo \u00e8 il pi\u00f9 veloce tra quelli iridati: il record assoluto del circuito \u00e8 di 1'18\"887 con una media di 264,362\u00a0km/h, la pi\u00f9 alta di sempre della storia della Formula 1, stabilito da Lewis Hamilton su Mercedes nelle qualifiche del Gran Premio d'Italia 2020. Tale tempo per\u00f2 non \u00e8 considerato ufficiale perch\u00e9 non stabilito in gara.\nIl circuito viene utilizzato anche per numerose manifestazioni, corse di beneficenza, concerti e in alcune occasioni \u00e8 stato anche partenza o arrivo di una tappa del Giro d'Italia. L'autodromo ha una capienza di posti a sedere.\nStoria.\nIl contesto.\nNonostante il grande sviluppo tecnologico e produttivo avvenuto durante la Prima guerra mondiale, teso a supportare lo sforzo bellico, l'Italia post bellica restava la nazione meno sviluppata sotto il profilo economico e industriale, rispetto alle nazioni alleate europee, come Francia, Gran Bretagna e Belgio.\nNel settore automobilistico la situazione era, per certi versi, paradossale: l'Italia era ben conosciuta e apprezzata all'estero per la produzione di prestigiose automobili sportive e di lusso, realizzate da aziende come FIAT, Alfa Romeo, Lancia o Isotta Fraschini, ma nel 1922 le automobili private in Italia erano solamente 35.500 (ovvero una ogni 1.000 abitanti) che circolavano principalmente nelle citt\u00e0, dato che le strade erano generalmente in pessime condizioni e inadatte al traffico automobilistico.\nTuttavia, il grande entusiasmo per il mito della modernit\u00e0, anche esaltato dalla dilagante cultura futurista, port\u00f2 una minoranza benestante a praticare il culto della velocit\u00e0 ed a far nascere il circuito di Monza, completato in soli 110 giorni, ben due anni prima che in Francia, patria storica dell'automobilismo, venisse inaugurato il circuito di Montlh\u00e9ry, primo autodromo francese.\nLe origini.\nLa costruzione dell'autodromo fu decisa nel gennaio del 1922 dall'Automobile Club di Milano per commemorare il venticinquesimo anniversario dalla fondazione. La societ\u00e0 allora proprietaria del parco, l'Opera Nazionale Combattenti, fu subito d'accordo dal momento che la nascita delle corse automobilistiche portava una notevole pubblicit\u00e0 alle case costruttrici. Fu costituita la societ\u00e0 SIAS (Societ\u00e0 incremento automobilismo e sport) a capitale privato e presieduta dal senatore Silvio Crespi. I lavori iniziarono il 15 maggio e in soli 110 giorni fu completato. Il primo giro completo di pista fu percorso il 28 luglio da Pietro Bordino e Felice Nazzaro su una Fiat 570.\nSi trattava del terzo circuito permanente realizzato al mondo, preceduto solo dalla pista statunitense di Indianapolis (1909) e da quella inglese di Brooklands (1907), oggi non pi\u00f9 esistente essendo caduta in disuso nel 1939 alla vigilia della secondo conflitto mondiale e definitivamente chiusa nel 1945.\nIl progetto preliminare prevedeva un tracciato a forma di \"otto\" della lunghezza di 14\u00a0km ma, a causa dell'impatto sul Parco Reale, si decise invece di approvare un progetto che utilizzasse in gran parte le preesistenti strade del parco e limitasse l'abbattimento degli alberi.\nL'effettiva realizzazione del nuovo impianto fu coordinata dall'allora direttore dell'Automobile Club di Milano Arturo Mercanti, ed esso fu progettato dall'architetto Alfredo Rosselli e costruito dall'impresa guidata dall'ingegnere Piero Puricelli. Prevedeva un circuito costituito da due anelli che potevano essere utilizzati insieme, alternando un giro dell'uno a un giro dell'altro (il rettilineo d'arrivo era in comune e, in questo caso, veniva diviso in due corsie), oppure separatamente: una pista stradale di 5.500 metri con sette curve, e un anello di alta velocit\u00e0 di forma ovale con due curve sopraelevate, lungo 4.500 metri.\nNei primi anni il Gran Premio d'Italia si svolse sul circuito completo di 10\u00a0km. Nel 1928 il pilota Emilio Materassi perse il controllo dell'auto sul rettilineo d'arrivo e piomb\u00f2 in mezzo al pubblico assiepato a bordo pista uccidendo 20 spettatori e ferendone oltre 40. Nel 1933, durante la seconda batteria del Gran Premio di Monza (gara di contorno che seguiva il pi\u00f9 importante Gran Premio d'Italia), al primo giro, il pilota Giuseppe Campari sband\u00f2 su una macchia d'olio all'ingresso della curva sopraelevata sud e usc\u00ec di strada, rovesciandosi nel fossato che fiancheggiava la pista e morendo sul colpo. Sulla stessa macchia d'olio, alle sue spalle, uscirono di pista anche Borzacchini, Castelbarco e Barbieri: il primo, soccorso ancora vivo, mor\u00ec poco dopo, mentre gli altri due ne uscirono quasi illesi. Nonostante le proteste degli spettatori la gara non venne interrotta e durante la finale, in un secondo incidente nello stesso punto della pista, perse la vita anche il pilota Czaykowski.\nA seguito di questi gravissimi incidenti vennero effettuate diverse variazioni al tracciato per ridurne la velocit\u00e0. Una di queste \u00e8 il circuito Florio, disegnato dal conte Vincenzo Florio jr nel , che unisce in modo originale tratti dell'anello di alta velocit\u00e0 e dello stradale, interrotti da varie \"chicanes\".\nNel 1939 fu rifatta gran parte della pista. L'anello di alta velocit\u00e0 fu demolito, e la pista stradale fu modificata spostando pi\u00f9 avanti la curva del Vialone che adesso non immetteva pi\u00f9 le auto sul vialone centrale del parco, ma su un nuovo rettilineo pi\u00f9 lungo e parallelo a quello di cui sopra. Posto pi\u00f9 a ridosso dei box questo nuovo rettilineo (denominato \"rettifilo centrale\")\nconduceva a due nuove curve a gomito che immettevano sul rettilineo d'arrivo, sostituendo l'originaria curva sud, le cosiddette \"curve di Vedano\" o \"curve in porfido\" per via del fondo lastricato che le caratterizzava, collocate all'altezza della vecchia \"sopraelevata Sud\". La lunghezza del circuito divent\u00f2 di 6.300\u00a0metri.\nNell'ambito di questi lavori venne anche realizzata una nuova variante che and\u00f2 a far parte del circuito Pirelli, usato esclusivamente per test automobilistici e di pneumatici, lungo 4600 metri e percorso come quello principale in senso orario. Sfruttava il rettifilo delle tribune ed il rettifilo centrale, raccordati dalle due curve di Vedano e dalla curva Nord-Est (considerata unica come denominazione, ma in realt\u00e0 tracciata con due raggi differenti all'interno della attuale curva Grande). Come le curve Vedano, anche quella Nord-Est era pavimentata in porfido data soprattutto la valenza di tracciato test per i materiali.\nIl dopoguerra.\nA partire dalla fine 1945 e per oltre due anni, il circuito fu destinato allo stoccaggio dei residuati bellici gestiti dall'ARAR. Nella primavera del 1948 furono iniziati i lavori per rimediare ai danni causati dagli eventi bellici. Curiosamente le curve sud furono dotate di una pavimentazione in cubetti di porfido, particolarmente pericolosi e sdrucciolevoli in caso di pioggia. Il 17 ottobre 1948 viene inaugurato il nuovo ingresso pista ed altre strutture dell'autodromo.\nNel 1955 il sempre pi\u00f9 frequente uso dell'autodromo per i tentativi di record della velocit\u00e0 e il raggiungimento di un superiore grado di sicurezza, resero necessaria la riprogettazione dell'anello di alta velocit\u00e0 da costruirsi sulle ceneri del tracciato abbattuto nel 1938. Il progetto fu curato dagli ingegneri Antonino Berti e Aldo Di Rienzo e seguiva esattamente il vecchio tracciato nella parte Nord, mentre la curva Sud veniva arretrata di circa 300 metri per consentire il passaggio del pubblico sul nuovo Viale Mirabello. Tale scelta impose una nuova modifica alla pista stradale: in particolare le due curve del porfido (che impegnavano il viale Vedano) furono eliminate e sostituite da un'unica curva asfaltata, con sviluppo di 180 gradi, chiamata Parabolica per il suo tracciato a raggio crescente, molto simile ad un arco di parabola. Il circuito completo ritornava ad avere la lunghezza di 10\u00a0km: 5.750 metri per la pista stradale e 4.250 metri per l'anello di alta velocit\u00e0.\nLo studio port\u00f2 alla realizzazione di un \"catino\" capace di contenere una velocit\u00e0 costante delle auto sia nei rettilinei, sia sulle curve sopraelevate in cemento armato a pendenza crescente verso l'esterno. L'ovale comprendeva ora due rettifili di 875 metri e due curve sopraelevate aventi sviluppi simili, intorno ai 1250 metri, con raggi differenti: a Nord con raggio 318 metri, mentre a Sud con raggio 312 metri. L'idea di affrontare in piena velocit\u00e0 le curve port\u00f2 a dover ricorrere alla scelta obbligata di costruire una curva con un'elevata inclinazione trasversale che arriva alla punta massima dell'80% nel settore centrale (corrispondente ad una inclinazione di 38\u00b040'), calcolato sul piano orizzontale. Vennero realizzate 14 torrette di segnalazione distribuite sul percorso di cui 7 sull'Anello di Alta Velocit\u00e0. Le piccole costruzioni erano dei punti strategici di osservazione ed accoglievano, oltre i commissari, anche tecnici Radiotelevisivi, addetti alle segnalazioni, giornalisti e fotografi.\nNello stesso anno, durante una sessione di prove private, perse la vita il pilota Alberto Ascari: la dinamica dell'incidente, al quale non assistette alcun testimone, non \u00e8 mai stata del tutto chiarita. La curva dove avvenne il fatale schianto, in precedenza chiamata curva del Vialone, fu ribattezzata curva Ascari in ricordo del campione scomparso.\nL'impianto nella nuova conformazione, circuito classico pi\u00f9 Anello di Velocit\u00e0 pari a 10\u00a0km al giro, fu inaugurato l'11 settembre 1955 dal Presidente della Repubblica Giovanni Gronchi, accompagnato dall'arcivescovo di Milano Giovanni Montini, in occasione del Gran Premio d'Italia su una distanza di 500\u00a0km. Le sollecitazioni centrifughe e di schiacciamento verticale contro il suolo nei due tratti sopraelevati, evidenziarono problemi di sollecitazioni fisiche ai piloti e guasti meccanici riportati dalle vetture, che indussero i piloti ed i team a disertare l'anello nelle edizioni 1957, 1958 e 1959.\nL'Automobil Club Italiano nel 1957 e 1958, organizz\u00f2 la 500 Miglia di Monza abbinato alla 500 Miglia di Indianapolis, in collaborazione con l'United States Auto Club e l'Indianapolis Speedway Corporation, gara articolata su tre manches, per un totale di 189 giri.\nNel 1961 si svolse l'ultimo Gran Premio d'Italia nella configurazione di 10\u00a0km ed anche a seguito dell'incidente mortale in cui perse la vita il pilota della Ferrari Wolfgang von Trips insieme a dodici spettatori sul rettilineo prima della Parabolica, il Ministero del Turismo e dello Spettacolo, eman\u00f2 nuove regole sulla sicurezza dei circuiti a cui il circuito brianzolo dovette adeguarsi. Dall'anno successivo si \u00e8 sempre corso sulla sola pista stradale di 5.750 metri circa.\nL'incidente del 1961 occorso a Wolfgang von Trips \u00e8 il pi\u00f9 grave mai avvenuto in una gara valida per il campionato mondiale di Formula 1. Un altro incidente tristemente noto \u00e8 quello in cui nel 1970 mor\u00ec (durante le qualifiche del sabato) il pilota austriaco Jochen Rindt. Rindt era in quel momento in testa alla classifica mondiale generale e non fu pi\u00f9 raggiunto da nessuno nelle gare successive, diventando cos\u00ec l'unico Campione del Mondo postumo nella storia del campionato di Formula 1.\nIl 25 aprile 1965 si corse la prima 1000 km di Monza e venne posizionata una chicane prima dell'imbocco della Sopraelevata Sud per rallentare la velocit\u00e0 in entrata delle auto in curva.\nL'ultima gara ufficiale sulle sopraelevate fu la 1.000\u00a0km del 25 aprile 1969, da allora si sono corse solo rievocazioni storiche.\nNegli anni settanta, crescendo sempre pi\u00f9 la velocit\u00e0 (nel Gran Premio del 1971 fu superata la media dei 240\u00a0km/h) e con essa la pericolosit\u00e0 del tracciato, si resero necessari nuovi interventi per rallentare la pista: dapprima furono realizzate delle \"chicane\" provvisorie, quindi nel 1976 si costruirono tre varianti permanenti in altrettanti punti del tracciato (sul rettilineo dei box, alla curva della Roggia e alla curva Ascari). La lunghezza della pista aument\u00f2 lievemente e divent\u00f2 di 5.800\u00a0metri.\nUlteriori interventi per migliorare la sicurezza furono effettuati nel 1994, 1995, 2000, e 2014: con essi vennero rifatte la variante Goodyear (quella posta sul rettilineo dei box), quella della Roggia, la curva Grande e le due curve di Lesmo. Negli stessi anni furono anche costruiti nuovi box, pi\u00f9 grandi e pi\u00f9 moderni. Nel 2007 venne asfaltata la via di fuga alla variante della Roggia, mentre nel 2009 ne vennero modificati i cordoli insieme a quelli della variante Goodyear, con lo scopo di evitare tagli nelle \"esse \" da parte delle monoposto di Formula 1. Nel 2014 la via di fuga della curva Parabolica \u00e8 stata asfaltata, consentendo ai piloti una traiettoria leggermente pi\u00f9 esterna che in precedenza. Dopo le ultime modifiche la lunghezza del tracciato \u00e8 oggi di 5.793\u00a0metri.\nCome tutte le piste che hanno fatto la storia dell'automobilismo sportivo, anche quella di Monza ha preteso il suo tributo di morti. Tra i piloti d'auto hanno perso la vita Materassi, Ascari, von Trips, Rindt, Arcangeli, Campari, Borzacchini, Czaykowski, Peterson e Ugo Sivocci; tra i motociclisti Renzo Pasolini e Jarno Saarinen, vittime di uno scontro nel Gran Premio delle Nazioni del 1973.\nDescrizione del circuito.\nIl tracciato di Monza \u00e8 un circuito estremamente tecnico dove \u00e8 fondamentale un ottimo setup meccanico e in cui l'abilit\u00e0 del pilota in frenata \u00e8 determinante, dal momento che nei metri del tracciato brianzolo si contano ben quattro lunghi rettilinei dove le vetture di Formula 1 superano abbondantemente i 350\u00a0km/h. Per questo motivo deve essere affrontato con una macchina particolarmente \"scarica\" ed \u00e8 noto tra gli appassionati come \"il tempio della velocit\u00e0\". Ci\u00f2 obbliga i fornitori di carburante e lubrificanti a sviluppare soluzioni apposite per la tappa, nel mondiale di Formula 1 vengono progettate delle soluzioni aerodinamiche apposta per questo tracciato, unico nel suo genere.\nCome si affronta il circuito di Monza in Formula 1:\nPer le gare motociclistiche, vale a dire la Superbike e il CIV, la prima variante veniva percorsa in una versione leggermente meno stretta per ridurre la possibilit\u00e0 di cadute multiple, specialmente in partenza.\nPer le corse delle categorie minori (le Formula Junior) veniva utilizzata la cosiddetta \"pista Junior\", ora in disuso: si tratta di un circuito pi\u00f9 breve, che utilizza un tratto del rettilineo d'arrivo, il rettilineo opposto e la Parabolica. L'anello \u00e8 chiuso da un raccordo che, staccandosi dal rettilineo d'arrivo circa 200 metri dopo i box, si immette sul rettilineo opposto subito dopo la variante Ascari. Il raccordo presenta tre curve, la prima a destra, la seconda a sinistra, la terza ancora a destra. La lunghezza della pista Junior \u00e8 di 2405 metri.\nCompetizioni.\nLe competizioni pi\u00f9 importanti che si disputano annualmente sulla pista dell'autodromo:\nImportanti competizioni del passato:\nBusiness center.\nIl circuito, oltre all'attivit\u00e0 sportiva, completa la propria stagione con giornate di incentive, prova prodotto, corsi di guida sicura disponibili per privati o aziende. Le palazzine, recentemente ristrutturate, sono utilizzate, oltre per l'accoglienza di ospiti VIP in occasione delle principali gare, anche per meeting, convention, presentazioni prodotto e fiere di ogni genere dal veicolo pesante, all'auto aziendale alla bicicletta. Nel 2021 viene aperto il \"Monza Circuit Karting\", una pista riservata ai go-kart a noleggio, il cui utilizzo \u00e8 quindi aperto a tutti.\nMolto apprezzata la stagione di raduni, tra cui spicca The R\u00e9union, dedicato alle moto \"caf\u00e8 racer\"\nCentro ricerche.\nPresso il circuito \u00e8 attivo un centro ricerche che sviluppa prodotti e servizi di pubblica utilit\u00e0.\nStoricamente il circuito \u00e8 stato utilizzato per lo sviluppo di asfalti speciali, i freni a disco, gomma run flat, i combustibili alternativi come gas, metano, bioetanolo.\nA Monza sono nati, tra gli altri: il guard rail, il trasponder che ha dato origine al telepass.\nProblematiche ambientali.\nPer il fatto di trovarsi all'interno di un parco, l'autodromo presenta particolari problemi di impatto ambientale.\nGi\u00e0 al tempo della sua costruzione, per intervento delle autorit\u00e0 competenti, il progetto originale, che prevedeva un circuito lungo circa 14\u00a0km, dovette essere scartato e sostituito da uno di minore impatto, lungo 10\u00a0km e che sfruttava alcune strade gi\u00e0 esistenti.\nIn seguito si sono presentati gli stessi problemi in varie occasioni, quando \u00e8 stato necessario apportare modifiche al tracciato. Ad esempio negli anni settanta, quando fu realizzata la variante Ascari, per l'opposizione di alcuni gruppi ambientalisti si dovette lasciare a bordo pista, in un punto molto pericoloso (all'esterno della prima curva della variante), una grossa quercia che solo dopo alcuni anni si pot\u00e9 abbattere.\nUn'altra situazione simile si \u00e8 verificata nel 1994 quando, a seguito degli incidenti mortali di Roland Ratzenberger e Ayrton Senna nel Gran Premio di Imola, la FIA e i piloti imposero un adeguamento delle misure di sicurezza in tutti i circuiti del mondiale di Formula 1. A Monza fu richiesto l'allestimento di ampi spazi di fuga all'esterno del Curvone (oggi curva Biassono) e delle due curve di Lesmo: i lavori, che comportavano l'abbattimento di oltre 500 alberi, furono per\u00f2 vietati dalla Sovrintendenza ai beni ambientali. Si rischi\u00f2 seriamente la cancellazione del Gran Premio d'Italia, che avrebbe comportato in pratica la chiusura dell'autodromo (gli incassi del Gran Premio infatti ne sono la principale fonte di finanziamento). La situazione venne sbloccata dall'intervento del presidente della Regione Lombardia, Roberto Formigoni: si realizz\u00f2 un progetto di minore impatto, che a prezzo di alcune modifiche al tracciato (in particolare il restringimento della seconda curva di Lesmo \u00e8 stato molto rimpianto dagli appassionati) riduceva il numero di alberi da tagliare a circa 100. A compensazione furono piantati nuovi alberi in altre zone del parco.\nUn altro problema \u00e8 quello del rumore, lamentato da alcuni residenti dei vicini paesi di Vedano al Lambro e Biassono: negli ultimi anni vi sono stati diversi ricorsi alla magistratura, con l'intento di imporre un limite alle emissioni sonore. Nel 2006 il magistrato, giudicando su uno di questi ricorsi, ha vietato la circolazione in pista a tutte le vetture a scarichi aperti: di nuovo, poich\u00e9 questo comprende le auto di Formula 1 e di diverse altre categorie, questo provvedimento metteva a rischio l'esistenza dell'autodromo. Anche in questo caso \u00e8 intervenuta la Regione Lombardia, che ha approvato una legge regionale che deroga al divieto per un certo numero di giorni all'anno, sufficiente perch\u00e9 l'autodromo continui a svolgere la sua normale attivit\u00e0.\nAlbo d'oro del Gran Premio d'Italia a Monza.\nDal 1950 il Gran Premio d'Italia \u00e8 valido come prova del campionato mondiale di Formula 1.\nTra i piloti i plurivincitori sono Michael Schumacher e Lewis Hamilton con cinque vittorie, seguiti da Nelson Piquet con quattro, Tazio Nuvolari, Alberto Ascari, Juan Manuel Fangio, Stirling Moss, Ronnie Peterson, Alain Prost, Rubens Barrichello e Sebastian Vettel con tre e Luigi Fagioli, Rudolf Caracciola, Phil Hill, John Surtees, Jackie Stewart, Clay Regazzoni, Niki Lauda, Ayrton Senna, Damon Hill, Juan Pablo Montoya e Fernando Alonso con due.\nTra i costruttori, i principali successi, se ne contano 20 della Ferrari, 11 della McLaren, 9 della Mercedes, 8 dell'Alfa Romeo, 6 della Williams e 5 della Lotus.\nL'ultima vittoria di un pilota italiano, Ludovico Scarfiotti, risale all'anno 1966.\nEventi extra-sportivi.\nLa 1\u00aa Coppa Fiera di Milano \u00e8 stata una competizione automobilistica ad handicap disputata nel 1925 all'autodromo di Monza.\nUna parte del film di John Frankenheimer, Grand Prix del 1966, fu girata sul circuito brianzolo comprendente le curve sopraelevate.\nNel 1989 suonarono i Pink Floyd, portando sessantamila persone. Numerosi concerti o eventi sono stati organizzati nel Parco di Monza.\nIl 28 maggio 2017, la 21\u00aa e ultima tappa del Giro d'Italia \u00e8 partita proprio dall'Autodromo di Monza. La corsa \"rosa\" del ciclismo per il suo 100\u00ba anno ha effettuato un giro del circuito dell'autodromo per la cronometro dell'ultima tappa."}
{"id": "689049", "revid": "729019", "url": "https://it.wikipedia.org/wiki?curid=689049", "title": "Battaglia di Baug\u00e9", "text": "Il 22 marzo 1421 la battaglia di Baug\u00e9 vide la sconfitta dell'esercito inglese, guidato dal duca di Clarence (circa 3.000 uomini), contro l'armata franco-scozzese di Gilbert Motier de La Fayette e di John Stewart, conte di Buchan. Tale evento segn\u00f2 la prima sconfitta inglese in una battaglia campale a partire dal 1415.\nAntefatto.\nIl 30 maggio 1420 il Trattato di Troyes disered\u00f2 per i suoi \u00aborribili crimini\u00bb il Delfino Carlo, tuttavia detto trattato non fu mai in vigore se non nelle regioni occupate dal re d'Inghilterra e dal duca di Borgogna.\nIl 1\u00ba dicembre 1420 Enrico V d'Inghilterra fece un'entrata trionfale a Parigi, in compagnia del duca di Borgogna e di Carlo VI di Francia. Il 6 dicembre riun\u00ec gli Stati Generali, i quali approvarono il trattato di Troyes e misero al bando il Delfino per decreto del parlamento (3 gennaio 1421). Null'altro si opponeva all'alleanza tra i due regni.\nIl sovrano inglese intraprese la via del ritorno accanto ai suoi sudditi inglesi, lasciandosi il giovane fratello, il duca di Clarence, alla testa dell'esercito di occupazione, con la missione di recuperare i territori ancora tenuti dagli Armagnacchi e dal Delfino diseredato.\nDal canto suo, Carlo VII sigl\u00f2 un'alleanza con gli scozzesi ed ottenne importanti rinforzi, che impieg\u00f2 nel tentativo di riconquistare il regno.\nSvolgimento della battaglia.\nIl 21 marzo 1421, durante la veglia di Pasqua, l'esercito inglese comandato dal duca di Clarence, forte di 3.000 uomini, si acquartier\u00f2 presso la citt\u00e0 di Baug\u00e9; dopo esser stato respinto davanti Angers, si diresse quindi verso Tours, seguendo l'antica strada romana. Le sue forze erano in parte sparpagliate, essendosi gli arcieri di fatto allontanati per saccheggiare i dintorni.\nUn cavaliere scozzese fu catturato e condotto davanti al duca di Clarence, che scopr\u00ec cos\u00ec che una forza di 5.000 franco-scozzesi si trovava nelle vicinanze. Circa un'ora dopo il tramonto, il duca cerc\u00f2 di sfruttare l'effetto sorpresa ed attaccare con la sola cavalleria, senza attendere il resto delle truppe, specialmente gli arcieri.\nLe sue forze si componevano solamente di 1.500 uomini; di fronte aveva circa 5.000 nemici, guidati, gli scozzesi, da Giovanni Stewart conte di Buchan, e i francesi dal ciambellano del Delfino, Gilbert Motier de La Fayette.\nIl primo scontro si verific\u00f2 sul ponte a valle di Vieil-Baug\u00e9, validamente difeso da Jean de Fontaine ovvero \"Gu\u00e9rin de la Fontaine\", capitano di Mans; questi obblig\u00f2 il duca di Clarence a deviare la propria direttrice d'attacco e a tentare l'assalto per la vallata. Troppo impulsivo, il condottiero inglese lanci\u00f2 il suo attacco sulle truppe avversarie ammassate sulle alture.\nTale attacco, somigliante a quello della cavalleria francese ad Azincourt, fu un fallimento. Lo scontro si risolse per le truppe inglesi in una carneficina, il duca fu ucciso, cos\u00ec come il barone di Ros ed il conte di Tankerville; i conti di Somerset e di Huntingdon furono fatti prigionieri. Gli inglesi persero 1.000 uomini e 500 furono catturati. Le perdite franco-scozzesi furono minime.\nNel corso della notte il conte di Salisbury effettu\u00f2 una ritirata verso la Normandia con il resto dell'esercito.\nConseguenze.\nLe conseguenze della battaglia furono duplici: in primis diede a Carlo VII delle speranze, quindi favor\u00ec il riavvicinamento del duca Giovanni V di Bretagna al Delfino. Questi pot\u00e9 allora conquistare Le Mans, assediare Alen\u00e7on ed avanzare verso Chartres, ove fu fermato dagli inglesi.\nCuriosit\u00e0.\nAlcuni storici affermano che all'epoca della battaglia di Baug\u00e9, gli scozzesi scoprirono il gioco detto \"ch\u00f4le\", che fu l'antenato del golf."}
{"id": "689050", "revid": "125400557", "url": "https://it.wikipedia.org/wiki?curid=689050", "title": "Antonio Canopolo", "text": "Biografia.\nNacque da una famiglia proveniente dalla Corsica. Fu pievano di Bitti dal 1577 al 1588, anno in cui fu nominato arcivescovo di Oristano con bolla pontificia del 13 ottobre 1588. Nel novembre del 1620 fu nominato arcivescovo di Sassari, ma mor\u00ec nell'agosto 1621, prima di prendere possesso dell'arcidiocesi.\nIl Canopolo fond\u00f2 a Sassari, nel 1611, un Seminario Tridentino, detto poi \"Canopoleno\", spostatosi nel XVIII secolo nella Casa Professa di Ges\u00f9-Maria eretta dai gesuiti, oggi sede della Pinacoteca Nazionale di Sassari\nGrazie alle sue donazioni ed alle relative condizioni per l'effettiva elargizione, permise di aprire pubblicamente le lezioni fino ad allora impartite ai soli studenti di teologia del collegio gesuitico fatto fondare da Alessio Fontana, dando vita di fatto all'universit\u00e0 di Sassari.\nOmaggi.\nGli \u00e8 intitolata una via del centro storico di Sassari, e porta sempre il suo nome il Seminario da lui fondato nel 1611, oggi evolutosi in Convitto Nazionale \"Canopoleno\", comprendente asilo, scuole elementari, medie, un liceo classico con tre diversi indirizzi ed un liceo scientifico con due indirizzi."}
{"id": "689051", "revid": "1305772", "url": "https://it.wikipedia.org/wiki?curid=689051", "title": "Contea di Scott", "text": "Contea di Scott o Scott County \u00e8 la denominazione delle seguenti contee degli Stati Uniti:"}
{"id": "689054", "revid": "2084998", "url": "https://it.wikipedia.org/wiki?curid=689054", "title": "Luj\u00e1n de Cuyo", "text": "Luj\u00e1n de Cuyo \u00e8 una citt\u00e0 della provincia di Mendoza, in Argentina, capoluogo del dipartimento omonimo. \u00c8 situata ad un'altitudine di 820 m s.l.m., 18\u00a0km a sud-est di Mendoza ed ha una popolazione di circa 90.000 abitanti. Fa parte dell'area metropolitana di Mendoza (la \"Gran Mendoza\"). In questa citt\u00e0 \u00e8 nato Cristian Lucchetti, portiere italo-argentino del Club Atl\u00e9tico Banfield."}
{"id": "689057", "revid": "144796", "url": "https://it.wikipedia.org/wiki?curid=689057", "title": "Abbiategrasso", "text": "Abbiategrasso (\"Biagrass\" o \"Biegrass\" in dialetto locale, : o , \"Biaa\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia, situato a circa 29 chilometri a sud-ovest dal Duomo di Milano, centro cittadino del capoluogo.\nGeografia fisica.\nTerritorio.\nIl territorio di Abbiategrasso \u00e8 interamente compreso nel Parco lombardo della Valle del Ticino; l'abitato di Abbiategrasso sorge a cavallo del ciglio del dislivello formato dalla valle del Ticino e lungo la \"linea dei fontanili\", la quale divide l'alta Pianura Padana dalla bassa Pianura Padana.\nIl territorio abbiatense giunge fino alle sponde del fiume Ticino ed \u00e8 attraversato dai Navigli nell'area della frazione di Castelletto Mendosio da dove il Naviglio Grande si stacca a formare il Naviglio di Bereguardo.\nPur non essendo fortemente popolato, \u00e8 il comune con la superficie pi\u00f9 vasta nella citt\u00e0 metropolitana dopo il capoluogo.\nClima.\nIl clima di Abbiategrasso \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nL'origine del nome Abbiategrasso ha radici profonde nella lingua celtica e quella latina, che per mezzo di traslitterazioni e crasi portarono al nome odierno.\nLa radice del nome Abbiategrasso potrebbe derivare dal celtico \"Abia\" (\"acqua\") + \"atis\" (desinenza toponomastica), per cui la traduzione sarebbe \"Luogo d'acqua\", nome che avrebbe origine quindi dalle caratteristiche del luogo, poich\u00e9 Abbiategrasso, oltre a sorgere a meno di una decina di chilometri dal Ticino, sorge sulla cosiddetta Linea dei Fontanili, ovvero il punto in cui tutti i corsi sotterranei che caratterizzano l'alta Pianura Padana riemergono a livello del suolo, formando numerosi rivoli.\nIl periodo di dominazione romana vide la latinizzazione delle popolazioni presenti sul territorio dell'abbiatense, tra cui la trib\u00f9 di Galli che ivi era insediata e che prese il nome di \"Gens Abia\" o \"Avia\", il cui nome deriverebbe appunto dal celtico.\nIl nome latinizzato divenne probabilmente \"Habiate\"; infatti risale al 1304, in piena epoca medievale, un documento che si riferisce all'abitato come \"Habiate qui dicitur Grassus\", un titolo, quello di \"grassus\", dovuto al fatto che il borgo sorgeva su quella che veniva chiamata la \"valle grassa\", ovvero la valle fertile.\nSuccessivamente i due nomi furono uniti e italianizzati nell'attuale nome di Abbiategrasso.\nStoria.\nDalle origini al medioevo.\nLa zona dell'Abbiatense, come tutta la pianura padana occidentale, fu abitata fin dall'Et\u00e0 del bronzo da trib\u00f9 liguri, celtiche o celto-liguri quali gli Insubri, cui seguirono a partire dal IV secolo a.C. le popolazioni galliche provenienti da oltralpe. Un forte impulso alla crescita giunse per\u00f2 solo in epoca romana, come testimoniano i ritrovamenti avvenuti nelle cascine del territorio ed in particolare alla cascina Pestagalla, dove nel 1954/1955 \u00e8 stata rinvenuta una grande necropoli con 270 tombe di cremati, stanziati in una comunit\u00e0 agricola locale. Gran parte di questi antichi insediamenti sorgevano sulla via mercantile (\u201cStrada Mercatorum\u201d, oggi Strada Mercadante) che scorreva parallela al fiume Ticino. Il Parodi, in una sua relazione sulla storia di Abbiategrasso, sostiene addirittura che nel celebre scontro sul Ticino tra Annibale ed i Romani, genti di Ozzero e di Abbiategrasso avessero preso parte alla battaglia, schierandosi con i celti.\nL'economia era quindi basata principalmente sull'agricoltura, con la coltivazione di cereali, la produzione di vino e olio e l'allevamento di bestiame. In epoca romana il territorio di Abbiategrasso era attraversato da un'importante strada romana, la \"via Gallica\". Alla caduta dell'Impero Romano d'Occidente il territorio sub\u00ec le invasioni celtiche, fino allo stanziamento dei Longobardi, e successivamente anche le razzie delle trib\u00f9 ungare tra la fine del IX secolo e l'inizio del X secolo. Nel 1034 Abbiategrasso era gi\u00e0 possedimento dell'arcivescovo di Milano, che fece costruire un avamposto difensivo, distrutto nel 1162 durante la calata in Italia di Federico Barbarossa.\nNegli anni successivi il borgo si svilupp\u00f2 non pi\u00f9 solamente intorno alla chiesa di San Pietro, ma anche verso sud, dove nei pressi dell'attuale chiesa di Santa Maria Vecchia sorgeva un piccolo castello. Quest'ultimo abitato divenne il principale centro di riferimento, mentre il borgo pi\u00f9 antico continu\u00f2 a crescere con una certa autonomia, ravvisabile urbanisticamente ancora oggi. A partire dal XII secolo, Abbiategrasso pass\u00f2 sotto la direzione territoriale e spirituale della Pieve di Corbetta.\nL'epoca viscontea e sforzesca.\nNel 1277 Abbiategrasso divenne parte dei domini del contado della citt\u00e0 di Milano, passata sotto il governo dai Visconti, che qui iniziarono una serie di opere per fortificare il borgo, grazie in particolare all'opera di Matteo I Visconti, che esercit\u00f2 le funzioni di vicario generale per conto dell'imperatore Arrigo VII e di Galeazzo II Visconti che, in coreggenza con i fratelli, ottenne la gestione dei beni che comprendevano, tra gli altri, Vigevano ed Abbiategrasso. Bianca di Savoia, all'atto del suo matrimonio con Galeazzo II, ottenne dal consorte la signoria del borgo di Abbiategrasso e qui prese la propria dimora estiva, all'interno della primitiva rocca esistente in paese.\nA partire dal 1381 venne eretto il castello visconteo ancora oggi visibile e sempre al XIV secolo risale la citazione documentaria di tre porte cittadine, quella detta \"di San Pietro\", quella detta di \"San Martino\" e quella detta \"Nuova\", il che fa presumere che Abbiategrasso fosse gi\u00e0 dotata di un sistema murario articolato. Risale a questo periodo (1373, per concessione della stessa Bianca di Savoia) lo stemma cittadino, quando il borgo ottenne il potere giudiziario. \nNel 1405, per far fronte alle spese militari sostenute, il duca Giovanni Maria Visconti vendette per 11.000 fiorini d'oro la terra ed il castello di Abbiategrasso alla famiglia di Giovannolo da Vimercate, insieme a Ubertino da Ghiringhelli, Giacomo da Cardano, Giacomo Biglia e Martino Bianchi da Velate. Questi nuovi feudatari, ad ogni modo, detennero solo per breve tempo i possedimenti di Abbiategrasso, dal momento che nel 1411 la citt\u00e0 venne occupata dal condottiero Facino Cane, al servizio di Gian Galeazzo Visconti e poi di Giovanni Maria, prendendo quindi possesso di Alessandria, Piacenza e Pavia. Il feudo torn\u00f2 ai duchi di Milano, che lo passarono a Beatrice di Tenda, gi\u00e0 vedova di Facino Cane e moglie poi del duca Filippo Maria Visconti, la quale soggiorn\u00f2 spesso al castello sino al 13 settembre 1418, quando da qui venne trasportata verso il castello di Binasco, dove venne decapitata per tradimento.\nNel 1431 sost\u00f2 ad Abbiategrasso Bernardino da Siena, ospite del duca di Milano, che lo aveva molto in considerazione.\nNel 1450, alla presa di potere da parte di Francesco Sforza che abbatt\u00e9 la Repubblica Ambrosiana sorta dopo la morte dell'ultimo Visconti, Abbiategrasso gioc\u00f2 un ruolo fondamentale: mentre il condottiero Sforza teneva sotto assedio Milano, nell'impossibilit\u00e0 di attaccarla direttamente, decise di prenderla per sfinimento e quindi si accan\u00ec su Abbiategrasso dove, secondo quanto riportato anche da Pietro Verri nella sua \"Storia di Milano\", devi\u00f2 le acque che giungevano ai mulini e priv\u00f2 la metropoli milanese dei suoi rifornimenti esterni di grano.\nAd Abbiategrasso, dal suo matrimonio con Galeazzo Sforza nel 1468, risiedette la duchessa consorte Bona di Savoia e sempre qui, nel 1469, nacque il duca di Milano Gian Galeazzo Sforza.\nDalla caduta del dominio sforzesco all'epoca napoleonica.\nL'ultimo atto di interesse storico nel ducato di Milano riguardante la citt\u00e0 di Abbiategrasso risale all'8 marzo 1523, quando il duca Francesco II Sforza don\u00f2 met\u00e0 dei propri possedimenti e della rocca della citt\u00e0 al nobile Pietro Pusterla, decretando cos\u00ec la fine dell'interesse ducale per la corte abbiatense.\nNella primavera del 1524 l'imperatore Carlo V, che aveva ereditato il ducato di Milano alla morte dell'ultimo duca, sconfisse le armate francesi (che vantavano le medesime pretese sul milanese) nella battaglia di Romagnano. Il contingente francese si ritir\u00f2 nella rocca di Abbiategrasso con a capo l'ammiraglio Guillaume Gouffier de Bonnivet. Abbiategrasso venne cinta d'assedio dalle truppe degli imperiali, che costrinsero i francesi a ritirarsi verso il Piemonte e da li in Francia. Lo stesso imperatore Carlo V entr\u00f2 in Abbiategrasso il 14 marzo 1533 sulla via per raggiungere e prendere possesso del ducato di Milano.\nIl Ducato di Milano pass\u00f2 quindi sotto l'influenza e l'occupazione spagnola, che fece dapprima rafforzare le mura e poi demolire il castello di Abbiategrasso, che ormai aveva perso la propria funzione strategica con l'entrata in uso della polvere da sparo. La demolizione della struttura fu ad ogni modo solo parziale: il castello visconteo venne ridotto a semplice casa nobiliare, per poi tornare di uso pubblico a met\u00e0 dell'Ottocento.\nIl 30 marzo 1570 San Carlo Borromeo, all'epoca arcivescovo di Milano, decise di erigere la chiesa di San Pietro di Abbiategrasso al rango di parrocchia ed il 2 aprile 1578 la proclam\u00f2 prepositurale, distaccandola quindi dal secolare legame che stringeva la citt\u00e0 di Abbiategrasso e la sua chiesa alla Pieve di Corbetta ed andando a costituire la Pieve di Abbiategrasso, comprendente anche le parrocchie suburbane e di Castelletto Mendosio. Nell'ottobre del 1604 il borgo ricevette in visita pastorale anche il cardinale Federico Borromeo.\nNel 1707 Abbiategrasso pass\u00f2 sotto il controllo austriaco, cui rest\u00f2 soggetto fino al 1859, dopo un'intensa attivit\u00e0 risorgimentale. Nel 1786 Abbiategrasso fu inserita nella provincia di Pavia e poi nel dipartimento del Ticino.\nAbbiategrasso dal Risorgimento al Regno d'Italia.\nDopo la fine del periodo napoleonico, Abbiategrasso venne coinvolta direttamente negli avvenimenti della Prima guerra d'indipendenza italiana, dapprima accogliendo Giuseppe Mazzini come profugo presso la residenza estiva del nobile Gaspare Stampa e poi con la vicenda del patriota Serafino Dell'Uomo, tragicamente ucciso ad Abbiategrasso ed ivi sepolto.\nCon il passaggio al Regno d'Italia Abbiategrasso si svilupp\u00f2 anche dal punto di vista industriale e la sua crescita venne accompagnata dall'edificazione di un ospedale nel 1882, di un imponente cimitero e di nuove scuole. Abbiategrasso divenne capoluogo di un circondario della provincia di Milano.\nNel 1869 venne aggregato ad Abbiategrasso il soppresso comune di Castelletto Mendosio.\nNel 1870 fu aperta la linea ferroviaria Milano - Mortara, che provoc\u00f2 il declino del trasporto fluviale sui Navigli. Ad Abbiategrasso fu costruita una stazione ferroviaria grazie al contributo dei commercianti locali, che si autotassarono per far s\u00ec che il tracciato della linea ferroviaria passasse per il comune.\nIl 31 marzo 1932 Abbiategrasso fu insignita del titolo di citt\u00e0.\nSimboli.\nAbbiategrasso \u00e8 uno dei pochi comuni rurali che possieda un suo stemma gi\u00e0 dal 1400, forse perch\u00e9 aveva ottenuto il potere di emettere sentenze in materia giudiziaria sin dal 1373, per le cause civili, e dal 1437 per quelle penali. Il pi\u00f9 antico stemma che si ricordi risale al XV secolo ed \u00e8 stato rintracciato su un marchio a secco riprodotto su un documento cartaceo in cui si vede San Pietro, antico protettore della citt\u00e0, che sostiene uno scudo in cui campeggia un leone rampante. Il primo stemma a colori della citt\u00e0 \u00e8 stato invece rintracciato su una bolla di papa Paolo III del 24 aprile 1544 in cui \u00e8 rappresentato un leone rampante di rosso, senza corona, su un campo di colore argento. L'ultima sua trasformazione risale al decreto di riconoscimento del 19 maggio 1930 quando, variati gli smalti, il leone \u00e8 stato sormontato da una corona all'antica d'oro.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente nel comune era di persone, pari al 13,07% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLe nazionalit\u00e0 maggiormente rappresentate sono:\nGeografia antropica.\nSecondo l'ISTAT, il territorio comunale comprende il centro abitato di Abbiategrasso e le localit\u00e0 di Baraggetta, Bellotta, Case Popolari, Cavallotta, Cittadina e Castelletto Mendosio.\nMonumenti e luoghi d'interesse.\nArchitetture religiose.\nConvento dell'Annunciata.\nMeta immancabile per i turisti alla ricerca delle tracce di Leonardo da Vinci a Milano e in Lombardia, Il quattrocentesco Convento dell'Annunciata, restaurato nel 2006\n\u00e8 senza dubbio il gioiello artistico della citt\u00e0. I suoi affreschi rinascimentali di scuola Leonardesca sono tra i meglio conservati di tutta la provincia a sud ovest di Milano. L'abside \u00e8 interamente decorata Voluto da Galeazzo Maria Sforza a seguito di un voto formulato nel 1466 per essere miracolosamente scampato a un agguato militare, venne destinato all'ordine religioso dei Minori Osservanti, particolarmente caro alla madre Bianca Maria. Dopo la soppressione del 1810 per due secoli la chiesa ha subito consistenti trasformazioni: da ospedale a deposito a fabbrica ad abitazione nel '97 con gravi problemi igienici, sociali e conservativi. Poi nel 2003 la sottoscrizione da parte delle amministrazioni comunali, provinciali e regionali, dell'Universit\u00e0 degli Studi di Milano e dell'Agenzia del Demanio di un accordo di programma per il restauro e il recupero dell'edificio - condotto da Pinin Brambilla Barcilon la celeberrima restauratrice che intervenne sull'Ultima Cena di Leonardo da Vinci-, che ha portato ad una sorprendente scoperta: il ritrovamento di un intero ciclo di affreschi sulle pareti dell'abside della chiesa con le Storie della Vergine, datato 1519 (anno di morte di Leonardo da Vinci) e firmato dal pittore caravaggino Nicola Mangone detto il Moietta, grande artista di scuola Leonardesca autore anche dei celebri affreschi del tramezzo di San Bernardino della citt\u00e0 di Caravaggio. Lo stesso Moietta \u00e8 anche autore di parte degli affreschi delle pareti e della volta del refettorio del Convento dell'Annunciata. \nChiesa di San Bernardino.\nLa chiesa di San Bernardino costituisce in Abbiategrasso un esempio notevole del barocco lombardo del XVII secolo, dopo i restauri ed i rifacimenti eseguiti dalla struttura dall'architetto Francesco Maria Richini.\nLa chiesa venne originariamente eretta nel XV secolo in onore di San Bernardino che la tradizione vuole essere stato accolto in citt\u00e0 nel 1431. Col tempo si sent\u00ec la necessit\u00e0 di realizzare una chiesa pi\u00f9 grande che potesse accogliere un numero sempre maggiore di fedeli e per questo motivo venne steso un nuovo progetto dall'arciprete del duomo di Milano ed architetto Alessandro Mazenta, perfezionato poi dal Richini, la cui prima pietra venne posta il 30 agosto 1614. I lavori si protrassero in vari stadi: nel 1686 venne progettato e realizzato il coro, mentre il campanile venne eretto solo nel 1717.\nLa chiesa dispone ancora oggi di una pianta rettangolare, caratterizzata da una facciata tipicamente barocca sempre progettata dal Richini, decorata con lesene, statue e ornamenti architettonici che arricchiscono l'impatto visivo dello spettatore sulla chiesa. L'interno \u00e8 invece contraddistinto da un'unica navata con una volta a botte, decorata con stucchi e marmi, mentre l'altare risale all'inizio del XIX secolo. Sul medesimo si trova una nicchia con una statua raffigurante la Vergine del Rosario, opera dello scultore Grazioso Rusca, risalente al 1820.\nL'organo posto in controfacciata \u00e8 opera dei celebri fratelli Prestinari di Magenta (Mi) e fu costruito nel 1853 col numero d'opus 280. Lo strumento, in disuso dagli anni sessanta del secolo scorso \u00e8 oggi inutilizzabile ed in attesa di restauro.\nChiesa di San Rocco.\nL'edificio in origine affacciato sul Naviglio Grande di Abbiategrasso nel punto in cui venne derivato il Naviglio di Bereguardo, venne costruita dalla popolazione abbiatense in adempimento di un voto fatto per mettersi sotto la protezione di San Rocco durante la peste del 1630. I lavori terminarono nel 1632 quando venne consacrata la mensa. La chiesa ottenne una notevole donazione nel 1663 grazie al possidente Galeazzo Tarantola che qui stabil\u00ec con legato testamentario una cappellania a nome della sua famiglia.\nA livello architettonico, la chiesa presenta una facciata leggermente arretrata rispetto all'allineamento degli adiacenti edifici, sull'attuale viale Mazzini, e si presenta divisa in due ordini e coronata da timpano, \u00e8 ornata ai lati del portone da nicchie con statue di santi. L'edificio \u00e8 a navata unica di pianta quasi rettangolare con muri perimetrali in laterizio a mattoni pieni a vista. Elemento caratteristico \u00e8 il campanile in muratura rimasto incompleto e con soli due muri perimetrali. La navata della chiesa \u00e8 coperta con volte a botte semplici e lunettate in muratura, il presbiterio con volta a crociera a sesto ribassato. La copertura \u00e8 a tetto semplice a due falde simmetriche sulla navata e a tre falde a padiglione sopra il presbiterio, con capriate in legno. Il manto \u00e8 in coppi di laterizio. L'interno conserva un'interessante pala d'altare. L'organo, in attesa di restauro, venne costruito da Luigi Bernasconi di Varese nel 1893.\nChiesa di San Pietro.\nIl complesso \u00e8 costituito dalla chiesa, con annessa cappella della Madonna, battistero e locali deposito, e a destra dell'abside, dall'alto campanile barocco. I muri perimetrali sono in laterizio a mattoni pieni a vista nella chiesa e intonacati esternamente nel campanile. Le strutture orizzontali nella chiesa sono costituite da volte e cupole in muratura e da solai in laterocemento, mentre nel campanile vi sono alcuni solai in legno e altri in laterocemento. La copertura della chiesa \u00e8 mista a falde e a padiglione con colmi differenziati e manto in coppi di laterizio; il cupolone \u00e8 coperto da tetto a pianta circolare con forma a cono in lastre di rame. Elemento caratteristico del campanile \u00e8 la copertura a bulbo in rame. All'interno \u00e8 conservato un pregevole organo realizzato nel 1821 dai celebri fratelli Serassi di Bergamo con numero d'opus 391. Lo strumento \u00e8 stato restaurato nel 1996 dalla famiglia Mascioni di Cuvio (Va).\nChiesa.\nEdificio a tre navate a pianta poligonale con abside, battistero e cappelle laterali. Elemento significativo \u00e8 la cappella della Madonna sul lato sinistro rispetto all'ingresso: \u00e8 una struttura a pianta centrale composta da un quadrato circoscritto ad un ottagono. L'intero bene ha muri perimetrali in laterizio a mattoni pieni a vista sui prospetti esterni e intonacati su quelli interni. Pilastri in muratura a mattoni pieni intonacati dividono le tre navate e colonne in granito delimitano la navata centrale dall'abside e dall'ingresso. Le strutture orizzontali sono costituite da volte e cupole in muratura e da solai in laterocemento. La copertura \u00e8 mista a falde e a padiglione con colmi differenziati e manto in coppi di laterizio; il cupolone \u00e8 coperto da tetto a pianta circolare con forma a cono in lastre di rame.\nCampanile.\nEdificio a pianta quadrata con murature in laterizio a mattoni pieni. Le strutture orizzontali sono per la maggior parte costituite da solai ad orditura semplice in legno. Due piani hanno solai in laterocemento. La copertura \u00e8 a bulbo in lastre di rame.\nChiesa di San Gaetano.\nLa chiesa di San Gaetano \u00e8 la pi\u00f9 recente delle chiese di Abbiategrasso e si trova sottoposta alla parrocchia di Santa Maria Nuova.\nLa struttura venne inaugurata nel 1955 assieme all'oratorio annesso, dopo alcuni anni di lavoro guidati dall'architetto progettista Galesio.\nIl progetto interno si articola su tre navate, di cui la centrale di dimensioni maggiori, mentre l'area absidale \u00e8 stata recentemente completata con l'aggiunta di una grande vetrata di fattura moderna raffigurante la \"Resurrezione di Cristo\" su disegno di Don Domenico Sguaitamatti, abbiatense. Nelle navate laterali si trovano due statue, l'una dedicata alla Madonna che tiene in braccio il divino Bambino e l'altra dedicata a San Gaetano, realizzate dallo scultore Ferdinando Perathoner. Altra statua si trova sul fondo della chiesa e rappresenta San Padre Pio da Pietrelcina.\nNella parte finale della navata di destra si trova anche una piccola cappella un tempo utilizzata come sacrestia che oggi viene utilizzata come luogo di ritrovo spirituale, mentre tutto attorno alle mura della chiesa si trovano i ritratti dei dodici apostoli, opere realizzate da una serie di pittori abbiatensi in occasione del giubileo del 2000.\nChiesa di Sant'Antonio Abate.\nSituato nella frazione di Castelletto Mendosio, l'edificio a navata unica con pronao, due cappelle laterali, presbiterio, sacrestia e campanile (inglobato in parte nella chiesa e sacrestia). I muri perimetrali sono in muratura a corsi regolari in laterizio a mattoni pieni, mentre il pronao \u00e8 sorretto da quattro colonne in granito. Il corpo principale \u00e8 coperto da volte a botte e a crociera in muratura, il pronao da volta a schifo a pianta rettangolare e la sacrestia da volta a schifo lunettata. Il campanile ha invece alcuni solai in legno ad orditura semplice ed altri sono stati sostituiti in laterizio. La chiesa \u00e8 coperta con tetto a capanna a due falde asimmetriche e falde a padiglione sulle cappelle laterali, pronao e presbiterio. La struttura della copertura \u00e8 in legno con travi poggianti su muri e manto in coppi. Il campanile ha tetto a padiglione a pianta quadrata con manto in rame\nEx chiesa di Santa Maria Vecchia.\nLa chiesa di Santa Maria Vecchia era l'antica chiesa di Abbiategrasso. L'edificio, ancora persistente nel complesso, custodisce alcuni affreschi risalenti all'epoca rinascimentale, anche se il nucleo originale della chiesa \u00e8 riconducibile al XII secolo.\nLa chiesa, nel corso dei secoli, venne anche utilizzata a partire dalla prima met\u00e0 del Quattrocento dalle monache benedettine del Convento di Santa Maria della Rosa, fondato non lontano e sprovvisto di una propria cappella per i divini offici. Le monache per\u00f2 dovettero abbandonare presto questa tradizione in quanto cos\u00ec facendo si trovavano costrette a dover infrangere la regola della clausura per assistere quotidianamente alla messa. Per questo San Carlo Borromeo, nel corso di una visita pastorale in cui prese coscienza del problema, fece modificare la struttura dell'edificio e fece costruire una piccola chiesetta interna ad uso del convento, cambiando l'ingresso principale della struttura che venne completamente rivoltata, con l'altare in luogo dell'abside e viceversa.\nAlle riforme di Giuseppe II, sul finire del XVIII secolo, il convento venne chiuso e la chiesa sconsacrata, rimanendo tale per tutto il periodo napoleonico sino ai giorni nostri, quando la struttura \u00e8 stata affidata ad una scuola di danza. Importanti restauri sono stati compiuti nel 1972.\nIl complesso \u00e8 costituito dalla ex chiesa e dal campanile.\nChiesa.\nA pianta rettangolare, con un'unica navata a corpo doppio. \u00c8 riconoscibile, anche se oggi molto trasformata, l'antica struttura dell'edificio: si tratta di un'antica chiesa \"doppia\" conventuale divisa nella chiesa per il pubblico (ala est), con profonde nicchie nelle pareti e una \"cappella\" laterale, e in quella strettamente riservata alle monache (ala ovest), non pi\u00f9 percepibile. Elemento interessante \u00e8 la presenza della primitiva facciata della chiesa che divenne a seguito delle trasformazioni subite dall'edificio nei secoli l'elemento divisorio tra le due chiese. Le strutture verticali sono in mattoni pieni a vista sui prospetti esterni, intonacate e affrescate in quelli interni. In seguito agli interventi di restauro sono stati introdotti pilastri in cemento armato e nuovi tramezzi in laterizio. Le strutture orizzontali sono per la maggior parte nuove strutture in laterocemento, nello studio al piano terra il solaio, sorretto al centro da colonne in pietra, \u00e8 in legno. La copertura \u00e8 a due falde.\nCampanile.\nEdificio a pianta quadrata con murature in laterizio a mattoni pieni a vista. Internamente l'edificio non \u00e8 ispezionabile ma da dati forniti dal proprietario le strutture orizzontali risultano essere in legno mentre la copertura \u00e8 piana. Il campanile venne costruito, sulla base di un mattone datato dello stesso, nel 1408.\nArchitetture civili.\nCasa del Guardiano delle Acque\nEdificio di cui si hanno notizie fin dal 1618, qui risiedevano le massime autorit\u00e0 amministrative del Naviglio Grande, e qui venivano riscosse le gabelle delle imbarcazioni che si dirigevano a Milano, tranne quelle che portavano la scritta AUF (\"Ad Usum Fabricae\"), cio\u00e8 portavano il materiale riservato alla cattedrale metropolitana, l'attuale Duomo. Qui risiedevano il Camparo, il Commissario ed il Questore delle Acque. L'edificio non presenta particolari decorazioni artistiche, ma rappresenta un eccellente esempio di architettura funzionale-amministrativa tardo Rinascimentale del Ducato di Milano. Oggi giace in stato di abbandono, in attesa di riqualificazione.\nCasa Albini.\nIl quattrocentesco edificio a tre piani, caratterizzato dalla presenza di due finestre ad arco acuto, \u00e8 situato in pieno centro storico all'angolo tra le attuali via Teotti e piazza Golgi. Come testimoniano le ricerche compiute da M. Comincini, nel '500 esso appartenne alla famiglia Pianca, prima di venire frazionato, nel 1589 in quattro parti ed assegnato ad altrettanti eredi. L'edificio era costituito da botteghe al piano terreno e da abitazioni con locali al piano superiore; nella corte era presente una conceria di pellami. I numerosi passaggi di propriet\u00e0 e le frequenti ristrutturazioni subite dall'edificio nel corso dei secoli, due delle quali documentate nel 1705 e nel 1787, hanno profondamente alterato l'originaria volumetria del palazzo, lasciando traccia nella curiosa facciata che con le sue luci a vari livelli maschera la reale successione dei piani. Il restauro compiuto alla fine degli anni settanta ha permesso il recupero di un edificio del nucleo quattrocentesco del centro.\nCasa Paquet.\nSituato lungo il viale Mazzini, nella zona periferica in prossimit\u00e0 dell'incrocio con la strada statale per Vigevano, il palazzo a due piani, si sviluppa intorno ad una corte stretta ed allungata (divisa da un muro aperto da un cancello). Come emerge dalla documentazione catastale settecentesca, presso l'edificio, prospettante allora la Ripa del Naviglio di Abbiategrasso, si trovava una fonderia per la lavorazione dei metalli. Decaduto e manomesso per ricavare modesti alloggi, il palazzo presenta una facciata caratterizzata da una grande edicola sacra con cornice ovale in rilievo e conserva ancora le tracce delle cornici mistilinee settecentesche in malta che decoravano le finestre. Sulla corte si affacciano ballatoi in pietra con modeste ringhiere in ferro; il lato meridionale \u00e8 ornato da una coppia di nicchie, originariamente dipinte e destinate forse a contenere piccole statue ornamentali.\nLavatoi Pubblici sulla Roggia Cardinala.\nDisposti lungo la roggia Cardinala nella zona sud ovest dell'abitato, i lavatoi pubblici tramandano la testimonianza di un'antica e diffusa consuetudine scomparsa a partire dal secondo dopoguerra. Costituiti da una serie di vasche e di lastre in pietra inclinate, allineate lungo la sponda del canale, i lavatoi venivano utilizzati per lavare con le acque della roggia.\nPalazzo Annoni.\nEdificio composto da due corpi di fabbrica: uno prospiciente su strada (avancorpo) e l'altro, il principale, sul cortile interno. Quest'ultimo \u00e8 chiuso sui due lati liberi da muro di cinta con disegno che richiama quello dei prospetti. L'edificio principale, a pianta rettangolare con due bracci lievemente aggettanti verso il cortile, ha muri perimetrali in laterizio e portico con colonne binate al piano terra. Elementi caratteristici sono le scale, collocate nei bracci sul cortile: ad est uno scalone monumentale e ad ovest una scala a chiocciola girante a pozzo. Le strutture verticali sono in laterizio. I solai nell'intero bene sono in parte in legno con orditura primaria e secondaria e in parte sono stati sostituiti con nuove strutture in laterocemento. Il piano cantinato \u00e8 coperto da volta a botte. Il piano cantinato \u00e8 coperto da volta a botte. La copertura del corpo principale \u00e8 a tetto con falde a leggio asimmetriche, mentre nel corpo su strada \u00e8 a tetto.\nPalazzo Arconati.\nEdificio a pianta rettangolare con muri perimetrali in laterizio e portico con colonne binate al piano terra parzialmente tamponato. I solai sono in legno con orditura primaria e secondaria, una sala ad ovest al piano terra \u00e8 coperta da volta alla toscana affrescata; l'androne d'ingresso \u00e8 voltato con volta a botte unghiata e decorata. La copertura \u00e8 a tetto semplice a padiglione con capriate lignee e travatura su muri. Il manto \u00e8 in coppi di laterizio con alcuni inserti di lastre ondulate in pvc per far filtrare luce al corridoio sottostante.\nPalazzo Castoldi.\nIl palazzo seicentesco, a due piani, prospettante sull'asse centrale di corso Italia, presenta una sobria facciata caratterizzata da un piatto bugnato al piano terreno, occupato da negozi, e da cinque aperture al piano superiore, dove al centro, sopra il portale, si apre un balcone in ferro battuto. L'androne introduce alla corte quadrata a ciottoli, porticata sul lato meridionale, su cui prospetta, in asse con il portale esterno, il corpo padronale, lievemente pi\u00f9 alto delle ali laterali, a cui era raccordato da volute barocche, e aperto al piano terreno da tre (quattro in origine) porte-finestre con cornici tardo seicentesche in malta simili a quelle delle quattro finestre del piano superiore. Sul retro del corpo principale, protetto da un alto muro, si trova ancora il giardino del palazzo. Abitato in parte dai proprietari, l'edificio \u00e8 suddiviso in appartamenti d'affitto con negozi sulla strada.\nPalazzo Cattaneo Scaiola.\nIl palazzo, articolato intorno a due cortili e completato da un piccolo giardino interno, prospetta con la lunga facciata asimmetrica, composta da un corpo a due piani e da un fabbricato pi\u00f9 corto e arretrato, alto tre piani, sul centrale corso Matteotti. L'edificio appartiene alla tipologia dei palazzi urbani, anche se venne a lungo utilizzato dai Cattaneo solo come casa di villeggiatura. La facciata in stile barocchetto \u00e8 ornata da quattro balconcini in ferro battuto retti da conchiglie in stucco, mentre le finestre recano cornici in malta con ghiera in chiave e architrave curvilineo. Il corpo arretrato pi\u00f9 alto presenta invece un balcone diverso a s\u00e9 stante. Dal grande portale, scentrato verso Ovest, si accede al primo cortile quadrato, aperto da portici sui lati meridionale e occidentale, adiacenti all'ingresso, con soffitti a cassettoni lignei.\nPalazzo Cittadini Stampa.\nSituato nella frazione di Castelletto Mendosio, l'edificio \u00e8 costituito da un corpo di fabbrica a pianta rettangolare e da un altro a pianta irregolare prospiciente un lato del cortile, destinato in origine al ricovero di carrozze. Si sviluppa su tre piani fuori terra con giacitura parallela al Naviglio Grande sul quale prospetta con la facciata principale. In pianta l'edificio \u00e8 strutturalmente diviso in senso trasversale in tre parti di uguale lunghezza di cui quella centrale accoglie l'androne d'ingresso formato dal passaggio carrabile centrale e dal portico aperto verso il cortile. Presenta muri portanti a tessitura omogenea in laterizio e due colonne in granito rosa di Baveno sul lato sud. Si struttura in piano terra, piano nobile e secondo piano composti da solai in legno ad orditura doppia, assito, massetto e pavimentazioni in cotto. La facciata \u00e8 semplice e lineare, con tre ordini di finestre con cornici in intonaco uguali al piano terra e al primo piano, pi\u00f9 basse all'ultimo piano.\nPalazzo Confalonieri.\nPalazzo tardo seicentesco a due piani prospettante con la facciata principale scandita da due ordini di finestre con cornici ornamentali in malta sull'omonima via del centro storico, si sviluppa con pianta ad U intorno ad una corte alberata, delimitata ad ovest da un muro confinante con l'area dell'antico fossato visconteo. Il porticato che si apriva originariamente intorno alla corte quadrangolare \u00e8 stato in seguito chiuso da ampie vetrate.\nPalazzo Comunale.\nEdificio a pianta irregolare a U si affaccia con uno dei bracci parallelamente sulla piazza antistante, aprendosi al piano terra con il portico. Presenta muri portanti a tessitura omogenea in laterizio e una colonna in granito sul lato del cortile interno. Si struttura in piano terra, piano nobile e secondo piano composti da solai in legno ad orditura doppia e volte a crociera. La torre soprastante \u00e8 suddivisa in cinque piani con volte a botte. La copertura \u00e8 mista a padiglione e a capanna con orditura semplice in legno con puntoni poggianti sul muro di spina e sui muri perimetrali con manto di copertura in coppi di laterizio sovrapposti. Sopra l'androne che conduce al cortile si trova un pregevole balcone in pietra intagliata, sormontato da uno stemma e da ornamenti tardobarocchi in pietra scolpita.\nPalazzo Conti.\nL'edificio a due piani con mezzanino superiore, esistente gi\u00e0 nel settecento, presenta una facciata ritmata da tre balconi con porte finestre ornate da cornici sporgenti e aperta da un androne centrale comunicante con un portico, aperto sul lato occidentale della corte. Particolarmente interessante lo scalone interno, accessibile dall'androne, ornato alle pareti da busti ottocenteschi in stucco ad altorilievo, raffiguranti le quattro stagioni, e decorato da motivi pittorici.\nPalazzo Corio.\nIl palazzo prospetta con l'imponente facciata (lunga circa 43 metri), lasciata in cotto senza intonacatura, direttamente su viale Mazzini, l'originale ripa del Naviglio di Abbiategrasso. La facciata esterna presenta un elegante portone d'ingresso, inquadrato da un doppio ordine di lesene e dal marcapiano, che corre su tutto il fronte, e sovrastato da un balcone barocco in ferro battuto, pi\u00f9 importante delle due coppie di balconcini ai lati. Sopra l'androne d'accesso, ai fianchi del balcone centrale, due specchiature ribassate con angoli curvilinei valorizzano la parte mediana della facciata. Il corpo padronale \u00e8 animato verso la corte da colonne con archi ribassati e volte a crociera, che si connette all'ala laterale con due campate di luce minore, separate da un pilastro con lesene che, continuando al piano superiore, formano un interessante motivo decorativo. Notevole \u00e8 anche lo scalone a tenaglia, accessibile dal porticato, con parapetto in ferro battuto.\nPalazzo Pravedoni Losa.\nIl palazzo a tre piani, costituito da negozi al piano terra e abitazioni al piano superiore si sviluppa intorno ad una stretta corte, prospettando con la facciata principale su corso Matteotti in pieno centro. La facciata aperta al centro da un portone sormontato da un grande balcone con balaustra in ferro battuto \u00e8 scandita ai piani superiori da una sequenza di aperture ornate da cornici in malta, completate da parapetti in ferro battuto all'ultimo piano. La corte \u00e8 delimitata a sud da un muro coronato all'estremit\u00e0 da volute di raccordo alle ali laterali e aperto al centro da un arco con timpano arrotondato, su cui \u00e8 scolpito uno stemma dipinto della famiglia Pravedoni.\nPalazzo Sacchei.\nEdificio a pianta regolare a C chiusa da un basso corpo trasformato negli anni sessanta in box e abitazione ma in origine occupato da stalle e scuderie. L'edificio si struttura in tre piani fuori terra e cantinato sul lato verso strada e in piano terra e primo piano nei lati sul cortile. I muri perimetrali sono in muratura a tessitura omogenea in laterizio a mattoni pieni intonacati. Gli orizzontamenti sono in legno, in parte rinforzati da putrelle in ferro, in parte sostituiti da solai in laterocemento e in parte ribassati con pannelli in compensato. La copertura \u00e8 a padiglione con struttura in legno ad orditura semplice con puntoni poggianti sul muro di spina e sui muri perimetrali; il manto \u00e8 costituito da lastre ondulate in fibrocemento con sovrapposti coppi in laterizio.\nPalazzo Sala Cocini.\nL'ingresso sulla strada \u00e8 sottolineato da due avancorpi barocchi, a due piani con pianta trapezoidale e segnati da cornici e lesene, collegati tra loro da due muri curvi a esedra che inquadrano I pilastri bugnati del cancello. Oltre il cortile quadrangolare, con muri laterali a risalti architettonici (coronati un tempo da busti e statue ornamentali in pietra), sorge il corpo padronale della villa, a tre piani, caratterizzato da un portico sporgente al centro, con sovrastante terrazzo, sorretto da quattro colonne con alte basi e capitelli ionici architravati. Il piano terreno \u00e8 ritmato, tra una finestra e l'altra, da lesene che portano un profondo cornicione, mentre il primo piano \u00e8 scandito soltanto da grandi finestre, simili a quelle inferiori e decorate da analoghe cornici in malta.\nPalazzo Taccani.\nIl palazzo a due piani, articolato intorno alla corte quadrata, \u00e8 costituito da un corpo principale porticato, caratterizzato sul lato esterno da un balcone centrale in ferro battuto recante la lettera iniziale G. Sul retro, oltre un secondo androne in asse con il portone sulla strada. si trova una piccola area verde confinante ad ovest con l'antico fossato visconteo. Abitato fino a pochi decenni dalla famiglia dei proprietari, l'edificio \u00e8 stato poi frazionato in diversi appartamenti.\nScuola Elementare Umberto e Margherita di Savoia.\nArticolata intorno a due cortili, aperti a U verso ovest, e prospettante con una lunga facciata sul viale di circonvallazione, la costruzione scandita da tre ordini di grandi finestre e caratterizzata da un paramento murario di piatto bugnato al piano terreno, rientra nella tipologia dell'edilizia scolastica di inizio secolo.\nVilla Castoldi.\nLa villa prospetta con la facciata principale, imponente ed aggraziata, direttamente su via E. De Amicis, nella zona sviluppatasi nel primo novecento a sud ovest del centro storico, poco distante dall'ospedale del paese. L'edificio, costruito probabilmente nel periodo tra le due guerre, \u00e8 costituito da un corpo centrale, tripartito e lievemente arretrato, con facciata scandita dal profilo di tre falsi archi ribassati al piano terreno a cui corrispondono al piano superiore tre arcate cieche alternate a doppie lesene, precedute da un parapetto ornamentale di colonnine in pietra. Nell'arco centrale si apre il portone di ingresso, affiancato da due aperture ad oculo con contorni mistilinei situate al centro delle false arcate laterali. Due altri corpi, posti alle estremit\u00e0 di quelli centrali, anch'essi tripartiti ma da semplici profili in falso bugnato, completano la costruzione circondata sul retro e ai lati da un ampio giardino, delimitato da un muro di cinta.\nVilla Kluzer.\nLa villa, con pianta a V composta da un corpo centrale e due ali disposte diagonalmente, simile ad un esagono dimezzato, risale probabilmente alla fine degli anni trenta. Venne costruita nella periferia sud ovest del paese, in una zona che consentiva all'edificio di essere al centro di una grande area ancora libera, trasformata a parco. La raffinatezza stilizzata degli elementi decorativi in stile eclettico, quali le cornici ornamentali delle aperture o il balcone e il sottarco della porta d'ingresso in ferro battuto, rivelano il gusto ricercato dell'epoca. La villa \u00e8 completamente circondata dal parco privato, accessibile da via Morandi all'angolo con via De Amicis, nella zona occidentale del centro abitato, tra il cimitero e l'ospedale.\nVilla Orsini.\nIl complesso si presenta nelle forme pi\u00f9 propriamente del palazzo urbano. \u00c8 costituito da un corpo a blocco lineare a due piani, da un piccolo cortile interno determinato in parte dal fianco di un recente palazzo addossato ad ovest della villa, e da un secondo cortiletto rustico sul quale danno i fabbricati di servizio. L'edificio padronale \u00e8 composto da due nuclei strettamente connessi al cui incrocio si colloca un corpo aggettante di servizio un tempo con funzione di ghiacciaia. Il corpo ad est d'origine tardo quattrocentesca ha strutture verticali in mattoni pieni a vista, l'altro ad ovest d'aspetto tardo barocco ha strutture verticali sempre in mattoni pieni ma intonacati. All'esterno l'aspetto \u00e8 molto severo e si evidenzia solo il portale a grosse bugne in pietra. Davanti all'ingresso della villa si apre un'esedra formata da specchi di muro ricurvo e da pilastri in laterizio a mattoni pieni intonacati, sormontati da elementi scultorei in arenaria.\nEsedra di Villa Orsini.\nDel muro di cinta che circondava l'antico giardino di Villa Orsini \u00e8 rimasta solo l'esedra d'innanzi all'ingresso. Formata da specchi di muro ricurvo e piastri in laterizio a mattoni pieni intonacati sormontati da elementi scultorei, \u00e8 oggi completamente snaturata dal suo contesto: negli anni novanta il giardino \u00e8 stato trasformato in parcheggio sotterraneo e a ridosso della costruzione \u00e8 stata costruita la rampa d'accesso.\nVilla Pionnio.\nLa costruzione si sviluppa intorno ad un cortile quadrato; verso l'interno il corpo prospettante la strada con l'androne d'ingresso reca ben visibili le tracce di un porticato originario, riconoscibile dalle colonne e dagli archi emergenti dalla muratura, mentre ancora esistente \u00e8 il portico sul lato orientale, con archi a sesto ribassato e colonne in pietra. Le ampie finestre al primo piano conservano ancora le cornici in malta con architravi cuspidate, di pregevole fattura, simili a quelle in parte asportate della facciata esterna.\nVilla Rusca Sanchioli.\nEdificio con pianta ad U si struttura su due piani fuori terra intorno al cortile centrale limitato sul fronte stradale da un muro di recinzione con portale centrale. L'indicazione iconografica dello schema a \"U\" trova una rispondenza solo parziale nell'architettura, risultando le due ali ad altezza ineguale e destinati a funzioni diverse. La volont\u00e0 di accentuare un asse di simmetria centrale, ortogonale al corpo principale, \u00e8 rimarcata dal portale parentesi nel muro che raccorda le due ali sulla strada, traforato da due aperture ellittiche. Le ali laterali sono aperte al piano terra da portico a tre fornici con robusti pilastri ottagonali. Dai porticati due androni conducono al parco. Nell'ala sinistra al piano terra \u00e8 collocata la cappella di Santa Maria degli Angeli, denunciata all'esterno solo dal semplice portone nel fronte sulla strada e da una cappuccina, collocata all'incrocio col corpo principale. Sull'angolo opposto \u00e8 collocata una torretta poco sporgente con belvedere.\nVilla Zanicotterra Bonetti.\nImmersa nel verde del circostante giardino, la villa fu costruita intorno al 1895 nella zona allora periferica ad ovest del centro storico oltre il tracciato dell'antico fossato visconteo. L'edificio a due piani a pianta rettangolare, presenta quattro fronti simmetriche, aperta al centro dal portone di ingresso, rivolti al giardino e preceduti da scalini e scandite da ampie finestre con cornici in malta, maggiormente sporgenti al primo piano.\nPortici di Piazza Marconi.\nInglobati nella cortina muraria dei palazzi soprastanti gli antichi portici sono scanditi sul lato orientale della piazza da grossi pilastri in pietra, sostenenti basse volte a crociera, mentre sul lato opposto sono ritmati da colonne in pietra con capitelli e travi a vista.\nEconomia.\nLa citt\u00e0 di Abbiategrasso si \u00e8 qualificata nel tempo come centro agricolo-industriale del sud-ovest del milanese. Nel comune si denotano attivit\u00e0 legate a tutti i settori produttivi: primario (cerealicultura, con particolare prevalenza per riso e mais), secondario (industrie alimentari, tessili, meccaniche ed elettroniche di una certa notoriet\u00e0 vi hanno stabilimenti o sedi) e terziario. Ad Abbiategrasso hanno sede la Mivar, storica azienda costruttrice di televisori, e il Gruppo BCS, realt\u00e0 nel settore delle macchine agricole.\nSolo il 16% del territorio comunale \u00e8 urbanizzato o urbanizzabile, mentre l'84% pu\u00f2 essere sfruttabile dall'attivit\u00e0 agricola.\nInfrastrutture e trasporti.\nStrade.\nAbbiategrasso \u00e8 un nodo stradale posto all'incrocio delle strade statali 494 e 526.\nFerrovie e tranvie.\nLa stazione di Abbiategrasso \u00e8 posta sulla linea Milano\u2013Mortara, servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1914 e il 1956 la citt\u00e0 rappresent\u00f2 inoltre il capolinea meridionale della tranvia Milano-Corsico-Abbiategrasso.\nMobilit\u00e0 urbana.\nIl collegamento automobilistico fra Abbiategrasso a Milano (Romolo M2 o Bisceglie M1) \u00e8 svolto dalla societ\u00e0 STAV.\nAmministrazione.\nSindaci durante la Repubblica Italiana.\nPCI\nNella cultura di massa.\nLa citt\u00e0 di Abbiategrasso \u00e8 citata nel videogioco \"\" nella campagna dedicata alla scalata al potere di Francesco Sforza, dove la citt\u00e0 svolge una parte durante l'assedio di Milano."}
{"id": "689058", "revid": "92723", "url": "https://it.wikipedia.org/wiki?curid=689058", "title": "Diocesi di Antequera, Oaxaca", "text": ""}
{"id": "689059", "revid": "304744", "url": "https://it.wikipedia.org/wiki?curid=689059", "title": "Eileen Heckart", "text": "Vinse il premio Oscar alla miglior attrice non protagonista nel 1973 per l'interpretazione in \"Le farfalle sono libere\".\nNel 1956 aveva gi\u00e0 ricevuto una candidatura al premio Oscar alla miglior attrice non protagonista per il film \"Il giglio nero\".\nDoppiatrici italiane.\nNelle versioni in italiano dei suoi film, Eileen Heckart \u00e8 stata doppiata da:"}
{"id": "689060", "revid": "1926649", "url": "https://it.wikipedia.org/wiki?curid=689060", "title": "Luis Su\u00e1rez (calciatore 1935)", "text": "Considerato uno dei migliori giocatori della sua generazione, ha esordito tra le file del di La Coru\u00f1a per poi trasferirsi al , dove ha vinto due edizioni del campionato spagnolo, della Coppa nazionale e della Coppa delle Fiere. Nel 1961 \u00e8 approdato all', con la quale ha conquistato tre campionati italiani nonch\u00e9 due Coppe dei Campioni e altrettante Coppe Intercontinentali. Sotto la guida dell'allenatore argentino Helenio Herrera, che lo aveva gi\u00e0 avuto alle sue dipendenze nel Barcellona, si \u00e8 affermato nel contempo come uno dei migliori registi del panorama internazionale venendo annoverato ancora oggi tra i massimi interpreti del ruolo nella storia del calcio. Ha concluso la carriera nel 1973 giocando per la .\nCon la maglia della nazionale spagnola ha collezionato 32 presenze e segnato 14 reti partecipando appunto alla vittoriosa edizione casalinga del .\nA livello individuale ha conquistato il Pallone d'oro 1960, divenendo il primo e unico spagnolo ad aggiudicarsi il prestigioso riconoscimento messo in palio da \"France Football\" (fatta eccezione per l'oriundo Alfredo Di St\u00e9fano).\nCaratteristiche tecniche.\nGiocatore.\nDapprima distintosi quale mezzala con una spiccata propensione al gol \u2014 fatto che il calciatore era solito ricondurre, in via scaramantica, al rovesciarsi del vino a tavola \u2014 fu successivamente arretrato in cabina di regia: pur senza risentirne in termini realizzativi, affin\u00f2 maggiormente la precisione in lanci utili ad innescare il contropiede.\nIn ragione delle capacit\u00e0 balistiche venne soprannominato \"Architetto\".\nCarriera.\nGiocatore.\nClub.\nEsordiente a livello professionistico nel 1953 con il Deportivo La Coru\u00f1a, si trasfer\u00ec al Barcellona nel 1954: in maglia catalana, sotto la guida di Helenio Herrera, si aggiudic\u00f2 tra l'altro la Coppa delle Fiere nel 1958 e 1960. Sempre nel 1960 fu eletto Pallone d'oro, riconoscimento riservato al miglior calciatore europeo dell'anno. Lo stesso Herrera, una volta accasatosi all'Inter, ne richiese espressamente l'ingaggio da parte dei nerazzurri nell'estate 1961: la cifra sborsata dalla societ\u00e0 milanese, vicina ai 300 milioni di lire, permise ai blaugrana di costruire un nuovo anello al Camp Nou. \nNel corso della seconda annata a Milano \u2014 dopo una stagione d'esordio caratterizzata dalla rete all'Atalanta al debutto, nonch\u00e9 da un infortunio al menisco apparso pi\u00f9 grave dell'effettiva entit\u00e0 \u2014 il \"Mago\" ne ridefin\u00ec la posizione in campo, facendone il pilastro della mediana: smessi i panni d'incursore, Su\u00e1rez divenne in breve tempo faro del centrocampo nella \"Grande Inter\". Con la squadra meneghina vinse 3 titoli nazionale oltre a 2 Coppe Campioni e altrettante Coppe Intercontinentali: la formazione perse invece il torneo 1963-64 nello spareggio con il Bologna, oltre alla finale di Coppa Campioni 1966-67 contro il Celtic in cui lo spagnolo fu rimpiazzato da Bicicli per infortunio.\nConcluse la carriera con un triennio alla Sampdoria, raggiungendo dal 1971 al 1973 l'obiettivo della salvezza con i liguri.\nNazionale.\nNazionale spagnolo dal 1957 al 1972, partecip\u00f2 ai Mondiali 1962 e 1966 vincendo inoltre l'Europeo 1964.\nAllenatore.\nDopo il ritiro dall'attivit\u00e0 agonistica, intraprese la strada di allenatore guidando nel 1973-74 il settore giovanile del Genoa: l'anno seguente rimpiazz\u00f2 Masiero (suo compagno di squadra in nerazzurro dal 1961 al 1963) proprio sulla panchina dell'Inter, chiudendo tuttavia il campionato 1974-75 con un deludente nono posto. \nAl timone dell'Under-21 iberica consegu\u00ec il miglior risultato in qualit\u00e0 di tecnico, aggiudicandosi il campionato europeo di categoria nel 1986 ai rigori contro i pari et\u00e0 italiani. Da selezionatore della rappresentativa maggiore guid\u00f2 invece le \"Furie Rosse\" ai Mondiali 1990, terminati con l'eliminazione contro la Jugoslavia negli ottavi di finale.\nDal gennaio al maggio 1992 assunse nuovamente la conduzione dell'Inter, rilevando il dimissionario Orrico: alla seconda parentesi da allenatore dei meneghini \u00e8 legata la vicenda di Desideri, posto fuori rosa per aver insultato l'iberico dopo un gol segnato al Napoli. Sul piano agonistico la stagione culmin\u00f2 nell'ottavo posto, con conseguente esclusione dalle coppe continentali.\nEntrato nei quadri dirigenziali della \"Beneamata\" a seguito dell'insediamento di Massimo Moratti alla presidenza nel febbraio 1995, nell'autunno del medesimo anno sedette \"pro tempore\" in panchina per rilevare l'esonerato Ottavio Bianchi in attesa dell'ufficialit\u00e0 di Roy Hodgson."}
{"id": "689063", "revid": "270833", "url": "https://it.wikipedia.org/wiki?curid=689063", "title": "Axel Merckx", "text": "Professionista dal 1993 al 2007, conta nel suo palmar\u00e8s una medaglia di bronzo nella prova in linea ai Giochi olimpici di Atene 2004, un titolo nazionale in linea e una vittoria di tappa al Giro d'Italia.\nCarriera.\nFiglio di Eddy Merckx, grande campione del ciclismo degli anni sessanta e settanta, debutt\u00f2 nel ciclismo nel 1993 con la Motorola. Nel corso della carriera vinse competizioni a tappe come il Tour de Wallonie ed il Tour de l'Ain, ed alcune gare in linea. Tra queste spicca il campionato nazionale belga nel 2000 e, nel corso dello stesso anno, l'ottava tappa del Giro d'Italia, ottenuta il 22 maggio nella Corinaldo-Prato grazie ad una fuga da lontano.\nIl 14 agosto 2004 si aggiudic\u00f2 inoltre la medaglia di bronzo nella prova individuale su strada ai Giochi Olimpici di Atene. Il 9 agosto 2007 annunci\u00f2 il ritiro dal ciclismo professionistico.\nDopo il ritiro si \u00e8 trasferito negli Stati Uniti: qui dal 2009 svolge il ruolo di general manager e direttore sportivo per il team Hagens Berman Axeon (gi\u00e0 noto in passato come Trek-Livestrong, Bontrager, Bissell e Axeon)."}
{"id": "689067", "revid": "1543377", "url": "https://it.wikipedia.org/wiki?curid=689067", "title": "Robbie Keane", "text": "Nel corso della sua carriera ha vestito le maglie di , , , , (con cui ha vinto una Coppa di Lega nella stagione 2007-2008), , , , , (con cui ha vinto 3 volte la MLS venendone eletto il miglior giocatore nel 2014) e . \nCon la nazionale irlandese, di cui \u00e8 stato capitano dal 2006 al 2016, detiene sia il record come miglior marcatore (68) che per il maggior numero di presenze (146) ed ha partecipato a un mondiale (2002) e due europei (2012 e 2016).\nIn carriera ha segnato 126 reti in Premier League, di cui 91 con la maglia del .\nBiografia.\nFiglio di Josh ed Ellie, Keane nacque a Tallaght (13 km da Dublino) nel 1980. Lasci\u00f2 la capitale irlandese per trasferirsi a Londra da adolescente. Ha una sorella e un fratello: Georgina e Gary che sono gemelli. Inoltre \u00e8 cugino di Jason Byrne, attaccante del Bray Wanderers che \u00e8 il secondo miglior marcatore nella storia del campionato irlandese di calcio. Importante sottolineare che non c'\u00e8 alcun legame di parentela tra Robbie e Roy Keane.\nSi spos\u00f2, dopo un fidanzamento di sei anni, il 7 giugno 2008 a Ballybrack con Claudine Palmer, ex-concorrente di \"Miss Ireland\" e laureata all'universit\u00e0 di Dublino. La coppia ebbe il primo figlio il 10 maggio 2009, un maschio di nome Robert Ronan Keane Jr. Cambridgenato all'ospedale di Dublino.\nKeane si dichiara tifoso del e del Liverpool, due squadre molto popolari in Irlanda. Ama i videogiochi, in particolare \"Sonic the Hedgehog\", mentre il suo film preferito \u00e8 \"Will Hunting - Genio ribelle\". Nel tempo libero ascolta musica di vari artisti, tra cui: Robbie Williams, Ronan Keating, Eminem e blink-182.\nKeane, che \u00e8 figlio del cugino del cantante leader degli Smiths Morrissey, \u00e8 anche noto per la sua abilit\u00e0 nel canto.\nKeane ha una Green Card, autorizzazione che consente ad uno straniero di risiedere negli Stati Uniti, in quanto calciatore della Major League Soccer.\nCaratteristiche tecniche.\nConsiderato uno dei pi\u00f9 forti giocatori irlandesi di sempre, se non il migliore in assoluto. Calciatore di talento, e carattere abbina qualit\u00e0 tecniche e atletiche. \u00c8 in grado di ricoprire tutte le posizioni della linea offensiva, sebbene sia solito giocare a sostegno di una punta di riferimento cercando di sfruttare gli inserimenti in profondit\u00e0; predilige essere libero di svariare per il campo senza mantenere una posizione fissa. \u00c8 in possesso di notevole velocit\u00e0, ha ottime geometrie nei passaggi e un tiro calibrato e preciso. Oltre ad essere un prolifico goleador, si distingue anche come buon uomo-assist.\nCon il passare degli anni ha mutato la propria posizione in campo: mentre agli inizi di carriera trovava la propria collocazione ideale dietro le punte, \u00e8 arrivato ad agire come attaccante vero e proprio, precisamente come seconda punta, pur mantenendo la peculiarit\u00e0 di poter essere schierato su tutte le postazioni offensive.\nCarriera da giocatore.\nClub.\nGli inizi e il Wolverhampton.\nInizi\u00f2 la carriera calcistica nella contea di South Dublin, nella scuola calcio del Crumlin United, dove il suo talento fu riconosciuto gi\u00e0 in et\u00e0 precoce. Ricevette offerte da Liverpool e Wolverhampton Wanderers, ma alla fine opt\u00f2 per il trasferimento in First Division con i \"Wolves\", reputando i \"Reds\" come un club in cui avrebbe trovato poco spazio; il quindicenne Keane si trasfer\u00ec cos\u00ec nelle giovanili del Wolverhampton. Trascorse circa 2 anni nel settore giovanile, per poi debuttare a livello professionistico il 9 agosto 1997. In questa occasione mise a segno una doppietta al Norwich City, guadagnandosi apprezzamenti dalla stampa e dal tecnico Colin Lee. Al termine della stagione 1998-1999, risult\u00f2 essere il capocannoniere di squadra con un totale di 16 reti. Le prestazioni con il proprio \"team\" e con la nazionale avvicinarono molti club all'irlandese; il trasferimento del giovane attaccante sembr\u00f2 imminente, soprattutto a fronte delle offerte pervenute. Tuttavia, con Keane sotto contratto per tre anni, il Wolverhampton pretese un prezzo alto per l'irlandese e il direttore sportivo John Richards mostr\u00f2 la sua riluttanza a cederlo per una somma di denaro inferiore a quella richiesta. La sua ultima presenza con gli \"Old Gold\" \u00e8 datata 14 agosto 1999 contro il Portsmouth, partita questa che fu anche teatro della sua ultima marcatura per il Wolverhampton.\nCoventry City.\nPoco prima dell'inizio della stagione 1999-2000, Keane fu acquistato dal Coventry City, club di Premier League, per 6 milioni di sterline, somma record per il trasferimento di un teenager. Esord\u00ec con la maglia degli \"Sky Blues\" il 21 agosto 1999 contro il Derby County e sempre nella stessa partita sigl\u00f2 due gol. Il tabloid inglese \"The Independent\", riguardo alla prestazione di Keane, scrisse di un \"debutto da sogno\". Dopo la positiva stagione al Coventry (chiuse il torneo con 12 gol all'attivo in 31 presenze di campionato) divenne un calciatore assai apprezzato a livello internazionale e un suo trasferimento in una \"big\" parve imminente.\nInter.\nVenne acquistato dall' il 30 luglio 2000 per 31 miliardi di lire. L'irlandese firm\u00f2 un contratto quinquennale da 3 miliardi di lire a stagione. Debutt\u00f2 con la maglia nerazzurra il 9 agosto 2000 in Champions League contro l'Helsingborg rendendosi protagonista di una buona prestazione; mentre l'esordio assoluto in Serie A risale al 1\u00ba ottobre contro la .\nIl mese di settembre fu proficuo per Keane: segn\u00f2 nella finale di Supercoppa italiana persa contro la (8 settembre), beffando il portiere biancoceleste Angelo Peruzzi con un pallonetto; segn\u00f2 contro i polacchi del Ruch Chorz\u00f3w in Coppa UEFA (14 settembre, primo gol europeo dell'irlandese) e marc\u00f2 una rete anche contro il in Coppa Italia (24 settembre).\nIl sogno di Keane di avere successo in Serie A svan\u00ec quando Marcello Lippi venne esonerato e sostituito da Marco Tardelli; quest'ultimo lo consider\u00f2 niente pi\u00f9 che una riserva, impiegandolo molto poco e preferendogli spesso Recoba. Dopo sole 14 presenze e 3 reti, nel mese di dicembre, si trasfer\u00ec in prestito al , che poi lo acquist\u00f2 a titolo definitivo dopo sei mesi.\nLeeds United.\nKeane fece registrare il suo esordio con la maglia del Leeds United il 23 dicembre 2000 contro l'Aston Villa, mentre la prima marcatura arriv\u00f2 una settimana pi\u00f9 tardi contro il Middlesbrough.\nIl primo periodo a Leeds fu molto positivo per il calciatore di Tallaght; a notabili prestazioni sul campo, si accompagnarono 9 gol in 18 partite, motivo per cui David O'Leary richiese il suo acquisto a titolo definitivo, avvenuto poi nel maggio 2001 per 12 milioni di sterline. La stagione seguente non si riconferm\u00f2 cos\u00ec brillante e si ritrov\u00f2 superato da altri compagni nella gerarchia degli attaccanti: infatti il Leeds poteva contare su attaccanti come Fowler, Smith, Viduka e Kewell. Nonostante lo scarso utilizzo da titolare, Keane riusc\u00ec a segnare un totale di 9 gol in 33 presenze. In tale annata firm\u00f2 la prima tripletta della carriera professionistica: il 9 ottobre 2001 contro il Leicester City in Football League Cup.\nNel frattempo il Leeds pat\u00ec seri problemi finanziari che lo portarono a cedere i propri \"prezzi pregiati\". Tra essi figur\u00f2 anche Keane, che si trasfer\u00ec nell'agosto 2002 al Tottenham Hotspur per 7 milioni di sterline.\nTottenham Hotspur.\nAl momento della firma, l'allenatore Glenn Hoddle disse che Keane era l'ideale per il Tottenham e che egli avrebbe potuto fare di White Hart Lane la propria \"casa spirituale\" per gli anni a venire.\nKeane debutt\u00f2 nella stagione 2002-2003 il 15 settembre 2002, nel derby contro il West Ham United. In questa partita si guadagn\u00f2 un rigore guidando gli \"Spurs\" alla vittoria per 3 a 2 e venne votato \"man of the match\". Segn\u00f2 il suo primo gol con la maglia del Tottenham il 6 ottobre 2002 contro il Blackburn Rovers all'Ewood Park (partita vinta dagli \"Spurs\" per 2 a 1). Nella stagione caratterizzata dal decimo posto del Tottenham, Keane fu il capocannoniere della squadra con 13 reti, tra cui una tripletta all'Everton a White Hart Lane.\nNella stagione 2003-2004 i gol di Keane contribuirono a un piazzamento a met\u00e0 classifica del Tottenham. Una tripletta messa a segno il 6 dicembre 2003 contro il Wolverhampton Wanderers ed un rigore segnato il 25 aprile 2004 contro l'Arsenal furono i momenti pi\u00f9 ragguardevoli di Keane in questa stagione. Anche quell'anno, Keane fu il capocannoniere stagionale del Tottenham con 16 gol.\nLa sua terza stagione, la 2004-2005 fu pi\u00f9 frustrante. Nonostante il record di gol stagionali segnati per il Tottenham (17), Keane dovette lottare per il posto durante tutta la stagione con giocatori come Jermain Defoe, Fr\u00e9d\u00e9ric Kanout\u00e9 e Mido. La frustrazione culmin\u00f2 nell'aprile 2005 in una partita contro il Birmingham City: il Tottenham aveva gi\u00e0 utilizzato i 3 cambi a disposizione e Keane era rimasto in panchina; annoiato, and\u00f2 negli spogliatoi prima della fine della partita. Venne multato di 10.000 sterline e costretto ad allenarsi con le riserve.\nNel precampionato della stagione successiva, Keane disput\u00f2 la Peace Cup, celebre torneo amichevole. Termin\u00f2 la competizione con 4 reti segnate, da capocannoniere del torneo, di cui 2 nella finale vinta contro il Lione. Nonostante il promettente precampionato, la stagione 2005-2006 inizi\u00f2 nella stessa maniera della precedente: l'allenatore gli prefer\u00ec Defoe per fare coppia con Mido. La determinazione di Keane pag\u00f2 nel mese di novembre quando Martin Jol decise di schierarlo titolare al posto di Defoe. Keane sfrutt\u00f2 subito l'opportunit\u00e0 e inizi\u00f2 a segnare molti gol in uno dei periodi pi\u00f9 belli della sua carriera, gi\u00e0 a marzo super\u00f2 Mido nella classifica marcatori.\nLa stagione si concluse per Keane con ben 16 gol in 36 presenze facendo di lui il quarto nella classifica marcatori della Premier League. Venne anche eletto vice-capitano del Tottenham e indoss\u00f2 la fascia quando Ledley King fu assente.\nGlenn Hoddle disse di lui: \"\u00c8 un ragazzo talmente frizzante che chiunque lo incontra lo ama\".\nNel dicembre 2005 Keane fu coinvolto in una rissa con Edgar Davids ma successivamente si incoraggiarono a vicenda e si riappacificarono, perci\u00f2 la societ\u00e0 decise di non prendere provvedimenti.\nNel febbraio 2006, il proprietario dell'Inter Massimo Moratti, dopo essere rimasto colpito dalle performance di Keane al Tottenham, ammise il suo rammarico per averlo ceduto. Keane estese il suo rapporto con il Tottenham firmando un nuovo contratto quadriennale nel marzo 2006. Keane fu uno dei dieci giocatori del Tottenham colpiti dal \"norovirus\" (che causa gastroenterite) il 6 maggio 2006. Nonostante ci\u00f2, gioc\u00f2 insieme ai compagni la partita del 7 maggio contro il West Ham United.\nNella stagione 2006-2007 Keane inizi\u00f2 negativamente la stagione, in quanto segn\u00f2 una sola rete in campionato tra agosto e dicembre. In seguito, il 5 dicembre 2006 contro il Middlesbrough, si infortun\u00f2 al ginocchio. Rientr\u00f2 dall'infortunio un mese dopo, precisamente il 7 gennaio; la guarigione coincise con il suo ritorno in forma e nella seconda parte di stagione segn\u00f2 svariate reti. Il 25 febbraio 2007 Keane venne espulso per la prima volta nella sua carriera professionistica, precisamente al 36\u00ba del primo tempo della partita contro il Bolton Wanderers, arbitrata da Graham Poll (4-1). La causa dell'espulsione fu un presunto fallo di mano sulla linea di porta; il pallone aveva per\u00f2 colpito il petto. Il Tottenham fece ricorso alla Federazione inglese, ma esso venne respinto. Prima dell'espulsione l'attaccante irlandese aveva comunque messo a segno una doppietta. Keane e Dimit\u0103r Berbatov formarono una coppia offensiva assortita e dinamica ed essi vinsero il premio di \"giocatori del mese della FA Premier League\" per il mese di aprile 2007.\nKeane termin\u00f2 la stagione con un totale di 22 gol in tutte le competizioni: ne segn\u00f2 per\u00f2 15 nelle ultime 15 partite con la media di uno a partita.\nNell'ultima partita della stagione 2006-2007 contro il Manchester City, Keane festeggi\u00f2 la sua 200\u00aa presenza con la maglia degli Spurs segnando un gol nella vittoria per 2-1 sui \"Citizens\". Questa vittoria assicur\u00f2 il quinto posto agli \"Spurs\". Il 28 maggio 2007 Keane rinnov\u00f2 ancora il contratto per 5 anni con il Tottenham.\nIl 26 dicembre 2007 divent\u00f2 il tredicesimo giocatore della storia della Premier League ad aver segnato 100 gol. Nel 2007-2008, partito da titolare 40 volte, mise a segno 31 gol e 13 assist. I suoi 19 gol in campionato nell'anno 2007 sono stati il pi\u00f9 alto rendimento di un giocatore della Premier League nel corso dell'anno. Anche la prima met\u00e0 del 2008 fu proficua infatti il 19 gennaio 2008 contro il Sunderland, Keane segn\u00f2 il suo 100\u00ba gol con la maglia del Tottenham diventando cos\u00ec il quindicesimo giocatore del Tottenham a raggiungere tale traguardo. Il 24 febbraio invece, Keane vinse il suo primo titolo, la Football League Cup: il Tottenham infatti sconfisse 2-1 il Chelsea al Wembley Stadium. Il 12 aprile 2008 contro il Middlesbrough, Keane collezion\u00f2 la sua 250\u00aa presenza con la maglia degli \"Spurs\". Keane fin\u00ec la stagione 2007-2008 con 15 gol (23 in tutte le competizioni, pari con Berbatov). I suoi 15 gol gli permisero di essere il primo calciatore degli \"Spurs\" ad andare in doppia cifra in Premier League per 6 stagioni consecutive.\nKeane in carriera vinse il premio di \"giocatore dell'anno del Tottenham\" per tre volte (2003-2004, 2005-2006, 2007-2008); \u00e8 il primo giocatore a vincerlo per tre volte.\nLa sua consistenza di prestazioni attir\u00f2 l'interesse del Liverpool. Nonostante l'iniziale resistenza alla vendita e le accuse di comportamento scorretto, il Tottenham accett\u00f2 l'offerta di 20,3 milioni di sterline per il giocatore, permettendo a Keane di giocare nel club che tifava da bambino.\nLa sua esperienza londinese si concluse con un totale di 254 presenze e 107 gol.\nLiverpool.\nIl Liverpool rese pubblico l'interesse per Keane il 1\u00ba luglio 2008. Poco dopo il Tottenham present\u00f2 una denuncia alla Premier League contro il Liverpool per comportamento scorretto; tuttavia il 28 luglio 2008, fu proprio il Tottenham a confermare la cessione di Keane per 19 milioni di sterline (che potevano salire fino a 20,3 grazie ai bonus). Keane accett\u00f2 i termini contrattuali poco dopo e firm\u00f2 un contratto quadriennale con il club del Merseyside. Dopo il trasferimento il Tottenham ritir\u00f2 la denuncia contro il Liverpool poich\u00e9 i \"Reds\" fecero una donazione alla \"Tottenham Hotspur Foundation\" e la societ\u00e0 si scus\u00f2 per il suo comportamento. Le polemiche per\u00f2 non finirono perch\u00e9 il presidente del Tottenham, Daniel Levy, dichiar\u00f2 la sua insoddisfazione sostenendo che il Tottenham fu costretto a cedere il giocatore al Liverpool.\nNella sua prima intervista da giocatore del Liverpool, Keane non espresse il rammarico per le polemiche sul suo trasferimento ma disse che avrebbe scelto la maglia numero 7: un numero prima appartenuto a giocatori come Kenny Dalglish e Kevin Keegan.\nKeane segn\u00f2 il suo primo gol con la maglia del Liverpool il 1\u00ba ottobre 2008 in Champions League contro il PSV ad Anfield. In questa occasione dedic\u00f2 ai nuovi tifosi il suo tradizionale modo singolare di esultare dopo un gol: dopo aver effettuato una capriola su un lato e un'altra in avanti, quando si trova in posizione eretta \"spara\" ai propri tifosi con un'arma da fuoco immaginaria. Questa esultanza era gi\u00e0 molto famosa ai tempi del Tottenham. Il secondo gol in Champions League arriv\u00f2 tre settimane dopo contro l'Atl\u00e9tico Madrid nella partita pareggiata 1 a 1 al Vicente Calder\u00f3n.\nI gol in Premier League arrivarono in ritardo. I primi risalgono alla doppietta contro il West Bromwich Albion in data 8 novembre 2008. Questa doppietta fu un sollievo per l'attaccante che esamin\u00f2 la situazione con maturit\u00e0: \"I gol hanno impiegato un po' di tempo ad arrivare, ma sapevo che sarebbero arrivati. Avrei potuto preoccuparmi quando ero pi\u00f9 giovane ma non ora\".\nPassarono sei settimane prima che Keane segnasse di nuovo, ma il gol fu fondamentale poich\u00e9 salv\u00f2 il Liverpool dalla sconfitta contro l'Arsenal. Nella partita seguente contro il Bolton Wanderers, Keane segn\u00f2 una doppietta. Successivamente, invece, fu spesso relegato in panchina.\nDurante il mercato di gennaio, il Tottenham contatt\u00f2 il Liverpool per riavere l'attaccante e i \"Reds\" accettarono l'offerta poich\u00e9 l'attaccante irlandese non aveva reso per quanto ci si aspettava.\nAl momento della partenza di Keane ci furono molte polemiche da parte di tifosi del Liverpool, anche celebri, poich\u00e9 molti di loro dissero che non gli erano state concesse abbastanza possibilit\u00e0, infatti venne sostituito ben 18 volte. Inoltrandosi in fattori pi\u00f9 tecnici, molti sostengono che Keane dovesse essere usato in modulo 4-3-2-1 insieme a Steven Gerrard e a sostegno di Fernando Torres mentre invece \u00e8 stato spesso utilizzato come unica punta in un 4-5-1, ruolo a lui non congeniale. Tra le critiche piovute su Rafa Ben\u00edtez, colpevole di non aver riposto fiducia nel giocatore, si distinguono quelle del quotidiano The Guardian che scrive di un Keane \"vittima di Ben\u00edtez\". Il quotidiano riporta anche una dichiarazione di John Aldridge, 50 gol nel Liverpool, che disse \"Rafa sta creando confusione nella mente di Robbie\". Ben\u00edtez liquid\u00f2 la questione dichiarando che il calciatore non si era ambientato e che un trasferimento anticipato in un altro club era la soluzione migliore per tutti ma venne accusato di non aver saputo sfruttare le abilit\u00e0 dell'irlandese. La Kop, curva storica del Liverpool, espresse sul proprio sito la perplessit\u00e0 per questa cessione cos\u00ec affrettata; era infatti molto attesa la coppia formata da Keane e Torres ma quest'ultimo era infortunato perci\u00f2 non ebbero l'occasione di giocare assieme. Da segnalare anche le critiche di Peter Crouch, che, schieratosi con Keane, dichiar\u00f2: \"Benitez \"uccise\" la mia carriera al Liverpool\" ed anche di Juande Ramos che accus\u00f2 Benitez di non aver saputo sfruttare il talento del giocatore.\nKeane nel suo breve periodo al Liverpool collezion\u00f2 28 partite segnando 7 gol.\nIl ritorno al Tottenham.\nKeane si trasfer\u00ec nuovamente al Tottenham il 2 febbraio 2009 per un saldo di 12 milioni di sterline, potenzialmente lievitabili a 16 via bonus.\nL'irlandese, tornato al Tottenham dopo averci trascorso sei stagioni da protagonista, plac\u00f2 subito il malumore di alcuni tifosi. Dichiar\u00f2 che il trasferimento al Liverpool si \u00e8 dimostrato non giusto per la prosecuzione della sua carriera e ha assicurato di dare il massimo per il futuro degli \"Spurs\". L'allenatore Redknapp espresse subito il suo benestare dichiarando che Keane \u00e8 un giocatore che pu\u00f2 fare la differenza.\nQuesto trasferimento fece s\u00ec che il totale del denaro pagato per i vari trasferimenti di Keane ammonti a 75 milioni di sterline. Keane firm\u00f2 un contratto quadriennale con il club londinese. Keane torn\u00f2 a Londra insieme ad altri due ex compagni, Jermain Defoe e Pascal Chimbonda. Pochi giorni dopo, l'allenatore Harry Redknapp gli assegn\u00f2 la fascia di capitano per rafforzare il suo rapporto con il club.\nNella sua seconda avventura con gli \"Spurs\", con la maglia numero 15, Keane debutt\u00f2 l'8 febbraio 2009 contro l'Arsenal. Segn\u00f2 il suo primo gol il 4 marzo 2009 contro il Middlesbrough. Segn\u00f2 un gol importante il 7 marzo quando pareggi\u00f2 all'ultimo minuto il vantaggio del Sunderland. In questa occasione i tifosi del Tottenham Hotspur gli dedicarono il coro \"There's only one Keano\" (\"c'\u00e8 solo un Keane\"), coro a favore di Robbie e ironico nei confronti del celebre Roy Keane, allenatore del Sunderland fino a pochi mesi prima. Quando ritorn\u00f2 a Liverpool, nell'ultima giornata della stagione 2008-2009, segn\u00f2 una rete ai \"Reds\" ma il Tottenham perse 3 a 1. In questa occasione non esult\u00f2 per rispetto alla sua ex-squadra.\nLa stagione 2008-2009 si concluse con 33 presenze (19 con il Liverpool e 14 con il Tottenham), 10 reti (5 con il Liverpool e 5 con il Tottenham) e 7 assist (4 con il Liverpool e 3 con il Tottenham).\nIl 17 giugno 2009, il portale calcistico ftbl.com piazz\u00f2 Keane al sesto posto della classifica dei 23 migliori attaccanti della Premier League, posto prima ricoperto da Robinho.\nPer la stagione successiva gli venne riassegnata la maglia numero 10. Nel luglio 2009 ha partecipato al torneo amichevole Premier League Asia Trophy in Cina. Il 31 luglio 2009, all'Olimpico di Pechino, ha segnato una doppietta nel 3-0 rifilato all'Hull City nella finale del torneo. La stagione 2009-2010, inizi\u00f2 in casa, a White Hart Lane, contro il Liverpool, partita terminata 2-1 per gli \"Spurs\". Keane, con la fascia di capitano al braccio, ha giocato i primi 68 minuti rendendosi pi\u00f9 volte pericoloso. Il 19 agosto 2009 ha segnato il primo gol stagionale contro l'Hull City. Ad inizio stagione \u00e8 stato provato come esterno di centrocampo ma \u00e8 presto tornato alla posizione originaria di seconda punta. Il 26 settembre 2009 ha messo a segno la sua prima quaterna in carriera nel 5-0 rifilato al Burnley, raggiungendo le 120 reti segnate in Premier League. Il 31 ottobre ha raggiunto le 500 partite professionistiche nei club nel derby perso contro l'Arsenal mentre il 7 novembre ha segnato il suo 190\u00ba gol nella carriera di club contro il Sunderland. Nella seconda parte di stagione, tuttavia, viene perlopi\u00f9 utilizzato come rimpiazzo a Defoe e Crouch, subentrando spesso negli ultimi minuti. Si profila cos\u00ec la soluzione di un trasferimento in prestito. Subito dopo il trasferimento al Celtic sono cominciate le critiche della stampa inglese e dei tifosi del Tottenham, rivolte all'allenatore Harry Redknapp, che ha avallato il trasferimento.\nIl rapporto con i tifosi del Tottenham.\nKeane riscuote un vasto successo tra i tifosi del Tottenham, ed il rapporto \u00e8 rimasto invariato anche dopo la breve esperienza a Liverpool.\nSostenuto amichevolmente dai tifosi degli \"Spurs\", gli sono stati dedicati: il coro \"There's Only One Keano\" e la canzone \"And number 1 is Robbie Keane\".\nSoprannominato \"Keano\", era legato al Tottenham Hotspur con un contratto fino al 30 giugno 2013.\nCeltic.\nIl 1\u00ba febbraio 2010 si \u00e8 trasferito al Celtic con la formula del prestito fino al termine della stagione. Ha debuttato in maglia biancoverde il 2 febbraio 2010 in casa del Kilmarnock (sconfitta per 1 a 0). Ha segnato il primo gol scozzese in data 7 febbraio in Scottish Cup contro il Dunfermline Athletic (vittoria per 4 a 2). Ha invece siglato il primo gol in Scottish Premier League il 13 febbraio in casa dell'Aberdeen (pareggio per 4 a 4). Il 28 febbraio ha giocato la sua prima Old Firm contro i Rangers (sconfitta per 1 a 0). Il 13 marzo ha segnato la sua prima tripletta in maglia biancoverde, nella partita di Scottish Cup contro il Kilmarnock (vittoria per 3 a 0). Il 20 marzo ha invece realizzato il suo 200\u00ba gol in carriera di club, contro il St. Johnstone (vittoria per 3 a 0). Il manager degli \"Hoops\", Tony Mowbray, ha espresso il desiderio di trattenere l'attaccante irlandese per la stagione successiva, precisando per\u00f2 che l'affare \u00e8 ben oltre la portata economica del club scozzese. Il 12 aprile \u00e8 stato scelto come \"player of the month\" (giocatore del mese) di marzo. Nell'ultima partita di campionato contro l'Hearts ha indossato la fascia di capitano per festeggiare l'ultima partita con la maglia del Celtic. Ha concluso il quadrimestre in biancoverde con 16 reti in 19 presenze, che lo rendono capocannoniere stagionale del club, ed al termine della stagione anche il nuovo manager Neil Lennon ha tentato di trattenerlo a Glasgow.\nWest Ham.\nIl 30 gennaio 2011 viene annunciato il suo trasferimento in prestito al West Ham.\nLos Angeles Galaxy.\nIl 15 agosto 2011 i Los Angeles Galaxy, squadra della Major League Soccer americana, ufficializzano l'acquisto del giocatore.\nSegna il suo primo gol con i Galaxy il 20 agosto 2011 nella gara d'esordio contro i San Jose Earthquakes.\nAston Villa.\nIl 12 gennaio 2012 viene ufficializzato il suo passaggio in prestito all'Aston Villa. Il 21 gennaio 2012 trova una doppietta con la maglia dei Villans, nella partita Wolverhampton-Aston Villa (2-3), senza per\u00f2 esultare, in segno di rispetto verso la squadra che lo ha cresciuto.\nATK e ritiro.\nIl 4 agosto 2017 firma con l', squadra militante nella Indian Super League. Gioca solo 9 partite con il club indiano anche a causa di problemi al tendine d'achille. Ha svolto anche il ruolo di allenatore giocatore durante la sua militanza.\nA fine contratto lascia il club e il 28 novembre 2018 annuncia il suo ritiro dal calcio.\nNazionale.\nGli inizi.\nDa giovanissimo Keane ottenne buoni risultati in campo internazionale. Fece parte della \"Golden Generation\" dell' degli anni novanta. Sotto la guida di Brian Kerr, l'Irlanda vinse l'Europeo under-18 nel 1998 e Robbie fece parte della squadra vittoriosa a Cipro. Nel 1999 Keane partecip\u00f2 al Mondiale under-20 in Nigeria, competizione nella quale l'Irlanda raggiunse i sedicesimi di finale, prima di essere eliminata ai rigori dai padroni di casa. Debutt\u00f2 con la nazionale maggiore il 25 marzo 1998 contro la e segn\u00f2 il suo primo gol il 14 ottobre 1998 contro (in questa occasione sigl\u00f2 una doppietta). L'Irlanda non partecip\u00f2 al campionato d'Europa 2000 ma Keane risult\u00f2 comunque il miglior marcatore irlandese nella campagna di qualificazione siglando 5 reti in 7 partite.\nMondiale 2002.\nL'Irlanda super\u00f2 agevolmente le qualificazioni terminando il proprio girone in testa assieme al . Durante la campagna di qualificazione Keane gioc\u00f2 9 partite segnando 2 gol di cui il primo molto importante nella partita d'esordio, 2-2 contro l' considerata la favorita del girone.\nKeane, gi\u00e0 all'epoca considerato pedina inamovibile, partecip\u00f2 al campionato del mondo 2002 in Corea del Sud e Giappone indossando la maglia numero 10. L'Irlanda era nel gruppo E con , e . In questo gruppo Keane segn\u00f2 2 gol in 3 partite rispettivamente a e . Ai fini del passaggio al turno successivo si rivel\u00f2 molto importante il gol segnato alla Germania, siglato al novantesimo minuto e l'unico subito dalla compagine tedesca di Rudi V\u00f6ller fino alla finale persa con il . Agli ottavi di finale l'Irlanda perse contro la dopo i calci di rigore. Nei tempi regolamentari la Spagna fu in vantaggio per 1 a 0 fino al novantesimo quando il pareggio irlandese venne siglato proprio da Keane su calcio di rigore. L'Irlanda non riusc\u00ec ad eguagliare i quarti di finale del 1990 ma ottenne comunque un risultato molto buono rispetto agli standard. Keane termin\u00f2 la competizione da capocannoniere irlandese con 3 reti in 4 partite.. Con i 3 gol di quel mondiale \u00e8 il miglior marcatore irlandese ai Mondiali di calcio.\nDopo il Mondiale 2002.\nL'Irlanda fall\u00ec la qualificazione sia al campionato d'Europa 2004 sia al campionato del mondo 2006: Keane segn\u00f2 rispettivamente 2 gol in 6 partite e 4 gol in 8 partite nelle campagne di qualificazione; nelle qualificazioni ai Mondiali 2006 risult\u00f2 il marcatore irlandese pi\u00f9 prolifico. Il 13 ottobre 2004, segnando due gol alle , \u00e8 diventato il miglior marcatore di tutti i tempi della selezione irlandese portando il suo \"score\" a 22 reti e superando cos\u00ec Niall Quinn fermo a quota 21 gol in nazionale. Nel gennaio 2006, quando Steve Staunton divenne il nuovo commissario tecnico dell'Irlanda, assegn\u00f2 la fascia di capitano a Keane. Nella prima partita da CT di Steve Staunton, Keane segn\u00f2 un gol contro la al Lansdowne Road. L'Irlanda non si qualific\u00f2 per il campionato d'Europa 2008 infatti arriv\u00f2 terza nel difficile gruppo D. Nelle qualificazioni Keane segn\u00f2 4 reti in 11 partite di cui tre il 15 novembre 2006 contro . In questa occasione, la sua settantesima presenza in nazionale, segn\u00f2 una tripletta (la sua prima per l'Irlanda), diventando il settimo giocatore irlandese della storia in grado di metterne a segno una. L'altro gol lo segn\u00f2 contro il il 17 novembre 2007. Giovanni Trapattoni, che subentr\u00f2 a Steve Staunton nel maggio 2008, conferm\u00f2 la leadership di Keane, mantenendolo capitano nella sua prima partita da CT contro la , terminata 1-1. Nelle qualificazioni al campionato del mondo 2010 Keane ha giocato dieci partite e segnato cinque gol: 1 contro , 2 contro la . Ha poi realizzato il 1\u00ba aprile 2009, nella prima partita di Trapattoni come avversario contro l', il gol del definitivo 1-1 all'87\u00ba e il 5 settembre gol vittoria contro (40\u00ba centro internazionale). Risult\u00f2 capocannoniere del girone con 5 reti assieme all'ex compagno Berbatov. Il 18 novembre 2009, nei play-off qualificazione contro la , Keane segn\u00f2 un gol allo stade de France su assist del compagno Duff. Questa marcatura fu per\u00f2 inutile ai fini del passaggio del turno poich\u00e9 la si qualific\u00f2 con un gol nettamente irregolare di Gallas al termine di un'azione viziata da un doppio fallo di mano di Henry. Il capitano e uomo simbolo irlandese si scagli\u00f2 contro la federazione internazionale: dopo l'introduzione delle teste di serie nei play-off, essa rimase impassibile anche davanti a questo episodio, scatenando l'ira di Keane che sottoline\u00f2 questa disparit\u00e0 di trattamento con dichiarazioni forti: \"\u00abLa FIFA non vuole l'Irlanda ai Mondiali\u00bb\" e \"\u00abProbabilmente Blatter e Platini si stanno applaudendo\u00bb\". L'11 agosto 2010 ha raggiunto il traguardo delle 100 presenze in nazionale, in occasione di una partita amichevole disputata all'Aviva Stadium contro l' e conclusasi con una sconfitta per 0-1.Con 5 gol segnati, \u00e8 anche il secondo (a parti merito con l'armeno Gevorg Ghazaryan) miglior cannoniere del Girone B di qualificazione all'Europeo 2012 dietro all'armeno Henrikh Mkhitaryan, girone nel quale l'Irlanda \u00e8 riuscita a piazzarsi al secondo posto, valevole lo spareggio contro l' per accedere a Polonia e Ucraina. Nella gara d'andata giocata in trasferta l'11 novembre 2011, Keane, autore di una doppietta, trascina i suoi al 4-0 conclusivo, risultato che porta la nazionale allenata da Trapattoni ad un passo dalla fase finale dell'Europeo. Al ritorno a Dublino la gara finisce 1-1 contro i baltici, risultato ininfluente visto il 4-0 dell'andata.\nGli ultimi due Europei e il ritiro.\nViene convocato da Trapattoni per Euro 2012, il suo primo europeo come capitano, dove scende in campo in tutte e tre le gare del girone contro , e ; l' termina il girone all'ultimo posto con nessun punto totalizzato e nessun gol messo a segno da Keane. Tra l'altro Spagna e Italia sono state le future finalista del torneo.\nNon riesce a qualificare l'Irlanda ai Mondiali 2014 in Brasile, nonostante le 6 reti segnate in 7 partite (tra cui una tripletta alle Isole F\u00e6r \u00d8er decidendo il 3-0 segnando tutti e 3 i goal della squadra).\nIl 21 ottobre 2014, segnando una tripletta a , \u00e8 diventato il miglior marcatore di tutti i tempi nelle qualificazioni europee con 21 gol realizzati in 40 partite disputate.\nAgli Europei 2016 in Francia i verdi riescono a qualificarsi, e poi Keane viene convocato per la manifestazione continentale in cui gioca 2 partite della squadra eliminata agli ottavi di finale dai francesi padroni di casa (partita in cui Keane non \u00e8 stato impiegato).\nIl 24 agosto annuncia che lascer\u00e0 la nazionale dopo la partita con l'Oman del 31 agosto. La partita si conclude col punteggio di 4-0 per la selezione irlandese e Keane segna la rete del provvisorio 2-0, prima di venire sostituito al 57\u00ba minuto dal trequartista Wesley Hoolahan.\nCarriera da allenatore.\nIrlanda.\nDopo essere stato allenatore-giocatore in India, il 28 novembre contemporaneamente al ritiro ha annunciato che sarebbe diventato il vice di Mick McCarthy (gi\u00e0 allenatore dell'Irlanda dal 1996 al 2002), colui che l'aveva fatto esordire in nazionale nel marzo 1998.\nIl 14 giugno 2019 viene nominato vice di Jonathan Woodgate al Middlesbrough.\nStatistiche.\nPresenze e reti nei club.\nTra club, nazionale maggiore e nazionali giovanili, Robbie Keane ha giocato globalmente 895 partite segnando 397 reti, alla media di 0,44 gol a partita.\n\"Statistiche aggiornate al termine della carriera da calciatore.\""}
{"id": "689068", "revid": "2111144", "url": "https://it.wikipedia.org/wiki?curid=689068", "title": "Design della comunicazione", "text": "Il design della comunicazione (in inglese \"communication design\") \u00e8 la branca del design che va a coprire tutti quegli ambiti in cui l'ideazione dei contenuti discende in buona parte dalla loro comunicabilit\u00e0 visuale. Il professionista esperto di design della comunicazione \u00e8 il \"designer della comunicazione\".\nIl termine si \u00e8 reso necessario perch\u00e9 il campo della progettazione grafica, con l'esplosione dei nuovi media, ha di fatto costretto molti operatori della comunicazione visiva (grafici, direttori artistici, ecc.) ad estendere le loro competenze per poter progettare in modo pi\u00f9 funzionale l'interfaccia e il contenuto sottostante.\nDesign della comunicazione \u00e8 termine oggi usato anche per definire la progettazione di un qualsiasi prodotto di comunicazione purch\u00e9 questa sia comprensiva di tutti i livelli; dalla strategia alla creativit\u00e0 fino all'esecuzione tecnica."}
{"id": "689073", "revid": "115547984", "url": "https://it.wikipedia.org/wiki?curid=689073", "title": "Faro di San Venerio", "text": "Il faro di San Venerio, \u00e8 situato sull'isola del Tino (che fa parte del territorio comunale di Porto Venere) in provincia della Spezia (Liguria). I suoi lavori di costruzione sono iniziati nel 1839 e dal 1840 illumina e guida i naviganti questa parte di Mar Ligure, coprendo il settore che confina a nord ovest con la Lanterna di Genova e a sud con il faro di Livorno.\nStoria.\nL'edificio del faro \u00e8 un esempio di costruzione fortificata neoclassica, pur avendo subito numerose modifiche nel corso del tempo. Comunque non ha perso quella monumentalit\u00e0 che lo caratterizza a chi pu\u00f2 goderne la visita (l'isola \u00e8 interdetta al pubblico poich\u00e9 zona militare, ad esclusione del 13 settembre, giorno della ricorrenza di san Venerio (patrono del golfo della Spezia e dei fanalisti d'Italia), in occasione della quale diventa accessibile al pubblico.\nFu re Carlo Alberto che volle la costruzione di quest'opera e il primo combustibile utilizzato per il funzionamento del faro fu l'olio vegetale, seguito successivamente dal carbone. Nel 1884 venne costruita un'altra torre, pi\u00f9 alta di quella originaria, alla cui sommit\u00e0 vennero poste delle lenti ottiche ad incandescenza, alimentate elettricamente da due macchine a vapore. Siccome questo sistema dava troppa potenza al fascio di luce prodotto, nel 1912 l'impianto venne sostituito con uno a vapori di petrolio.\nGrazie all'arrivo dell'energia elettrica il faro venne elettrificato, mentre la completa automazione avvenne nel 1985.\nAttualmente il faro \u00e8 completamente controllato e gestito dal \"Comando di Zona Fari\" della Marina Militare con sede alla Spezia (Comando che si occupa di tutti i fari dell'Alto Tirreno).\nDa Lerici (che si trova dal lato opposto del golfo della Spezia) come dalle Cinque Terre di notte si possono ben osservare i suoi lampi nell'oscurit\u00e0 del mare."}
{"id": "689079", "revid": "339392", "url": "https://it.wikipedia.org/wiki?curid=689079", "title": "Lotta Dura", "text": ""}
{"id": "689081", "revid": "60344", "url": "https://it.wikipedia.org/wiki?curid=689081", "title": "Orba (fiume)", "text": ""}
{"id": "689083", "revid": "34928", "url": "https://it.wikipedia.org/wiki?curid=689083", "title": "Monte maggiorasca", "text": ""}
{"id": "689086", "revid": "2519", "url": "https://it.wikipedia.org/wiki?curid=689086", "title": "Comune di \u017dabljak", "text": ""}
{"id": "689089", "revid": "123370645", "url": "https://it.wikipedia.org/wiki?curid=689089", "title": "Maserati Biturbo", "text": "La Maserati Biturbo \u00e8 un'autovettura prodotta dalla casa automobilistica italiana Maserati tra il 1982 ed il 1992.\nIl contesto.\nVoluta da Alejandro de Tomaso, che aveva acquisito la propriet\u00e0 della casa del Tridente nel 1976 dalla Citro\u00ebn, la Biturbo doveva essere il modello dei grandi numeri: grazie al prezzo competitivo (poco pi\u00f9 di 22 milioni di Lire al lancio) era prevista una produzione di almeno 5.000 esemplari all'anno. L'obiettivo non fu mai raggiunto anche a causa dei problemi di affidabilit\u00e0 generati dall'incompleto sviluppo della vettura per accelerarne i tempi di commercializzazione. In Nordamerica ci furono casi di Biturbo che presero fuoco a causa degli anelli di gomma sintetica che sostenevano il sistema di scarico, che, surriscaldandosi, finivano per bruciare.\nOltre a ci\u00f2, un improvviso aumento del prezzo di listino (poche settimane dopo il lancio il prezzo fu portato a oltre 26 milioni di Lire), port\u00f2 ad un raffreddamento delle vendite. Per finire, le finiture interne non erano, almeno inizialmente, sempre di qualit\u00e0 eccelsa.\nDescrizione.\nMeccanica.\nCaratterizzata da una classica ed elegante linea coup\u00e9 a 3 volumi (la cui paternit\u00e0 \u00e8 della progettazione interna di Pierangelo Andreani, \"Capo Stile Maserati\", per quanto influenzata da Giugiaro, disegnatore della Quattroporte del 1979 a cui la Biturbo si ispira) e da una impostazione tecnica classica (motore anteriore longitudinale, trazione posteriore, sospensioni anteriori a ruote indipendenti, retrotreno a bracci oscillanti e impianto frenante con dischi davanti e dietro), la \"Biturbo\" venne lanciata nel 1982.\nMotore.\nIl motore, un V6 bialbero alimentato a carburatori, derivava da quello della Merak, da cui differiva per il numero di valvole (3 per cilindro anzich\u00e9 2) e per il sistema di sovralimentazione composto da 2 turbocompressori uno per bancata (da qui il nome \"Biturbo\"). \nLa cilindrata era di 2491 cm\u00b3 per i mercati esteri e 1996\u00a0cm\u00b3 per l'Italia ove vigeva un regime di Iva al 38% estremamente penalizzante per le cilindrate oltre i due litri, ma la potenza rimaneva abbastanza simile: 192 CV per le 2500 e 180\u00a0CV per le 2000.\nPer far fronte alla produzione prevista di 35 esemplari al giorno, solo motore e sospensioni venivano assemblate alla Maserati di Modena; il resto della vettura era prodotta alla Innocenti di Milano Lambrate.\nEvoluzione.\nNel 1984 venne presentata la \"Biturbo S\" di cui vennero costruiti 1.038 esemplari sino al 1986, con motore 2 litri potenziato grazie all'adozione di un intercooler che permetteva di aumentare la pressione dei turbocompressori, a 205\u00a0CV, 4 freni a disco, interni con diverse finiture con tessuto Missoni per i sedili, diversa strumentazione e livrea pi\u00f9 sportiva con mascherina a nido d'ape nera, cornici dei vetri brunite, cerchi fucinati, prese d'aria di tipo NACA sul cofano motore (per raffreddare gli intercooler), alettone posteriore, paraurti e fascioni laterali neri con minigonne.\nInoltre sempre nello stesso anno fu introdotto su tutte le versioni un sistema di gestione delle turbine denominato \"M.A.B.C\". acronimo di \"Maserati Automatic Boost Control\", che serv\u00ec a limitare gli eccessi di pressione nelle turbine.\nNel 1985 vennero presentate anche le \"Biturbo 425\" e le \"Biturbo Spyder\". La prima era la variante berlina a 4 porte basata sul pianale della coup\u00e9 allungato, mentre la seconda era una spider 2 porte basata sul pianale accorciato, nata dalla matita di Zagato. Entrambe erano mosse da un V6 biturbo di 2,5 litri da 192\u00a0CV. Pochi mesi dopo vennero rese disponibili, solo per l'Italia, le \"Biturbo 420\" e \"Biturbo Spyder 2.0\", mosse dal V6 con cilindrata ridotta a 1996\u00a0cm\u00b3 e potenza di 180\u00a0CV.\nNel 1986 venne introdotta anche la \"Biturbo 420 S,\" con varianti estetiche simili alla coup\u00e9 S e motore da 205\u00a0CV. Furono prodotti solo 2810 esemplari della \"420\" e 254 della \"420 S\" prima dell'introduzione delle nuove motorizzazioni.\nNel 1987 tutti i motori adottarono l'alimentazione a iniezione elettronica Multipoint, ottenendo una maggior regolarit\u00e0 di funzionamento nonch\u00e9 un leggero incremento di potenza, perdendo tuttavia la verve nell'erogazione tipica dei motori a carburatore: 187\u00a0CV per le \"Biturbo 2.0i\" (coup\u00e9 e Spider) e \"Biturbo 420i\", 220\u00a0CV per le \"Biturbo 2.0 Si\" e \"Biturbo 420 Si\" che adottarono anche dei cerchi pi\u00f9 larghi sempre dello stesso diametro (7jx14) e 196\u00a0CV per le \"Biturbo 2.5i\" (coup\u00e9 e Spider) e \"Biturbo 425i\".\nRestyling 1988.\nNel 1988 un restyling ad opera del designer Marcello Gandini rivoluzion\u00f2 la gamma. Tutte le versioni adottarono un frontale pi\u00f9 morbido, nuovi paraurti, diversi cerchi, nuovi interni con modifiche a plancia, sedili, pannelli porta e finiture notevolmente migliorate. Rivisti o inediti i motori: alla base si poneva il V6 biturbo di 1996\u00a0cm\u00b3 tre valvole per cilindro a iniezione da 223\u00a0CV, che muoveva le Biturbo 222 (coup\u00e9), Biturbo 422 (berline) e le Spider 2.0i. Lo step superiore era rappresentato dalla versione a 4 valvole per cilindro del V6 2 litri (245\u00a0CV), che spingeva le \"Biturbo 2.24V\" e \"Biturbo 4.24V\" caratterizzate come le precedenti S, di cui prendevano il posto nella gamma. Al vertice un nuovo V6 quattro valvole di 2790\u00a0cm\u00b3 da 250\u00a0CV, riservato alle \"430i\", \"228\" e \"Spider 2.8i\".\nLe uniche Biturbo dotate di ABS erano la berlina 4.18V prodotta in 77 esemplari dal 1991 al 1992, che era in pratica una 422 con frontale e posteriore della 4.24V ma con un solo doppio scarico a destra e le ultime 430 sia 18 che 24V).\nNel 1989 la Maserati pass\u00f2 dalla De Tomaso alla FIAT.\nRestyling 1991.\nNel 1991 la gamma delle coup\u00e9 2 porte s'ampli\u00f2 con l'introduzione della \"Racing\", estrema evoluzione dell'originaria Biturbo, prodotta in serie limitata di soli 230 esemplari. La nuova sportiva era spinta da una versione evoluta del V6 24 valvole, portato a 285\u00a0CV di potenza.\nLa Racing anticip\u00f2 nelle linee la \"Biturbo 224 restyling\", in quanto quest'ultima adottava il frontale modificato con mascherina pi\u00f9 bassa e fari poliellissoidali, i nuovi cerchi a razze con disegno simile a quelli presenti nella Shamal e in seguito adottati anche dalla prima serie della Ghibli II .la fanaleria posteriore brunita era montata esclusivamente sulle Racing di colore nero. Due erano i colori disponibili: rosso e, appunto, nero, con interni in tinta nera o ghiaccio privi delle guarnizioni in radica prerogativa della serie Biturbo e sostituiti da modanature in carbonio.\nLa Biturbo nelle sue varie evoluzioni e cambiando anche nome in 222/2.24v/ Racing , venne sostituita dalla Maserati Ghibli nel 1992, quest'ultima non era altro che una profonda evoluzione basata sulla stessa Biturbo con numerosi componenti ereditati della Racing."}
{"id": "689090", "revid": "33689", "url": "https://it.wikipedia.org/wiki?curid=689090", "title": "Ventilazione controllata a recupero energetico", "text": ""}
{"id": "689091", "revid": "122941996", "url": "https://it.wikipedia.org/wiki?curid=689091", "title": "Godoy Cruz", "text": "Godoy Cruz \u00e8 una citt\u00e0 dell'Argentina nella provincia di Mendoza. Ha una popolazione di circa 183.000 abitanti e fa parte dell'area metropolitana della capitale provinciale Mendoza.\nStoria.\nGodoy Cruz era inizialmente nota come Villa de San Vicente (dal 1872) e successivamente Villa Belgrano (1889). Il 9 febbraio 1909 le fu conferito lo stato di citt\u00e0 e le fu dato il nome attuale, in omaggio al Dottor Tom\u00e1s Godoy Cruz, che rappresent\u00f2 la provincia di Mendoza al Congresso di Tucum\u00e1n (nel quale fu proclamata l'indipendenza dell'Argentina, nel 1816) e fu governatore e legislatore della provincia stessa."}
{"id": "689092", "revid": "1515094", "url": "https://it.wikipedia.org/wiki?curid=689092", "title": "Augusto Tretti", "text": "Biografia.\nArruolato da poche settimane, s'imbatte nell'8 settembre presso una caserma di Verona, dove verr\u00e0 catturato dalle truppe tedesche. Fugge ed entra nella Resistenza nella zona del Garda. Frequenta la facolt\u00e0 di giurisprudenza, ma l'ambiente universitario si rivela estraneo alla sua indole e durante quegli anni inizia la sua carriera di cineasta, realizzando brevi cortometraggi \"anti-religiosi\", andati perduti. Intenzionato a perseguire la carriera di regista, si trasferisce a Roma a met\u00e0 degli anni cinquanta, dove frequenta gli ambienti culturali della capitale, che in quel periodo vedevano la presenza di nomi molto noti del cinema italiano, quali Ennio Flaiano, Federico Fellini e Michelangelo Antonioni.\nNotato da Federico Fellini, verr\u00e0 da questi chiamato a collaborare al suo film \"Il bidone\", che fu considerato un flop commerciale."}
{"id": "689093", "revid": "4175", "url": "https://it.wikipedia.org/wiki?curid=689093", "title": "Andy Van Der Meyde", "text": ""}
{"id": "689094", "revid": "14002", "url": "https://it.wikipedia.org/wiki?curid=689094", "title": "Diocesi di Guadalajara", "text": ""}
{"id": "689095", "revid": "1745361", "url": "https://it.wikipedia.org/wiki?curid=689095", "title": "Igea", "text": "Igea (o Igiea, dal greco \u1f59\u03b3\u03af\u03b5\u03b9\u03b1 \"hyg\u00eceia\", con il significato di \"salute\", \"rimedio\", \"medicina\") \u00e8 una figura della mitologia greca e successivamente romana.\nIl culto di Igea.\nFiglia di Asclepio e di Epione (o Lampezia), \u00e8 la dea della salute e dell'igiene, termine che prende il nome dalla dea. \nNella religione greca e romana, il culto di Igea \u00e8 associato strettamente a quello del padre Asclepio, tutelando in questo modo l'intero stato di salute dell'individuo. Igea viene invocata per prevenire malattie e danni fisici, Asclepio per la cura delle malattie e il ristabilimento della salute persa.\nNella mitologia romana, Igea viene indicata come Salus o Valetudo, sinonimi, in latino, di \"(buona) salute\".\nIgea nell'arte classica.\nIgea era raffigurata sotto l'aspetto di una giovane donna prosperosa, nell'atto di dissetare in una coppa un serpente, in un'altra raffigurazione era seduta su un seggio, con la mano sinistra appoggiata ad un'asta, mentre con la mano destra porge una patera ad un serpente che, lambendola, si innalza da un'ara posta davanti alla dea. "}
{"id": "689101", "revid": "1442080", "url": "https://it.wikipedia.org/wiki?curid=689101", "title": "Picchio dal Pozzo", "text": "I Picchio dal Pozzo sono un gruppo progressive rock e jazz-rock italiano nato attorno alla met\u00e0 degli anni settanta. Hanno pubblicato tre album intervallati da lunghi periodi di silenzio (l'ultimo \u00e8 del 2004). Sono uno dei pochi gruppi progressive italiani il cui \"sound\" si possa ricondurre a gruppi come Soft Machine, Henry Cow, National Health e al filone del progressive britannico noto come scena di Canterbury.\nStoria.\nIl gruppo nacque nel 1976 con un nucleo costituito dai tre amici genovesi Aldo De Scalzi (tastiere, percussioni, voce), Paolo Griguolo (chitarra, voce) e Andrea Beccari (basso, voce). Il gruppo aveva numerosi contatti nella scena musicale ligure e incise il proprio album d'esordio, omonimo, con la collaborazione di molti musicisti esterni, tra cui il fratello di De Scalzi, Vittorio (membro dei New Trolls), Ciro Perrino e Leonardo Lagorio dei Celeste, Renzo Cochis dei Jet e Carlo Pascucci affermato batterista jazz dell'epoca in evidenza nei brani \"\"Cocomelastico\" e \"Seppia\"\". L'album fu pubblicato dalla Grog, l'etichetta discografica di De Scalzi. \"Picchio dal Pozzo\" \u00e8 un album molto peculiare, con elementi jazz-rock, prevalenza di tastiere e fiati, testi surreali e psichedelici in qualche modo paragonabile alle opere dell'avanguardia britannica cosiddetta \"di Canterbury\" (Soft Machine, Gong, Henry Cow e National Health).\nDopo \"Picchio dal pozzo\" il gruppo non pubblic\u00f2 nulla per quattro anni. Parte del materiale realizzato in questo periodo \u00e8 stato in seguito pubblicato nella raccolta di materiale inedito \"Camere Zimmer Rooms\" (2001), un disco interessante che ha un bellissimo inizio con \"Il Presidente\" che contiene testi irriverenti sull'allora Presidente della Repubblica.\nIl secondo album, \"Abbiamo tutti i suoi problemi\" (1980) conferm\u00f2 la notevole originalit\u00e0 del gruppo e li fa avvicinare sia stilicamente che per le liriche volutamente ironiche e disimpegnate allo stile controverso di Frank Zappa. Album curioso che prende il nome da un detto genovese grammaticalmente scorretto (sarebbe un'espressione con concordanza sbagliata che equivale a \"Ognuno ha i propri problemi\"). L'LP contiene inoltre un singolo extra allegato in 45 giri, \"Uccellin dal bosco\".\nDopo la pubblicazione di questo secondo lavoro, tuttavia, i Picchio dal Pozzo uscirono nuovamente di scena, questa volta per oltre un ventennio. Molti dei musicisti hanno proseguito la loro carriera negli anni successivi, tenendo corsi di formazione musicale e improvvisazione a Genova, lavorando in progetti di educazione o comunque nell'ambiente della musica, il gruppo tuttavia non \u00e8 mai stato sciolto. Nel 2004 torna con una nuova formazione e pubblica \"Pic nic @ Valdapozzo\", che contiene registrazioni del 2002 a loro volta basate su campionamenti di incisioni dal vivo registrate da Demetrio Stratos a Genova alla fine degli anni settanta, durante le quali utilizzava un multitraccia per sovrapporre la sua voce pi\u00f9 volte con cadenze ritmiche diverse. I Picchio dal Pozzo documentarono tutto l'evento, in quell'occasione, quei nastri rimasero inediti dopo la morte di Stratos e vennero ripescati in occasione di \"Pic_nic@Valdapozzo\", dopo che erano stati dimenticati per molti anni. L'album tenta di ritrovare in un certo senso il sound che li ha sempre contraddistinti, con spunti jazzistici ed originali ma \u00e8 interamente strumentale e non gode pi\u00f9 dei testi surrealistici di un tempo.\nMai sciolti ufficialmente, hanno recentemente partecipato all'Alt-rock festival di Sesto San Giovanni (MI), nel novembre 2008, riproponendo dal vivo il loro album d'esordio."}
{"id": "689106", "revid": "767487", "url": "https://it.wikipedia.org/wiki?curid=689106", "title": "Perfido inganno", "text": "Perfido inganno (\"Born to Kill\") \u00e8 un film noir in bianco e nero, girato negli Stati Uniti nel 1947 e diretto da Robert Wise.\nLa pellicola \u00e8 il primo film noir diretto da Robert Wise che in seguito girer\u00e0 altre pellicole dello stesso genere, come \"Stasera ho vinto anch'io\" o \"La citt\u00e0 prigioniera\".\nIl titolo originale del film era \"Deadlier than the Male\" (lo stesso titolo del romanzo \"pulp\" di James Gunn a cui si ispirava il soggetto), e il regista Wise entr\u00f2 in conflitto con la RKO per aver cambiato il nome della pellicola.\nTrama.\nLa protagonista Helen Brent, che ha appena divorziato a Reno (Nevada), la stessa notte scopre che una sua vicina ed un amico sono stati uccisi nella loro casa.\nL'assassino \u00e8 un amico della vicina, Sam Wild, un uomo affetto da una insana gelosia. Helen scopre i cadaveri ma non chiama la polizia, anzi abbandona la citt\u00e0 cercando di non essere coinvolta nella vicenda.\nLa donna incontra l'assassino sul treno e rimane subito attratta dalla sua profonda sicurezza e brutalit\u00e0, tuttavia Helen sposer\u00e0 un ricco pretendente, mentre Sam attirer\u00e0 l'attenzione della cugina di Helen, che convincer\u00e0 a sposare attratto dalla ricchezza di lei.\nIl matrimonio dei due non impedir\u00e0 loro di dare vita ad una losca relazione.\nNel frattempo a Reno, il proprietario della casa dove abitava Helen, ha assoldato un investigatore privato per scoprire il responsabile dell'omicidio della sua vicina. Il detective segue le tracce di un amico di Sam, Marty, fino a San Francisco e una volta scoperta la verit\u00e0 inizia a ricattare Helen.\nPresto a causa di questi ricatti il marito di Helen scoprir\u00e0 la verit\u00e0 e l'abbandoner\u00e0, lasciando Sam ed Helen in un ultimo confronto-scontro.\nEdizioni Home Video.\nUna prima versione venne distribuita da A &amp; R Productions, edita in DVD. Dal 2019 esiste un'edizione italiana Home-Video del film, inclusa come Extra nel DVD del film \"MARLOWE: MURDER, MY SWEET\" (L'ombra del passato, 1944). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "689109", "revid": "14691", "url": "https://it.wikipedia.org/wiki?curid=689109", "title": "Picchio dal pozzo", "text": ""}
{"id": "689113", "revid": "8489", "url": "https://it.wikipedia.org/wiki?curid=689113", "title": "Break of dawn", "text": ""}
{"id": "689122", "revid": "14002", "url": "https://it.wikipedia.org/wiki?curid=689122", "title": "Diocesi di Sinaloa", "text": ""}
{"id": "689124", "revid": "14002", "url": "https://it.wikipedia.org/wiki?curid=689124", "title": "Diocesi di Durango", "text": ""}
{"id": "689125", "revid": "1318658", "url": "https://it.wikipedia.org/wiki?curid=689125", "title": "Gaspar de Guzm\u00e1n y Pimentel", "text": "Biografia.\nPrimi anni.\nNato a Roma nel 1587, dove il padre, Enrique de Guzm\u00e1n y Ribera II conte di Olivares, discendente da una famiglia di antica nobilt\u00e0, esercitava l'incarico di ambasciatore, sua madre, Mar\u00eda Pimentel de Fonseca, mor\u00ec giovane ed il padre, tornato in Spagna nel 1599, lo educ\u00f2 rigidamente per inviarlo a studiare all'Universit\u00e0 di Salamanca dove divenne uomo di lettere e con un buon addestramento nell'uso delle armi.\nNel 1604 interruppe gli studi per assistere il padre nei suoi incarichi ufficiali e nel 1615, grazie anche all'appoggio dello zio Don Baltasar de Z\u00fa\u00f1iga, re Filippo III lo incaric\u00f2 di assistere il principe ereditario, riuscendo in breve tempo ad accattivarsi la sua fiducia e simpatia.\nL'ascesa al potere.\nNel 1621 Filippo III mor\u00ec e all'et\u00e0 di 16 anni sal\u00ec al trono il figlio con il nome di Filippo IV, il quale nomin\u00f2 Olivares come suo consigliere tanto da ordinare di inviare gli atti che avrebbero richiesto la firma del sovrano ad Olivares, affinch\u00e9 potesse studiarli ed assisterlo, ma questo fatto \u00e8 tuttora oggetto di disputa tra gli storici.\nTuttavia, nonostante la vicinanza al nuovo sovrano, Olivares non aveva mai svolto incarichi amministrativi di primo piano n\u00e9 aveva il controllo della corte per via dell'ancor forte influenza della fazione facente capo al Duca di Uceda, figlio del Duca di Lerma oltre che per la presenza dello zio Z\u00fa\u00f1iga, che mor\u00ec l'anno seguente.\nMorto lo zio, eredit\u00f2 il titolo di Conte di Olivares, ed il re gli confer\u00ec, oltre all'incarico informale di \"Valido\", il titolo di Duca di Sanl\u00facar la Mayor; la prassi imponeva al titolato la rinuncia ad onori precedenti ma Olivares chiese di mantenere il titolo di conte e per tale motivo divenne noto come \"el conde-duque\". Gli fu anche conferito il titolo di Grande di Spagna.\nAspetto fisico e personalit\u00e0 del Conte Duca.\nLa personalit\u00e0 e l'aspetto fisico del Conte Duca attirarono sin dalla sua ascesa al potere numerosi commenti dei contemporanei, in genere alquanto critici: molti ad esempio sottolineavano la mole ed il viso florido, alcuni il carattere stravagante, fuori dal comune con una certa tendenza alla auto drammatizzazione di s\u00e9, altri la determinazione e l'ambizione della sua indole, anche se presso i nemici si metteva in luce una certa tendenza alla cupidigia, oltre che alla brama di potere.\nSebbene non amasse l'attivit\u00e0 fisica e non condividesse i piaceri della corte, praticava equitazione, specialmente nei primi anni, e pur non essendo un mecenate, in ragione di una certa austerit\u00e0, aiut\u00f2 il re nell'organizzazione delle collezioni reali e gli fece scoprire, nel 1623, Diego Vel\u00e1zquez.\nInoltre, costitu\u00ec per s\u00e9 un vasto archivio di documenti di stato che protesse come un cimelio di famiglia anche dopo la caduta e fece costruire nel palazzo del \"Buen Retiro\" una splendida voliera che, pur prestandogli conforto alla morte della figlia, lo espose al ridicolo,\nFu importante il suo rapporto con Vel\u00e1zquez, del quale era stato amico e protettore presso la corte e al quale commission\u00f2 almeno tre ritratti: di questi \u00e8 noto il \"Ritratto del Conte Duca di Olivares a cavallo\", oltre ad un mezzo busto, ma \u00e8 possibile che altre opere siano state distrutte dopo la sua caduta e recentemente si \u00e8 notato che in una copia del \"Scuola di Equitazione del principe Baltasar Carlos\" la sua figura fu coperta da un secondo strato di pittura; questo per\u00f2 non toglie che in alcuni ritratti minori o tardi la sua immagine sia rimasta.\nStile di governo.\nDivenuto valido ed avendo ottenuto le cariche di \"Sumiller de Corps\" e di \"Caballerizo mayor\", Olivares si accinse alla sua opera con l'obiettivo di impegnare la monarchia in una radicale crociata di riforma.\nParticolarmente sentito, fu il problema del declino morale e spirituale della Spagna che Olivares, come del resto lo zio, Don De Z\u00fa\u00f1iga, imputavano principalmente a Filippo III ed alla gestione del Duca di Lerma.\nAltro timore di Olivares fu poi la sua avversione al concetto della \"limpieza de sangre\" (Purezza di sangue), a causa del quale si era diffuso un forte disprezzo per il lavoro manuale, cosa che certamente non giovava all'economia.\nInfine, Olivares si preoccup\u00f2 di ristabilire il prestigio della monarchia e dello stato ma, a differenza del contemporaneo Cardinale di Richelieu, intese lo stato come unito alla persona del sovrano e riteneva la politica interna come utile strumento per la propria politica estera.\nTale visione dello stato e della monarchia fu fortemente influenzata dalle dottrine degli \"arbitristas\", come Sancho de Moncada e Jeronimo Zeballos, e dall'idea di un destino ineluttabile, vero padrone delle vicende storiche e a riguardo di ci\u00f2 occorre considerare anche un notevole interesse per l'astrologia. Tale interesse per l'astrologia influi non poco sulla sua attivit\u00e0 pubblica tanto che fu proprio lui a coniare l'immagine di Filippo IV come \"el Rey Planeta\" avendo a modello il Sole, considerato nella dottrina tolemaica come il IV pianeta in rotazione rispetto alla Terra, fissa al centro ed assumendo come simbolo il girasole; questa opinione fu, del resto, talmente radicata in lui da sentire dubbio e disagio rispetto al suo ruolo di primo ministro.\nA differenza del Duca di Lerma, Olivares ebbe una dedizione senza limiti al suo lavoro, al quale si dedicava dalla mattina, appena alzato, dopo la confessione, quando si consultava con il sovrano, fino a tarda notte: inizialmente il Conte Duca era solito incontrare il re per consultarsi almeno tre volte al giorno ma, progressivamente, la frequenza si ridusse ad una sola.\nPersonalmente, il Conte Duca teneva una condotta estremamente austera, in parte per la rigida educazione, in parte per non suscitare il risentimento della nobilt\u00e0 o dei numerosi oppositori, da lui spesso fatti controllare anche attraverso il rigido e spartano protocollo di corte.\nDal punto di vista amministrativo, non mut\u00f2 il sistema dei consigli collegiali ma cerc\u00f2 di renderli pi\u00f9 efficienti, riducendo drasticamente il numero dei loro membri ed istituendo al loro interno numerose commissioni o comitati governativi ristretti, le \"juntas\", composti da funzionari specializzati, in modo da ridurre i tempi di decisione. Le \"juntas\" assunsero sempre pi\u00f9 potere e dopo il 1630 divennero i veri centri tramite cui il sovrano e il primo ministro cercarono di far applicare le direttive politiche.\nInfine Olivares cerc\u00f2 di risolvere il pesante problema della corruzione, ordinando numerose inchieste giudiziarie, tra le quali quella che condann\u00f2 il Duca di Lerma al risarcimento di un milione di ducati, riducendo il peso dei privilegi nobiliari e ponendo severi controlli sul patrimonio dei funzionari e rigidi massimali di spesa: risultato di tutto ci\u00f2 fu un forte accentramento unito alla nascita di un sistema suddiviso in tanti piccoli comitati.\nLa precaria salute.\nProbabilmente fu la stessa mole di lavoro che il Conte Duca s'imponeva a cagionargli i gravi problemi di salute, di cui egli soffr\u00ec in forma sempre pi\u00f9 accentuata.\nNegli anni, infatti, divenne affetto da forti disturbi del sonno che progressivamente resero sempre pi\u00f9 instabile l'animo: divenne impaziente, spesso s'infuriava contro i suoi collaboratori e a volte ne rifiutava i consigli mentre negli ultimi anni di vita i suoi disturbi degenerarono nella malattia mentale.\nTali disturbi furono, forse, aggravati dalle cure inadeguate cui egli si sottopose e di cui i suoi stessi scritti riportano traccia, per quanto il giudizio su questi sia vario: alcuni li giudicano acuti, incisivi e persuasivi, altri, invece, li considerano come gonfi, tortuosi, labirintici.\nPolitica estera.\nPer 22 anni Olivares diresse la politica estera spagnola, che volle basare su di un presupposto, ovvero il fatto che Filippo IV fosse circondato da rivali gelosi, che volessero usurpargli la sua posizione di campione della Chiesa cattolica, suo obbiettivo fu la restaurazione del dominio spagnolo sulle Fiandre sottomettendo gli olandesi ribelli.\nTale avversione verso gli Olandesi ebbe certamente motivi religiosi ma \u00e8 limitativo considerare solo questi, in quanto spesso vi and\u00f2 oltre e forse si devono alla speranza di riportare sotto il controllo spagnolo alcune delle province pi\u00f9 ricche d'Europa.\nIn realt\u00e0, questa politica era stata gi\u00e0 intrapresa negli ultimi anni di regno di Filippo III, anche per impulso dello zio dello stesso Olivares, Don Baltasar de Z\u00fa\u00f1iga, sotto il cui governo la Spagna era intervenuta a favore dell'imperatore Ferdinando II.\nQuesto intervento ovviamente capovolgeva i rapporti diplomatici con gli Olandesi, garantiti dalla Tregua dei dodici anni nel 1609 anche come strumento per migliorare la posizione negoziale della Spagna con la ripresa della guerra economica attraverso attacchi alle flotte olandesi.\nInizialmente tale politica garant\u00ec una ripresa del prestigio spagnolo, ma il suo tentativo di coniugare guerra militare ed economica nel lungo periodo si rivel\u00f2 inutile.\nInfatti, in un primo momento, Olivares, perseguendo tale strategia, limit\u00f2 il suo impegno in Germania all'invio di denaro all'imperatore Ferdinando II, rafforzando nel contempo l'esercito delle Fiandre, sotto il comando di Ambrogio Spinola.\nNel 1624 l'esercito di Spinola ottenne un grande successo a seguito della capitolazione della citt\u00e0 di Breda che garant\u00ec l'occupazione delle province meridionali olandesi.\nTuttavia, questo successo non ebbe effetti di lungo termine, infatti, non essendo venuta meno la volont\u00e0 di resistenza degli olandesi, questi riuscirono lentamente a bloccare l'avanzata spagnola, mentre la loro marina pi\u00f9 volte sconfisse quella spagnola.\nQuesta situazione di sostanziale impasse si prolung\u00f2 fino al 1634 quando Olivares, temendo l'acuirsi dei successi svedesi nella Germania settentrionale, decise di armare un nuovo esercito ponendolo sotto il comando del Cardinale-Infante Ferdinando d'Asburgo.\nLa vittoria di Ferdinando d'Asburgo nella Battaglia di N\u00f6rdlingen, permise agli Asburgo di conservare le proprie posizioni nella Germania meridionale ma Olivares non ne approfitt\u00f2 e decise di riprendere gli scontri con gli olandesi.\nLa Guerra Franco Spagnola.\nL'ultimo colpo alla strategia di Olivares fu l'ingresso in guerra della Francia.\nIn realt\u00e0 i rapporti tra Spagna e Francia gi\u00e0 da molti anni erano in via di deterioramento, sin dai tempi della Guerra di successione di Mantova e del Monferrato.\nInfatti, a seguito della morte dell'ultimo Gonzaga, Vincenzo II, Olivares si oppose alla successione di Duca di Nevers ed invi\u00f2, d'accordo con l'imperatore, un esercito per conquistare la piazzaforte strategica di Casale, mentre Ferdinando II invi\u00f2 un'armata di lanzichenecchi allo scopo di conquistare Mantova.\nL'intervento spagnolo provoc\u00f2 quello francese che si concretizz\u00f2 nell'invio di rinforzi alla guarnigione di Casale e nell'intervento nelle dispute dinastiche piemontesi.\nIl conflitto rientr\u00f2 il 13 ottobre del 1630, quando l'imperatore, sotto la minaccia svedese, accett\u00f2 Carlo I di Gonzaga-Nevers come legittimo duca, n\u00e9 Olivares si oppose per via dell'impossibilit\u00e0 di conquistare Casale.\nSebbene la guerra si fosse conclusa, in Francia non si spensero le apprensioni per l'aggressiva politica spagnola e, fallito il tentativo del Cardinale di Richelieu di impegnare la Spagna finanziando Gustavo Adolfo di Svezia, il governo francese si accinse al riarmo.\nNel 1635 il conflitto riesplose quando la Spagna depose l'elettore di Treviri, alleato del Richelieu, la Francia rispose con la dichiarazione di guerra.\nOlivares convinse il re che il conflitto con la Francia sarebbe stato quello definitivo in quanto, una volta caduta o costretta alla pace la Francia, anche l'Olanda sarebbe stata costretta alla resa.\nDi conseguenza Olivares comand\u00f2 l'invasione della Francia con quattro diversi eserciti e due marine, progetto che \u00e8 stato descritto come \"il pi\u00f9 ambizioso della storia moderna\" ma, per quanto le truppe spagnole fossero giunte a 16\u00a0km da Parigi, le limitate risorse finanziarie impedirono l'arrivo di ulteriori rincalzi, permettendo alla Francia di contrattaccare nel 1637.\nNel 1639, conscio delle difficolt\u00e0, il Conte Duca, tent\u00f2 di convincere Filippo IV ad accettare una nuova tregua con gli Olandesi in modo da evitare di combattere su due fronti e liberare risorse ma, l'occupazione del Brasile e l'opposizione delle \"Cortes\" portoghesi all'abbandono della colonia, resero il progetto impossibile.\nNello stesso anno, la sconfitta della marina atlantica spagnola nella Battaglia delle Dune, la perdita della flotta del tesoro, non solo imped\u00ec alla Spagna l'invio di rinforzi nelle Fiandre, ma imped\u00ec la ricostruzione di una nuova flotta: ormai la politica estera del Conte Duca scricchiolava sotto la pressione di una Francia sempre pi\u00f9 potente ed un tesoro ormai povero.\nPolitica interna.\nLa Spagna del XVII secolo non era altro che un insieme di regni: la Castiglia,l'Aragona, Valencia, la Sardegna, il Portogallo, i possedimenti nelle Fiandre, il Regno di Napoli ed Ducato di Milano, tenuti insieme solo dalla persona del sovrano, conservando ognuno una diversa tassazione, leggi, statuti autonomi, ed eserciti locali, con la sola contropartita della posizione privilegiata della nobilt\u00e0 castigliana.\nDi conseguenza divenne primo impegno, che evidenzi\u00f2 nel \"Gran Memorial\", scritto nel 1624, in cui espose al re il suo programma di governo, l'unificazione legislativa e amministrativa di queste entit\u00e0, esortando il re affinch\u00e9:\nA tale scopo Il conte Duca suggeriva al re di favorire le nobilt\u00e0 di tutti i regni in modo da legarli maggiormente alla fedelt\u00e0 alla Corona, l'unificazione militare e quella tributaria.\nIl sistema \"federalistico\" dell'unione di tante entit\u00e0, tuttavia, aveva resistito con successo ad ogni riforma e questo comport\u00f2 che fino al 1640 la Spagna ebbe un numero di rivolte fiscali inferiori rispetto ad altri paesi europei con la contropartita che il peso fiscale ricadeva drammaticamente sulla Castiglia, attraverso anche imposte indirette come quella dei \"millones\".\nLa guerra aveva reso i redditi insufficienti e quindi divenne necessaria la riforma, allo scopo d'impedire un potenziale declino dell'impero.\nIl Conte Duca, allora, tent\u00f2 di adottare una riforma fiscale, ritenendo che i sudditi non si sarebbero opposti ad un'equa distribuzione delle imposte che, nelle intenzioni di Olivares, avrebbero dovuto colpire anche la nobilt\u00e0 ed il clero, n\u00e9 sembr\u00f2 aver dubbi sulla possibilit\u00e0 di difendere tale argomento.\nIn questo campo i suoi successi furono, tuttavia, limitati in quanto egli riusc\u00ec solamente ad istituire un'unica imposta generale diretta sui redditi e a costituire a Madrid il nucleo della Banca Centrale mentre ogni tentativo di unificare i sistemi tributari fu rifiutato dalle assemblee locali\nOltre alla riforma fiscale, Olivares intraprese gi\u00e0 nel 1624 il progetto della \"Uni\u00f3n de Armas\" secondo il quale ogni provincia e territorio avrebbe dovuto fornire, equipaggiare e mantenere reclute in proporzione alle dimensioni e alla popolazione, in modo da garantire una difesa generalizzata ed unificata dell'intero impero.\nIl progetto, pur approvato dalle \"Cortes\" di Castiglia e dalle assemblee consultive delle province, fu rifiutato dalle \"Cortes\" del regno di Portogallo, dalla \"Generalitat de Catalunya\" e dalla \"Generalitat Valenciana\" e quindi fu sospeso.\nIl fallimento della \"Uni\u00f3n de Armas\", comport\u00f2 un aumento delle spese militari tanto che nel 1627 Olivares convinse Filippo IV a dichiarare la bancarotta ovvero la sospensione dei pagamenti nei confronti dei banchieri genovesi, in modo da rivolgersi a banche indigene.\nIl progetto fu per\u00f2 un intero fallimento, dato che l'anno seguente la flotta del tesoro spagnola fu catturata dagli olandesi e questo obblig\u00f2 Olivares, incapace a contrarre nuovi prestiti, ad aumentare la pressione fiscale.\nLa crisi del 1640.\nGli ultimi anni del \"valimiento\" di Olivares furono caratterizzati da frequenti rivolte, tra le quali furono estremamente importanti la Sollevazione della Catalogna e la Guerra di restaurazione portoghese.\nNel 1640, infatti, divenne reale la minaccia francese lungo la frontiera catalana ed il Conte Duca decise d'inviare rinforzi consistenti in 9.000 soldati, ritenendo che questi potessero essere tollerati dalla popolazione per via della paura francese.\nIn realt\u00e0 la situazione in Catalogna era gi\u00e0 precaria da alcuni anni, in quanto la nobilt\u00e0 locale in larga parte temeva che le politiche accentratrici di Olivares potessero danneggiarne gli interessi in un'eventuale unione amministrativa con la Castiglia, anche se questo aspetto \u00e8 ridimensionato, se non messo in dubbio da numerosi storici.\nNel maggio nel 1640 la situazione precipit\u00f2 ed infine scoppi\u00f2 la rivolta.\nAlla Catalogna si aggiunse il Portogallo in cui, dopo la conquista olandese della colonia del Brasile, gi\u00e0 facente parte dell'Impero coloniale portoghese, Olivares, decise di imporre un'imposta unica generale del 10 % sul reddito in modo da riconquistare la provincia.\nL'imposta provoc\u00f2 in vasto malcontento, specialmente tra i ceti privilegiati, e questo divenne rivolta nell'autunno del 1640, quando videro l'occasione di ristabilire una dinastia autonoma confidando che la Spagna, impegnata in Catalogna e nelle Fiandre contro Olanda e Francia, non potesse reprimere.\nIl 1\u00ba dicembre dello stesso anno i rivoltosi arrestarono la viceregina, dichiararono decaduti gli Asburgo ed offrirono la corona al duca di Bragan\u00e7a Giovanni IV e come ebbero previsto, Olivares non pot\u00e9 fare altro che assistere.\nLa caduta del Conte Duca.\nLe rivolte in Catalogna e Portogallo, mettendo in dubbio la sopravvivenza della stessa Spagna, indebolirono non poco il prestigio di Olivares, il quale del resto si trovava gi\u00e0 da alcuni anni sotto attacco.\nIn primo luogo il maggiore peso delle \"juntas\" e la promozione di uomini di fiducia del Conte Duca, irritarono la nobilt\u00e0 mentre l'aggravarsi delle sue condizioni di salute gli impediva di dedicarsi agli affari pubblici con la stessa efficacia di un tempo.\nA tali critiche si aggiunsero i pesanti costi per la costruzione del Palazzo del Buon Ritiro, che andava in netta contraddizione con l'austerit\u00e0 praticata negli anni precedenti.\nL'inflazione del 1641 e il caos economico che segu\u00ec diedero il colpo di grazia al prestigio del valido, ma ormai ritenuto il solo responsabile delle tristi condizioni di un impero sulla via del tramonto.\nIl Conte Duca tent\u00f2 di resistere, cercando di sostenere la sua popolarit\u00e0 declinante finanziando le arti e il teatro, come in precedenza, ma senza successo e sebbene riuscisse a reprimere la rivolta separatista dell'Andalusia, capeggiata dal IX Duca di Medina Sidonia, la cui famiglia era sempre stata ostile al Conte Duca, i nuovi insuccessi in Catalogna, tra i quali la pesante disfatta nella Battaglia di Montju\u00efc, fecero precipitare la situazione.\nOltre a questi insuccessi si aggiunsero pesanti conflitti famigliari dovuti alla sua decisione di legittimare, nel 1641, il figlio naturale Don Enrique de Guzman in Felipez che, a seguito della morte della figlia e del nipote nel 1626, diveniva cos\u00ec il suo pi\u00f9 qualificato erede.\nIn tal modo, tuttavia, provoc\u00f2 il risentimento di un altro nipote Don Luis de Haro, dividendo l'intera aristocrazia castigliana.\nLe pressioni della nobilt\u00e0 sul re divennero sempre pi\u00f9 forti e nel 1643, a seguito della sconfitta nella Battaglia di Rocroi, che segn\u00f2 la fine dell'invincibilit\u00e0 dei \"tercio\" spagnoli e su pressione della moglie Elisabetta di Borbone, Filippo IV, a malincuore, licenzi\u00f2 Olivares.\nIn un primo tempo, su ordine del re, si ritir\u00f2 a Loeches, dove pubblic\u00f2 un'apologia con il titolo di \"El Nicandro\", che per\u00f2 fu denunciato all'Inquisizione.\nPer tale motivo fu trasferito al palazzo della sorella a Toro, presso la citt\u00e0 di Zamora dove cerc\u00f2 di soddisfare la sua passione per il lavoro partecipando al governo municipale della citt\u00e0 e dove mor\u00ec, ormai consumato dalla follia, il 22 giugno del 1645 a 58 anni.\nI suoi scritti e l'archivio che egli raccolse fu conservato dagli eredi ma in gran parte and\u00f2 perso in un incendio nel XIX secolo.\nGiudizio storico.\nIl conte-duca divenne, e rimase a lungo, secondo l'opinione dei suoi compatrioti, il modello dell'incapace e fallimentare cortigiano, contrapposto ai successi del cardinale Richelieu anche se, in una tendenza che gi\u00e0 risale al XIX secolo la sua figura e la sua personalit\u00e0 sono state in parte rivalutate.\nInfatti, molti storici, attualmente, fanno notare quanto sia ingiusto addebitare la responsabilit\u00e0 del declino della Spagna ad Olivares soltanto il quale per altro aveva pi\u00f9 volte tentato di riformare la pubblica amministrazione, il fisco e l'esercito e che proprio per questo aveva incontrato ogni opposizione da parte dei ceti privilegiati del clero e della nobilt\u00e0.\nTuttavia, questo non \u00e8 sufficiente per esentare da colpe il Conte Duca, specialmente se si considera il fatto che fu proprio la sua politica estera interventista e militarista a causare le debolezze finanziarie che a lungo andare indebolirono lo stesso impero e furono causa di gravi tensioni sociali.\nIl V capitolo dei Promessi Sposi.\nAlessandro Manzoni, nel capitolo V dei \"Promessi sposi\", pone in capo ad uno degli ospiti della cena a casa di don Rodrigo un confronto (di fatto retrospettivo) tra il conte-duca ed il cardinale Richelieu. Infatti, commentando la politica europea dalla sua ottica filospagnola di provincia, il podest\u00e0 vaticina che:\nOvviamente, duecento anni sono il periodo che divide la data figurata del colloquio con la stesura del romanzo, durante la quale il cardinale di Richelieu veniva considerato colui che aveva chiuso il \"predominio spagnolo\" nella politica europea (invano difeso dal conte-duca) e l'artefice del predominio francese, in certo qual modo prolungatosi fino all'Ottocento, quando Manzoni scriveva.\nDiscendenza.\nDalla moglie In\u00e9s de Z\u00fa\u00f1iga y Velasco, Contessa di Monterrei, che spos\u00f2 nel settembre del 1607, Gaspar ebbe tre figli:\nDalla sua relazione con Isabel de Anversa, nacque:"}
{"id": "689127", "revid": "1305772", "url": "https://it.wikipedia.org/wiki?curid=689127", "title": "Vintage Violence", "text": ""}
{"id": "689129", "revid": "1573940", "url": "https://it.wikipedia.org/wiki?curid=689129", "title": "Castigo", "text": ""}
{"id": "689130", "revid": "339392", "url": "https://it.wikipedia.org/wiki?curid=689130", "title": "Conte-duca de Olivares", "text": ""}
{"id": "689132", "revid": "122951743", "url": "https://it.wikipedia.org/wiki?curid=689132", "title": "Eaco", "text": "\u00c8aco (, in latino \"Ae\u0103cus\") \u00e8 un personaggio della mitologia greca. Nasce dalla ninfa Egina con cui Zeus un giorno si accoppi\u00f2 trasformandosi in aquila e portando con s\u00e9 la ninfa sull'isola di Enopia, che prese dalla ninfa il nome di Egina.\nMitologia.\nLe leggende narrano che Era, sposa di Zeus, quando seppe della nascita di Eaco, scaric\u00f2 la sua gelosia sull'isola avvelenando i corsi d'acqua ed ordinando ai venti meridionali di soffiare senza tregua. Fu cos\u00ec che tutti i raccolti andarono perduti e ci\u00f2 che segu\u00ec fu una grave carestia ed il caldo torrido portato dai venti meridionali costrinse gli abitanti a bere le acque dei fiumi avvelenati uccidendoli tutti. Vedendo il suo regno alla rovina, Eaco si rivolse al padre Zeus e questi fece cadere sull'isola una pioggia fresca, che ferm\u00f2 i venti e ricambi\u00f2 le acque avvelenate, poi trasform\u00f2 le formiche dell'isola in esseri umani ed Egina ritorn\u00f2 fiorente grazie ai mirmidoni (da \"murmex\" che significa appunto formica). Eaco spart\u00ec i suoi possedimenti tra i suoi sudditi e l'isola ritrov\u00f2 la pace.\nIn seguito Eaco spos\u00f2 Endeide, figlia di Scirone (o \"Chirone\", secondo l'erronea traslitterazione del nome da parte di Igino) e di Cariclo, da cui ebbe i figli Telamone e Peleo. Peleo fu il padre di Achille, che fu accompagnato alla guerra di Troia da un esercito di mirmidoni.\nEaco ebbe un ulteriore figlio dall'unione con la ninfa Psamate, una delle figlie di Nereo, che per sfuggirgli si trasform\u00f2 in foca ma lui si un\u00ec lo stesso a lei e nacque un figlio chiamato Foco. In seguito Telamone, geloso del fratellastro Foco, lo uccise e lo seppell\u00ec con l'aiuto di Peleo. Quando Eaco scopr\u00ec il fatto, cacci\u00f2 entrambi i figli dall'isola.\nPindaro indica in Eaco il costruttore delle mura di Troia, con l'aiuto di Apollo e Poseidone.\nEaco era considerato un uomo profondamente giusto e per questo era chiamato spesso a fare da arbitro nelle contese. Dopo la sua morte Zeus lo nomin\u00f2 giudice negli Inferi. Platone cita come giudici dell'Ade Minosse, Radamante, Eaco e Trittolemo.\nLa leggenda inoltre narra che Eaco era custode delle chiavi dell'Ade e che doveva occuparsi delle anime di provenienza europea.\nnella cultura di massa.\nIl nome Eaco viene dato ad un personaggio del \"manga\" Saint Seiya; in esso (e nella versione animata) ha il nome Eaco di Garuda \u00e8 presentato come uno dei tre generali di Ade, re degli Inferi, nonch\u00e9 giudice dei morti (un riferimento mitologico); Tuttavia, poich\u00e9 l'autore Masami Kurumada utilizz\u00f2 la dizione greca del nome (\"Aiakos\"), all'epoca della prima edizione italiana del manga (edita da Granata Press) il nome venne tradotto erroneamente in Aiace; anni dopo, l'edizione della Star Comics utilizz\u00f2 invece i nomi greci per i tre Giudici, quindi Eaco venne riferito semplicemente come Aiacos; ma in seguito l'adattamento italiano della versione animata e del \"prequel\" The Lost Canvas ripristin\u00f2 stabil\u00ec l'uso definitivo di Eaco. Nel \"sequel\" Next Dimension il personaggio viene chiamato Suikyo, ed \u00e8 un ex cavaliere d'argento passato dall'esercito di Atena a quello di Ade; comunque, in The Lost Canvas verso la fine della storia Aaron (il giovane che ospita lo spirito di Ade) spoglia Eaco di cosmo e armatura, sigillando l'anima di \"specter\" che lo possedeva e ridandogli il suo vero nome: Suikyo! Questo espediente narrativo potrebbe essere un omaggio dell'autrice Shiori Teshirogi nei confronti di Kurumada (autore dell'opera originale e di Next Dimension); in un'intervista Teshirogi spieg\u00f2 che inizialmente le due opere dovevano procedere di pari passo e narrare la stessa storia da punti di vista differenti; ma proseguendo i due autori finirono per scrivere due trame differenti."}
{"id": "689135", "revid": "260612", "url": "https://it.wikipedia.org/wiki?curid=689135", "title": "Gaspar de Guzm\u00e1n", "text": ""}
{"id": "689139", "revid": "287204", "url": "https://it.wikipedia.org/wiki?curid=689139", "title": "Parrocchia di Acadia", "text": "La parrocchia di Acadia (\"Acadia Parish\" in inglese, \"Paroisse de l'Acadie\" in francese) \u00e8 una parrocchia dello Stato statunitense della Louisiana. Il capoluogo \u00e8 Crowley. La parrocchia (in Louisiana le parrocchie costituiscono un livello amministrativo equivalente a quello delle contee degli altri stati degli USA) fu creata nel 1887.\nGeografia fisica.\nLa parrocchia copre un'area totale di km\u00b2, 6 dei quali costituiti dalle acque interne.\nSociet\u00e0.\nEvoluzione demografica.\nAl censimento del 2000 contava abitanti ( famiglie) e unit\u00e0 abitative (14 per km\u00b2). La componente etnica era cos\u00ec composta: 80,73% caucasici, 18,25% afroamericani, 0,91% ispanici, 0,20% nativi americani, 0,15% asiatici.\nIl 29,80% della popolazione era sotto i 18 anni, il 12,30% sopra i 65 anni.\nIl reddito pro capite si attesta sui 13.424 dollari. Il 24,50% della popolazione \u00e8 sotto la soglia di povert\u00e0."}
{"id": "689141", "revid": "125392465", "url": "https://it.wikipedia.org/wiki?curid=689141", "title": "Tatum O'Neal", "text": "\u00c8 principalmente nota per aver interpretato Addie Loggins in \"Paper Moon - Luna di carta\" (1973), per cui ottenne il plauso della critica e vinse il Premio Oscar alla miglior attrice non protagonista a soli 10 anni. Ancora oggi rimane la pi\u00f9 giovane persona vincitrice di un Premio Oscar.\nBiografia.\n\u00c8 la primogenita degli attori Ryan O'Neal e Joanna Moore. Anche suo fratello Griffin era attore. Ha anche due fratellastri, Patrick e Redmond, nati dalle relazioni del padre con le attrici Leigh Taylor-Young e Farrah Fawcett. Nel 1974, all'et\u00e0 di dieci anni, ha vinto il premio Oscar alla miglior attrice non protagonista, il Golden Globe per la miglior attrice debuttante e quello per la miglior attrice in un film commedia o musicale, oltre al David di Donatello per la miglior attrice straniera, grazie all'interpretazione in \"Paper Moon - Luna di carta\". \nNel 2020 ha rivelato di essere affetta da artrite reumatoide, pubblicando alcune foto su Instagram.\nVita privata.\n\u00c8 stata sposata col tennista John McEnroe dal 1986 al 1992. \u00c8 stata anche la prima fidanzata di Michael Jackson.\nPremi e candidature.\nPremio Oscar\nGolden Globe\nDavid di Donatello"}
{"id": "689144", "revid": "598204", "url": "https://it.wikipedia.org/wiki?curid=689144", "title": "Canale di Panama", "text": "Il canale di Panama \u00e8 un'opera idraulica artificiale che attraversa l'istmo di Panama in America centrale, collegando l'oceano Atlantico con l'oceano Pacifico. Lungo 81,1\u00a0km compresi i prolungamenti in mare, profondo al massimo 12\u00a0m, e largo tra i 240-300\u00a0m nel lago Gat\u00fan e i 90-150\u00a0m nel tratto del taglio della Culebra, permette dunque di evitare la circumnavigazione dell'America meridionale fino a capo Horn o allo stretto di Magellano.\nDescrizione.\n\u00c8 costituito da due impianti per la risalita e per la discesa che sono ubicati tra la baia di Lim\u00f3n ed il lago Gat\u00fan (lato Atlantico) e presso i villaggi di Pedro Miguel / Miraflores (lato Pacifico). Ognuno dei due impianti \u00e8 composto da 6 conche poste a tre a tre su due differenti vie, con salti di livello di circa 9 metri tra ognuna di esse, permettendo alle navi, salendo e scendendo, di superare il dislivello totale di circa 28 m tra il livello del mare alle due imboccature e il livello dell'acqua nel punto pi\u00f9 elevato del canale. Questo dislivello \u00e8 dovuto alla maggiore altitudine del fondo artificiale lungo l'opera che, per motivi tecnici, ed economici, non pot\u00e9 essere spianato sino a rendere la lamina navigabile al livello del mare. Il canale evita alle navi dirette dai porti del Pacifico a quelli dell'Atlantico, e viceversa, la circumnavigazione dell'America meridionale. Il tempo di percorrenza, dipendente dal traffico e dalla grandezza della nave, \u00e8 di circa 8/12 ore.\nL'imboccatura in corrispondenza del mare dei Caraibi si trova adiacente al porto di Crist\u00f3bal, nella baia di Lim\u00f3n. Le navi provenienti dall'Atlantico e dirette al Pacifico, dopo aver percorso l'impianto di risalita composto dalle tre chiuse di Gat\u00fan, attraversano il lago Gat\u00fan, la zona di Gamboa, lo stretto di Culebra, giungendo poi alla chiusa di Pedro Miguel. Poi passano, dopo un primo salto di livello di circa 9 metri, nel lago di Miraflores che d\u00e0 accesso alle due chiuse di Miraflores, raggiungendo all'uscita di queste il livello del mare presso il porto di Balboa. Segue la navigazione passando il ponte delle Americhe, fino a giungere poi nel golfo di Panama. Il canale \u00e8 percorso da migliaia di navi all'anno per un tonnellaggio di decine di milioni di tonnellate in entrambi i sensi.\nPer effetto della particolare conformazione dell'istmo di Panama nella zona del Canale (che non segue l'andamento nordovest-sudest, ma piega in direzione sudovest-nordest), l'imbocco sull'Oceano Atlantico si trova pi\u00f9 a ovest di quello sul Pacifico. Una nave che passi dall'Atlantico al Pacifico, quindi, uscir\u00e0 dal Canale in un punto pi\u00f9 orientale di quello d'entrata, pur essendo questo oceano a ovest dell'Atlantico. \nNel 2009, 14.342 navi hanno attraversato il canale, trasportando 198.014.288 tonnellate di cargo. Il pedaggio dovuto per la navigazione \u00e8 la principale fonte dell'economia di Panama. Le navi che attraversano il canale non potevano superare 292,68 metri di lunghezza e 32,31 metri di larghezza a causa delle massime dimensioni delle \"conche\" che, nel senso della lunghezza, sono limitate dalle porte di comunicazione tra le conche stesse. Le navi che rispettano questi limiti erano dette panamax. Questo limite \u00e8 stato modificato nel 2014, al termine dell'espansione del canale ad opera di un consorzio a cui hanno partecipato la compagnia belga Jan De Nul, la spagnola Sacyr Vallehermoso, l'italiana Salini Impregilo e la panamense Grupo Cusa.\nGeografia.\nA partire dal versante atlantico, entrando all'interno della baia di Lim\u00f3n, il canale vero e proprio viene imboccato dopo un tratto di circa 7\u00a0km. Gli 11\u00a0km che seguono si snodano in direzione sud sud-ovest fino a raggiungere le chiuse di Gat\u00fan, che innalzano le unit\u00e0 transitanti di 27\u00a0m sopra il livello del mare, fino al lago artificiale di \"Gat\u00fan\", formato dalla costruzione di una diga sul fiume Chagres. Dopo aver attraversato il lago, il canale prosegue verso sud sud-est sino all'imboccatura del taglio di \"Gaillard\" (o anche taglio della Culebra), un tratto di canale di circa 13\u00a0km ricavato dal taglio di una roccia durissima, al cui termine si trova la chiusa di Pedro Miguel.\nQuesta, permettendo un abbassamento di circa 9 metri, conduce al lago \"Miraflores\". Per poter raggiungere il livello del mare \u00e8 necessario passare attraverso le due rimanenti chiuse di \"Miraflores\".\nIl livello del mare sulla costa pacifica \u00e8 in media 20 cm pi\u00f9 alto di quello della costa atlantica.\nEspansione del canale.\nDal 2016 l'espansione del Canale di Panama ha portato al raddoppio della capacit\u00e0 del canale, permettendo il passaggio di navi pi\u00f9 grandi. Nell'aprile 2006 si \u00e8 concluso uno studio durato cinque anni per l'ampliamento dell'opera idraulica. L'ampliamento \u00e8 stato approvato con un referendum popolare che ha visto prevalere i favorevoli all'approvazione del progetto con il 75,25% dei \"s\u00ec\"; ha votato il 43,3% degli aventi diritto. I lavori, iniziati nel 2007, sarebbero dovuti terminare entro il 2014, centenario dell'apertura dell'opera, per concludersi poi nel giugno 2016. Il progetto ha visto la costruzione di due nuove serie di chiuse in corrispondenza di ciascuno degli imbocchi del canale, parallele a quelle gi\u00e0 esistenti. Ogni serie ha tre camere. Inoltre si \u00e8 proceduto allo scavo di due canali di accesso alle nuove chiuse e all'allargamento del canale di navigazione. Il progetto, che vede attivamente coinvolto un consorzio italo-spagnolo del settore delle costruzioni che ha realizzato le nuove paratoie giganti in Italia, prevede di portare al raddoppio della capacit\u00e0 di navigazione del canale entro il 2025.\nL'inaugurazione del nuovo canale si \u00e8 svolta il 26 giugno del 2016.\nStoria.\nIl progetto originario del canale risale al XIX secolo. Uno studio del 1829 eseguito dall'ingegnere inglese John Lloyd su commissione di Sim\u00f3n Bol\u00edvar rivel\u00f2 la fattibilit\u00e0 dell'opera. Nel 1834 la Repubblica della Nuova Granada pubblic\u00f2 un bando, con premio di 100.000 acri di terreno, a chi fosse riuscito a costruire il canale, o una ferrovia, o una strada, sull'istmo di Panama. Nel 1836 il colonnello Charles Biddle, ex commerciante di Filadelfia, ricevette l'autorizzazione a costruire il canale. Nel 1839 la Repubblica della Nuova Granada concesse alla compagnia \"Salomon &amp; Co\" i permessi per la costruzione del canale, dopo il fallimento del tentativo da parte del colonnello Charles Biddle.\nNel 1879 il canale fu caldeggiato dal Congresso internazionale di Parigi ed ebbe tra i suoi promotori Ferdinand de Lesseps, gi\u00e0 costruttore del canale di Suez. Nel 1881 Lesseps fond\u00f2 una societ\u00e0 per raccogliere fondi e inizi\u00f2 i lavori secondo un progetto molto complesso che non prevedeva l'impiego di chiuse; il suo tentativo fall\u00ec per gli ostacoli di natura tecnica e finanziaria. Nel 1885 fu sostituito da Gustave Eiffel e la societ\u00e0 fall\u00ec nel 1889. \nNel 1901 gli Stati Uniti ottennero dal governo colombiano (all'epoca Panama faceva parte della Colombia) l'autorizzazione per costruire e gestire il canale per 100 anni. Nel 1903 per\u00f2 il governo della Colombia, in un sussulto di orgoglio nazionale, decise di non ratificare l'accordo. Gli USA allora non esitarono a organizzare una sommossa a Panama e a minacciare l'intervento dell'esercito se fosse avvenuta la reazione del governo legittimo. Panama cos\u00ec, come gi\u00e0 Cuba, divenne una repubblica indipendente sotto la tutela degli Stati Uniti, che ottennero l'affitto perpetuo della Zona del Canale e l'autorizzazione a iniziare i lavori.\nI lavori iniziarono nel 1907, intrapresi dal genio militare statunitense, e si conclusero il 3 agosto 1914, seguendo i progetti del colonnello Gothal; tuttavia l'inaugurazione ufficiale fu rinviata al 12 luglio 1920. La condizione giuridica del canale fu regolata da tre accordi:\nIl primo di questi (\"Trattato di Neutralit\u00e0\") prevedeva che gli Stati Uniti avessero il diritto permanente di difendere il canale da ogni minaccia che potesse interferire con la sua accessibilit\u00e0 continuata e neutrale alle navi in transito di tutte le nazioni, mentre il secondo indic\u00f2 il 31 dicembre 1999 come termine dell'affitto del canale.\nNel corso della ultracentenaria storia della via d'acqua, la \"Autoridad del Canal de Panam\u00e1\" ha nominato alcuni \"piloti onorari\"; tra gli ultimi, il commodoro Ronald Warwick, gi\u00e0 comandante della RMS \"Queen Mary 2\" della prestigiosa compagnia di navigazione inglese Cunard, e il comandante superiore CSLC Raffaele Minotauro, gi\u00e0 comandante di grandi navi transoceaniche di linea della storica \"Italia\" di Navigazione S.p.A., meglio conosciuta nel mondo dello shipping sotto il nome di \"Italian Line\".\nRegole di navigazione.\nIl transito delle navi pu\u00f2 avvenire solamente accettando le clausole della \"domanda di transito\" e dopo l'accettazione di essa da parte delle autorit\u00e0 panamensi. Durante il transito del canale vengono sospesi i diritti relativi all'extraterritorialit\u00e0 delle navi da guerra e alcune regole di bandiera relative al comando e alla conduzione delle navi mercantili. Il pilota del canale, che viene destinato alla nave dalle autorit\u00e0 locali, assume direttamente il comando della navigazione, non svolgendo, come normalmente avviene in tutti i porti del mondo, il ruolo di semplice consulente del comandante. Il comandante, in forza delle leggi e dei regolamenti disciplinanti la navigazione marittima, rimane responsabile dei servizi e della funzionalit\u00e0 della nave sotto il suo comando, senza per\u00f2 poter interferire nelle operazioni di pilotaggio. I diritti di propriet\u00e0 e l'organizzazione interna dei servizi della nave rimangono invariati."}
{"id": "689149", "revid": "1591878", "url": "https://it.wikipedia.org/wiki?curid=689149", "title": "Domenico Rea", "text": "Biografia.\nSuo padre Giuseppe \u00e8 un ex carabiniere, sua madre, Lucia Scermino, una levatrice, il vero sostegno economico della famiglia. Prima di Domenico, sono nate due sorelle, Raffaella e Teresa. Nel 1924 la famiglia si trasferisce a Nocera Inferiore, amena cittadina alle pendici dei Monti Lattari e luogo d'origine del padre. Da piccolo Rea vive un'infanzia libera, aperta alle esperienze della strada e della campagna, \u00e8 un bambino volitivo, ma rivela anche, in ambito scolastico, una forte volont\u00e0 di apprendere e notevoli attitudini per la ginnastica e lo studio, in particolare della geografia e dell'italiano.\nDopo le elementari frequenta una scuola d'avviamento professionale e non va al ginnasio, nonostante il consiglio degli insegnanti. Inizia per il futuro scrittore un periodo di assoluta libert\u00e0. Spesso accompagna il padre e i suoi amici in escursioni nei paesi vicini, alla ricerca di fiere e osterie, e l'incontro con la letteratura avviene in modo casuale. I suoi primi due libri li ruba da un carretto, durante un mercato a Salerno: le \"Operette morali\" di Leopardi e il primo volume della \"Storia della letteratura italiana\" di De Sanctis; da questo momento Rea inizia la formazione di una vastissima biblioteca.\nAncora adolescente a Nocera incontra per la prima volta interlocutori in grado di renderlo consapevole del suo talento: sono il frate francescano Angelo Iovino, che gli trasmetter\u00e0 la passione per i novellieri trecentisti, lo psichiatra Marco Levi Bianchini, amico di Sigmund Freud, Luigi Grosso, uno scultore anarchico confinato dal regime fascista a Nocera, e Pasquale Lamanna, raffinato uomo di lettere, che insegna al liceo di Castellammare. Al Centro di ricerca per la tradizione manoscritta di autori moderni e contemporanei dell'Universit\u00e0 di Pavia sono conservati circa quattordici quaderni, che vanno dal 1937 al 1940, pi\u00f9 un numero notevole di fogli sparsi, che testimoniano come per Rea scrivere \u00e8 gi\u00e0 diventato un bisogno vitale e persistente.\nNel 1939, a diciassette anni, partecipa a un concorso letterario bandito dalla rivista \u00abOmnibus\u00bb, diretta da Leo Longanesi, con il racconto \"\u00c8 nato\": non vince il concorso, ma Longanesi lo elogia e lo invita a continuare a scrivere. Comincia a collaborare al settimanale salernitano \u00abIl Popolo fascista\u00bb e a \u00abNoi giovani\u00bb, il quindicinale del GUF. Durante la guerra conosce Michele Prisco e Annamaria Perilli, che diventer\u00e0 sua moglie. Nel 1944 si iscrive al PCI e diventa segretario della sezione di Nocera. Inizia a frequentare spesso Napoli e il gruppo di giovani intellettuali che dar\u00e0 vita alla rivista \u00abSud\u00bb e stringe amicizia con Luigi Compagnone, l'eterno \u201camico-nemico\u201d.\nIn una di queste incursioni napoletane conoscer\u00e0 Francesco Flora, amico intimo di Benedetto Croce. Flora sar\u00e0 il primo a credere veramente in lui come scrittore, e lo aiuter\u00e0 a pubblicare sulla rivista \u00abMercurio\u00bb, diretta da Alba de C\u00e9spedes, un racconto \"La figlia di Casimiro Clarus\". Conclusa la guerra, l'attenzione di Rea si sposta su Milano, in cerca di agganci editoriali. Ritrova Luigi Grosso che gli procura l'ospitalit\u00e0 di Giacomo Manz\u00f9 e la conoscenza di intellettuali come Montale, Quasimodo, Gadda, R\u00e8paci, Anceschi.\nL'incontro determinante sar\u00e0 quello con Arnoldo Mondadori e suo figlio Alberto; con loro avvia una vivace quanto sofferta corrispondenza, che precede e accompagna le sue pubblicazioni con la grande casa editrice. Dopo l'esperienza milanese torna a Nocera, dove scrive, ma passa anche da un lavoro all'altro, sempre pressato da necessit\u00e0 economiche. Alla fine del 1947 Mondadori pubblica il libro di racconti \"Spaccanapoli\", grande successo di critica, ma non di vendite: Rea continua a scrivere racconti, ma Mondadori aspetta da lui il romanzo.\nNel 1948 esce il dramma \"Le formicole rosse\", e per quanto l'impresario Remigio Paone e il regista Giorgio Strehler gli facciano sperare in un allestimento teatrale, dovr\u00e0 passare molto tempo prima che questo avvenga. Dopo qualche mese d'emigrazione in Brasile, dove tenta di trovare la concentrazione per scrivere, Rea fa ritorno in Italia. Nel maggio del 1949 muore la madre Lucia, da lui molto amata, e, nell'autunno dello stesso anno, sposa Annamaria Perilli. Privo di un lavoro fisso, collabora a varie testate, ma alla fine dello stesso anno trova un impiego alla Sovraintendenza alle Gallerie d'Arte e va ad abitare a Napoli.\nNel contempo, un nuovo libro di racconti sta prendendo forma, con la prefazione di Francesco Flora: \"Ges\u00f9, fate luce\"; uscito nel 1950, il libro riscuote grande successo di critica e di pubblico, partecipa al premio Bagutta; \u00e8 secondo nella cinquina dello Strega; \u00e8 primo al Viareggio presieduto da Leonida Repaci. \u00c8 un momento di grande successo per Rea: cominciano le prime traduzioni all'estero, le prime richieste di diritti cinematografici, le collaborazioni a giornali importanti. Nel 1953 \u00e8 pubblicato \"Ritratto di maggio\", un libro quasi autobiografico sulla scuola, che viene definito l'\u201cAnti-Cuore\u201d: il libro ha successo, ma pi\u00f9 che un romanzo \u00e8 un racconto lungo.\nNel 1954 nasce la figlia Lucia. Il rovello di Rea continua a essere il romanzo che Mondadori pretende, mentre lui insiste a dichiararsi uno scrittore di racconti. \"La signora scende a Pompei\", \"Gli oggetti d'oro\", \"Idillio\", \"Quel che vide Cummeo\", \"Madre e figlia\", \"La spedizione\" e, in appendice, il saggio \"Le due Napoli\", costituiranno il libro \"Quel che vide Cummeo\", pubblicato nel 1955. Di ritorno da un viaggio a Praga nel 1956 Rea, non senza sofferenza, si distacca dal PCI, ma continua a frequentare i suoi amici intellettuali, che sono tutti legati al partito.\nNello stesso periodo intrattiene anche un'intensa corrispondenza con l'autore-editor della casa editrice Einaudi Italo Calvino, progettando un volume sulla commedia napoletana che non sar\u00e0 mai pubblicato. Alla fine del 1958 \"Formicole rosse\" viene rappresentato, con un discreto successo, in un piccolo teatro romano. Nel frattempo Rea ha in cantiere il romanzo, che finalmente uscir\u00e0 nel 1958 con il titolo \"Una vampata di rossore\": \u00e8 la storia di una tragedia familiare e di un'agonia che si dilata per tutta la lunghezza del romanzo. Il libro non viene accolto come Rea spera, n\u00e9 dalla critica n\u00e9 dal pubblico.\nLa crisi, e il suo silenzio durato molti anni, prendono inizio proprio da questa vicenda narrativa. Nel 1960, insieme a Luigi Incoronato, Michele Prisco, Mario Pomilio, Leone Pacini Savoj e Gianfranco Ven\u00e8 dar\u00e0 vita \u00abLe ragioni narrative\u00bb, rivista che chiuder\u00e0 l'anno dopo. Tra il 1960 e il 1961 esce, prima con l'editore napoletano Pironti e poi con Mondadori, \"Il re e il lustrascarpe\", un volume che raccoglie saggi e articoli di giornali. Nel 1965 con \"I Racconti\", che \u00e8 una collezione di tutte le novelle, vince il Premio Settembrini. Sempre nello stesso anno pubblica \"L'altra faccia\", un volume eterogeneo che comprende poesie, racconti e un amaro saggio autobiografico, che d\u00e0 il titolo al testo.\nA Napoli, per la libreria Guida, organizza incontri culturali con scrittori come Jack Kerouac, Allen Ginsberg e Giuseppe Ungaretti. Nel 1970 Rea diventa giornalista alle dipendenze del Centro RAI di Napoli e collabora al \"Corriere della Sera\". Il libro importante di quegli anni \u00e8 \"Fate bene alle anime del Purgatorio\", che nel 1977 \u00e8 pubblicato da Mondadori. Dal 1980, collabora assiduamente a \"Il Mattino\", per la cui testata scrive alcuni reportage di viaggi. Il 1985 si pu\u00f2 considerare come l'anno del suo ritorno: con l'editore Rusconi pubblica \"Il fondaco nudo\", una rielaborazione di racconti e saggi degli anni precedenti.\nL'anno dopo viene ristampato \"Spaccanapoli\" e nel 1987 escono i \"Pensieri della notte\", che raccoglieranno un discreto successo. L'inizio degli anni Novanta segna l'uscita dei tre ultimi libri, tutti editi da Leonardo, la casa editrice fondata da Leonardo Mondadori: \"Crescendo napoletano\" pubblicato nel 1990, nel 1992 \"L'ultimo fantasma della moda\" e infine il romanzo \"Ninfa plebea\" con cui vince il premio Strega. Rea muore il 26 gennaio 1994 colpito da ictus. Le sue spoglie sono sepolte nel cimitero di Nocera Inferiore, nella Cappella Angrisani. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nTematica.\nAgli inizi del suo percorso narrativo, Rea si trova ad essere rivolto verso il passato della nostra letteratura piuttosto che verso il presente, se consideriamo le sue letture sia dei classici italiani (Boccaccio, Santa Caterina da Siena, Manzoni), sia dei suoi prediletti scrittori partenopei (Basile, Mastriani, Imbriani), facendosi guidare dal suo interprete pi\u00f9 drammatico, il De Sanctis. Su questi autori Rea modella la sua prosa, come chiariscono le citazioni messe sotto il titolo di ogni racconto.\nLa narrativa di Rea si pu\u00f2 ritenere in alcune sfumature neorealista, anche se i suoi libri non contengono messaggi come quelli di Ignazio Silone o i lamenti sulle piaghe del Mezzogiorno come nel fortunato \"Cristo si \u00e8 fermato a Eboli\" di Carlo Levi, ma testimonianze argute e implacabili, che sotto lo stimolo dell'onest\u00e0 intellettuale si sforzano di trasmettere senza malizie stilistiche ci\u00f2 che Napoli stava subendo negli anni della ricostruzione postbellica.\nCome il neorealismo cinematografico e come alcune arti figurative, il suo stile interpreta la realt\u00e0 nuova emersa dalla guerra. Pi\u00f9 tardi Rea torner\u00e0 su questo periodo con un giudizio non troppo lusinghiero \u00abdi quel lavoro dal tono collettivo, che ebbe inizio nel lontano dopoguerra\u00bb scrive nel libro \"Le Ragioni narrative\" (1960) \u00aboggi restano sparsi fuochi, su vaste zone coperte di cenere\u00bb. In realt\u00e0 lo sforzo c'era stato, non folcloristico n\u00e9 politico, ma umano.\nScrittore irrequieto rispetto ai gruppi di intellettuali napoletani contemporanei, Rea visse da isolato senza poter essere assimilato a nessuna corrente letteraria, estraneo a qualsiasi gruppo susseguente alla rivista letteraria \"La Ronda\", lontano dall'impegno politico militante per mancanza di illusioni sulla \"natura umana\" ma non per questo, scrivendo quasi sempre temi di disagio ambientale, meno impegnato nella denuncia delle piccole e grandi ingiustizie quotidiane. Lo scrittore cos\u00ec adatta un tipo di narrativa trecentesca e rinascimentale, a quella della percezione del dolore e della gioia, di cui era prodigo il tempo nel quale era vissuto.\nNofi.\nNofi \u00e8 una citt\u00e0 fittizia nella quale Domenico Rea ha ambientato molti dei suoi racconti e romanzi, tra cui \"Una vampata di rossore\", \"Ninfa plebea\" e \"I ragazzi di Nofi\". Oltre ai romanzi, la citt\u00e0 immaginaria di Nofi \u00e8 protagonista anche di alcune poesie di Rea.\nLe indicazioni dello scrittore non solo collocano Nofi in Campania, ma ne permettono l'identificazione precisa con Nocera Inferiore: nato a Napoli, lo scrittore fu infatti portato a Nocera Inferiore \u00abnel '23, a due anni di et\u00e0. Nofi \u00e8 una sorta di anagramma di Nocera Inferiore e rappresenta il teatro di molte sue opere In quel paese Rea ha vissuto gli anni della formazione, dalla pi\u00f9 tenera et\u00e0 fino alla giovinezza\u00bb. Ulteriore conferma dell'identificazione con Nocera Inferiore \u00e8 l'esistenza della confinante \"Nofi Superiore\" (cio\u00e8 Nocera Superiore), con una descrizione accurata della festa di Materdomini.\nL'elenco dei rioni di Nofi (\"tanti grossi borghi popolari, che si sarebbero potuti considerare veri e propri quartieri\") che Domenico Rea fa nel romanzo Ninfa Plebea, corrisponde in modo puntuale alla dizione dialettale dei rioni di Nocera Inferiore:\nAldo Di Vito, ex sindaco della citt\u00e0 di Nocera Inferiore, ha raccontato la sua esperienza politica in un volume intitolato \"Il sindaco di Nofi. Diario intimo di un'esperienza politica nel Sud\" (2019)."}
{"id": "689153", "revid": "2175", "url": "https://it.wikipedia.org/wiki?curid=689153", "title": "Tipi di plastica", "text": ""}
{"id": "689156", "revid": "358169", "url": "https://it.wikipedia.org/wiki?curid=689156", "title": "Amimone", "text": "Amimone (in greco antico \u1f08\u03bc\u03c5\u03bc\u03ce\u03bd\u03b7 ) \u00e8 un personaggio della mitologia greca, \u00e8 una delle cinquanta figlie del re Danao (Danaidi).\nMitologia.\nQuando il padre giunse a Lerna, nel golfo di Nauplia, per la mancanza di acqua incaric\u00f2 la figlia Amimone di procurarsi dell'acqua per un sacrificio.&lt;br&gt;\nMentre svolgeva il compito, la giovine svegli\u00f2 involontariamente un satiro, che cerc\u00f2 di abusare di lei. La fanciulla invoc\u00f2 l'aiuto di Poseidone, che intervenne scagliando il proprio tridente in direzione del satiro, mancandolo. Il tridente si conficc\u00f2 in una roccia e Poseidone concesse ad Amimone di estrarlo. Da quel punto sgorg\u00f2 l'acqua della fonte Amimone. Questa \u00e8 l'origine del fiume di Lerna. Dall'unione tra Amimone e Poseidone nacque Nauplio.\nDi questo mito trattava Eschilo nel dramma satiresco \"Amimone\".\nSomiglianze con Ipermnestra.\nUna leggenda racconta che Amimone and\u00f2 in sposa all'egittide Linceo, suo cugino e figlio di Egitto e che rifiut\u00f2 di obbedire a suo padre quando ordin\u00f2 alle proprie figlie di uccidere i loro mariti. \nIl fatto che Amimone fu l'unica a non uccidere il marito Linceo la rende identica ai miti dove la sposa che non uccise Linceo sia citata come Ipermnestra, il quale fa pensare ad uno scambio di nomi relativi alla stessa persona."}
{"id": "689157", "revid": "110157", "url": "https://it.wikipedia.org/wiki?curid=689157", "title": "Las Heras (Mendoza)", "text": "Las Heras \u00e8 una citt\u00e0 della provincia di Mendoza, in Argentina, situata nella parte settentrionale dell'area metropolitana della capitale provinciale, la \"Gran Mendoza\". La citt\u00e0 conta pi\u00f9 di 180.000 abitanti ed \u00e8 capitale del dipartimento omonimo che si estende fino al confine con il Cile e che comprende nel proprio territorio l'Aconcagua, la vetta pi\u00f9 alta del continente americano.\nLa citt\u00e0 \u00e8 contigua a Mendoza, in direzione nord lungo Avenida San Mart\u00edn. L'area comprende la piccola catena montuosa di El Challao, nella quale si trovano acque termali.\nLas Heras prende il nome dal Generale Juan Gregorio de Las Heras, eroe della guerra d'indipendenza argentina. Esiste una localit\u00e0 omonima nella provincia di Santa Cruz, nella Patagonia meridionale."}
{"id": "689159", "revid": "14002", "url": "https://it.wikipedia.org/wiki?curid=689159", "title": "Arcidiocesi di Foochow", "text": ""}
{"id": "689168", "revid": "2519", "url": "https://it.wikipedia.org/wiki?curid=689168", "title": "Comune di Kola\u0161in", "text": ""}
{"id": "689169", "revid": "76963", "url": "https://it.wikipedia.org/wiki?curid=689169", "title": "Art Carney", "text": "Vinse il premio Oscar al miglior attore protagonista nel 1975 per la sua interpretazione in \"Harry e Tonto\".\nBiografia.\nArt Carney inizi\u00f2 la propria carriera come comico radiofonico; carriera che fu costretto ad interrompere a causa dell'arruolamento durante la seconda guerra mondiale, nel corso della quale rimase ferito a una gamba; da allora rimase zoppo. In seguito riprese la carriera artistica e si afferm\u00f2 come interprete televisivo durante gli anni cinquanta, in particolare come spalla di Jackie Gleason in 124 episodi del programma \"The Jackie Gleason Show\", andato in onda nel quinquennio 1952-1957.\nInterprete di ruoli di carattere, ebbe un grande successo a Broadway alla met\u00e0 degli anni sessanta con la commedia \"La strana coppia\" di Neil Simon, andata in scena dal 1965 al 1967, nella quale interpret\u00f2 il personaggio di Felix Ungar, ruolo che nella versione cinematografica del 1968 sarebbe stato poi interpretato da Jack Lemmon.\nGiunto al cinema nel 1964, quando aveva quasi 50 anni, con un ruolo nella commedia \"Una Rolls-Royce gialla\", Carney raggiunse l'apice della carriera con il film \"Harry e Tonto\" (1974) di Paul Mazursky, nel ruolo di un eccentrico signore anziano che intraprende un lungo viaggio attraverso gli Stati Uniti in compagnia del proprio gatto Tonto, incontrando ogni sorta di personaggi lungo il suo cammino, ruolo che gli valse l'Oscar.\nDopo \"Harry e Tonto\", Carney fu molto richiesto per ruoli di anziano irascibile dal cuore tenero. Nella seconda met\u00e0 degli anni settanta apparve nelle commedie \"Il boxeur e la ballerina\" (1978) di Stanley Donen, e \"Visite a domicilio\" (1978) di Howard Zieff, nel poliziesco \"L'occhio privato\" (1977) di Robert Benton, in cui interpret\u00f2 il ruolo del protagonista, il detective Ira Wells, e in \"Sunburn - Bruciata dal sole\" (1979). \nL'attore lavor\u00f2 per il piccolo schermo fino al 1990 e si ritir\u00f2 dalle scene dopo un'ultima apparizione cinematografica nel film d'azione \"Last Action Hero - L'ultimo grande eroe\" (1993)."}
{"id": "689175", "revid": "767487", "url": "https://it.wikipedia.org/wiki?curid=689175", "title": "Mare caldo", "text": "Mare caldo (\"Run Silent, Run Deep\") \u00e8 un film del 1958 diretto da Robert Wise e interpretato da Burt Lancaster e Clark Gable.\nE' basato sul romanzo del 1955 di Edward L. Beach Jr..\nTrama.\nLa storia \u00e8 ambientata durante la seconda guerra mondiale e narra la vicenda del comandante di un sottomarino americano, Rich Richardson e del suo conflitto col tenente Jim Bledsoe.\nRichardson nutre un forte sentimento di vendetta per l'incrociatore del Giappone e il suo comandante che hanno affondato il suo precedente sottomarino. Ossessionato da questo obiettivo addestrer\u00e0 i suoi uomini a questa unica missione, contro il parere del suo secondo preoccupato unicamente della salvezza di tutto l'equipaggio."}
{"id": "689177", "revid": "547992", "url": "https://it.wikipedia.org/wiki?curid=689177", "title": "Graziella De Palo", "text": "Biografia.\nGraziella \u00e8 figlia del Capitano Vincenzo De Palo, fondatore dell'allora Gabinetto Scientifico investigativo dell'Arma dei carabinieri, e di Renata Capotorti, professoressa di Lettere. \nFin da piccola, guidata dal fratello Giancarlo, si appassiona al giornalismo, seguendo le \"lezioni\" dispensate dal glorioso \"Corriere dei Piccoli\". Dopo tanti tentativi \u2013 mai portati a termine \u2013 nasce cos\u00ec Parliamone Insieme, quindicinale di attualit\u00e0 e politica, del quale Loredana Lipperini disegna le copertine, riempiendo le diverse rubriche, tutte curate da lei, con la sua scrittura fluente ed ineccepibile.\nA vent'anni Graziella e Loredana cominciano a lavorare all'agenzia di stampa Notizie radicali, nella sede storica del Partito Radicale in via di Torre Argentina, dove conosce Italo Toni, cominciando a collaborare alle testate \"ABC\", \"Quotidiano donna\", \"I Consigli\", \"Quotidiano dei Consigli\", e, soprattutto, a \"L'Astrolabio\".\nNel 1980, il direttore di \"Paese Sera\", Giuseppe Fiori, impressionato dall'accuratezza delle inchieste di Graziella nell'infido mondo dei Servizi Segreti italiani, ed alla stretta interconnessione di questi ultimi con il poderoso sistema dell'industria bellica italiana, la chiama con s\u00e9 al suo quotidiano; in particolare, Giuseppe Fiori commissiona a Graziella un'inchiesta a puntate sull'argomento e sulle connessioni del traffico di armi tra Italia e Medio Oriente, e viceversa. Graziella intervista pi\u00f9 volte in merito l'onorevole Falco Accame, interessandosi alla figura del colonnello Stefano Giovannone, capocentro del SISMI a Beirut. In seguito alle interrogazioni parlamentari di Accame sui rapporti tra Giovannone e l'Organizzazione per la Liberazione della Palestina (OLP), oltre che sul traffico di armi e droga che dal Medio Oriente giungeva in Italia, Graziella scrive alcuni tra i suoi pi\u00f9 interessanti articoli. Tra i pezzi pi\u00f9 significativi della giornalista, l'articolo uscito su \"Paese Sera\" il 21 marzo 1980, intitolato \"False vendite, spie, societ\u00e0 fantasma: cos\u00ec diamo armi\".\nMissione in Libano e scomparsa.\nIl 22 agosto 1980 Graziella, in compagnia del collega Italo Toni, parte per Damasco, in Siria: destinazione il Libano e i campi profughi palestinesi. A organizzare e pagare il viaggio dei due giornalisti \u00e8 Nemer Hammad, rappresentante dell'OLP in Italia. Il 24 agosto Graziella e Italo passano in macchina la frontiera tra Siria e Libano e arrivano a Beirut dove Al Fatah, la principale organizzazione dell'OLP guidata da Yasser Arafat, offre loro una stanza presso l'Hotel Triumph e un interprete, il prete palestinese monsignor Ibram Ayad.\nIl 1\u00ba settembre i due giornalisti si recano all'ambasciata italiana a Beirut dove comunicano di voler visitare il sud del Libano e il Castello di Beaufort, postazione dell'OLP spesso attaccata dalle forze israeliane durante la guerra civile libanese. Avvisano che se entro tre giorni non dovessero fare ritorno all'hotel Triumph, l'ambasciata dovr\u00e0 provvedere a cercarli.\nLa mattina del 2 settembre Graziella e Italo sarebbero dovuti partire per il sud del Libano su una jeep del Fronte Democratico per la Liberazione della Palestina di Nayef Hawatmeh. Sulla jeep avrebbe dovuto anche esserci Piera Redaelli, militante filo-palestinese italiana. Da quel momento non si avranno pi\u00f9 tracce dei due giornalisti.\nL'ambasciata italiana si allerta solo alla fine di settembre, in seguito alle richieste della famiglia di Graziella: la madre Renata Capotorti e il fratello Giancarlo De Palo. \nAgli inizi di ottobre il Segretario generale del Ministero degli Affari Esteri, Francesco Malfatti di Montetretto, decide di affidare l'inchiesta sulla scomparsa dei due giornalisti proprio al capocentro del SISMI a Beirut, il colonnello Stefano Giovannone, e non all'ambasciatore italiano a Beirut, Stefano d\u2019Andrea, subito dopo che, il 17 ottobre 1980, l'ambasciatore D'Andrea aveva scritto allo stesso Malfatti un telex segreto nel quale comunicava che il rapimento di Graziella e di Italo era opera di Al Fatah, precisando di essere a conoscenza dei nome dei rapitori. \nIl Malfatti, che si scoprir\u00e0 in seguito essere affiliato alla P2, nasconde l'esistenza di questo telex allo stesso Presidente della Repubblica Sandro Pertini, che prende subito molto a cuore la vicenda, ricevendo per ben quattro volte la famiglia De Palo a partire da quel fatidico ottobre 1980, e, omettendo di convocarlo a Roma, lo trasferisce improvvisamente a Copenaghen.\nInizialmente Stefano Giovannone, allo scopo di scagionare l'OLP, cerca di accreditare la tesi che i due giornalisti siano stati rapiti a Beirut Est, la zona della citt\u00e0 controllata dai falangisti cristiano maroniti, sostenendo che Graziella sia ancora viva. I depistaggi messi in atto nel corso della vicenda sono numerosi, uno tra i quali la segnalazione fatta da una certa Edera Corr\u00e0 all'ambasciata italiana di Beirut il 6 ottobre 1980 sulla presenza dei cadaveri dei due giornalisti italiani all'ospedale americano di Beirut ovest.\nIl 18 aprile 1981, la famiglia De Palo viene ricevuta a Damasco da Arafat, il quale promette la liberazione di Graziella. Il 12 giugno 1981, la milizia cristiano maronita smentisce la paternit\u00e0 del rapimento, avvenuto a Beirut ovest, territorio sotto lo stretto controllo dell'OLP. Il 14 gennaio 1982 il governo italiano apre un'istruttoria, affidandola a Giancarlo Armati, sostituto procuratore della Procura di Roma. Il 24 gennaio 1983, la famiglia De Palo si reca nuovamente in Libano, portando con s\u00e9 una delegazione di giornalisti italiani. A invitare la famiglia a recarsi nuovamente in Libano \u00e8 stato Abu Ayad, capo dei servizi segreti dell'OLP, che dichiara che Graziella \u00e8 ancora viva e in mano ai falangisti cristiano maroniti. Anche questo viaggio non porta ad alcun risultato concreto nelle indagini.\nDei due giornalisti scomparsi non si sono pi\u00f9 avute notizie.\nIpotesi sulla scomparsa.\nLa scomparsa di Graziella De Palo e Italo Toni \u00e8 stata spesso messa in relazione con il sequestro dei missili ad Ortona nella notte tra il 7 e l'8 novembre 1979, un sequestro che port\u00f2 all'arresto di Abu Anzeh Saleh, palestinese con passaporto giordano, responsabile della struttura militare clandestina del FPLP in Italia. Pochi giorni dopo, il 13 novembre, venne incriminato anche George Habbash, leader del FPLP. In quell'occasione il FPLP accus\u00f2 l'Italia di non aver rispettato i patti, riferendosi al lodo Moro e annunciando pesanti ritorsioni. Il processo contro Habbash e Saleh inizi\u00f2 proprio nell'agosto del 1980, quando Graziella De Palo e Toni si stavano recando prima a Damasco e poi in Libano. \nIl giudice Armati in base agli atti processuali ha negato un collegamento tra la vicenda di Ortona, l'arresto di Habbash e il caso De Palo-Toni. Il giudice ha accertato che i due giornalisti italiani furono prelevati all'hotel Triumph dai miliziani di Habbash, interrogati e uccisi poche ore dopo o pochi giorni dopo. Armati chiese il rinvio a giudizio del colonnello Giovannone e del generale Santovito, direttore del SISMI, per favoreggiamento, ma, a causa della morte di questi ultimi, l'inchiesta si concluse con un nulla di fatto. Nel 1986, George Habbash fu assolto in tutti i gradi di giudizio per insufficienza di prove.\nGraziella De Palo stava indagando anche sulla strage di Bologna, avvenuta il 2 agosto 1980, un mese esatto prima della sua scomparsa: secondo il fratello Giancarlo, la giornalista seguiva la \"pista libanese\", un depistaggio messo in atto dalla giornalista Rita Porena e volto a scaricare le responsabilit\u00e0 della strage sui falangisti cristiano maroniti.\nNel 1984 il presidente del consiglio Bettino Craxi appose il segreto di Stato sulla vicenda. I nomi stessi di Graziella e Italo vengono rimossi dagli elenchi degli appositi annali ufficiali internazionali, che nominano i giornalisti caduti nel mondo sul mestiere. Il segreto di Stato viene parzialmente rimosso il 28 agosto 2014, per ci\u00f2 che non riguarda i rapporti tra Italia e organizzazioni palestinesi (lodo Moro).\nNel dicembre 2019 la procura di Roma riapre l'inchiesta.\nIndagini giornalistiche.\nMarco Boato fu il solo politico vicino alla famiglia nei primi anni della tragedia.\nIl caso Toni-De Palo ritorna all'attenzione dei media e dell'opinione pubblica nel venticinquesimo della scomparsa, tramite un sito web e una puntata del programma \"Chi l'ha visto\" del gennaio 2006. La loro scomparsa \u00e8 stata oggetto di una memoria presso l'Unione nazionale cronisti italiani. Inoltre, grazie a petizioni firmate su iniziativa dell'Ordine dei giornalisti delle Marche, il segreto di Stato \u00e8 stato rimosso da alcuni documenti riguardanti la sparizione di Toni e della De Palo.\nFerruccio Pinotti dedica alla scomparsa di Graziella De Palo e Italo Toni il principale capitolo (\"Segreto di Stato\") del suo libro inchiesta sulla Massoneria italiana \"Fratelli d'Italia\". L'anno successivo Amedeo Ricucci, coinvolto da Pinotti, realizza un documentario di un'ora per \"La storia siamo noi\" di Giovanni Minoli, intitolato \"Un mistero di Stato. Il caso Toni-De Palo\" (2008), poi replicato da Rai 3 per vari anni.\nVicini alla famiglia De Palo si mostrer\u00e0 il sindaco Gianni Alemanno. L'11 settembre 2009 venne organizzato un convegno internazionale in Campidoglio intitolato \"Graziella e Italo: una giornata per non dimenticare\", integralmente registrato e trasmesso da Radio Radicale.\nLo stesso anno viene a loro dedicato il concerto inaugurale della stagione sinfonica di Santa Cecilia.\nDall'anno successivo i due giornalisti sono ricordati anche con una messa annuale a suffragio il 2 settembre in Santa Maria in Ara Coeli, con l'intitolazione ai loro nomi di due viali in Villa Gordiani.\nIn seguito alla risonanza suscitata dal Convegno del 2009, il senatore Francesco Rutelli convoca in audizione al COPASIR il fratello Giancarlo De Palo. I De Palo, infatti, nei mesi precedenti, avevano presentato un'istanza formale al premier Silvio Berlusconi per ottenere l'abolizione del segreto di Stato apposto nel 1984. Rutelli, con una lettera sottoscritta all'unanimit\u00e0 da tutti i membri del Comitato, chiede ed ottiene da Berlusconi la desecretazione di tutta quella documentazione in possesso dell'AISE sulla tragica scomparsa che non fosse direttamente attinente agli accordi stipulati in segreto dal SISMI con l'Organizzazione per la Liberazione della Palestina e che costituiscono il cosiddetto Lodo Moro. Si tratta dell'unico caso nella storia italiana che abbia visto l'attuazione delle nuove norme sulla disciplina del segreto di Stato introdotte dall'ultimo governo di Romano Prodi con la legge 3 agosto 2007, n. 124, istitutiva dello stesso COPASIR.\nSul caso di Graziella De Palo viene pubblicato nel 2012 anche \"Omicidio di Stato\", tratto dalla tesi di laurea del cugino Nicola De Palo, contenente documentazione fornita dal fratello Giancarlo.\nInfine, nel maggio 2017, Bompiani pubblica, nella collana \"Narratori italiani\", il libro di Loredana Lipperini \"L'arrivo di Saturno\", che ricostruisce la storia della loro amicizia, dagli anni \"trasgressivi\" dell'adolescenza, fino all'ingresso nel Partito Radicale, dove Graziella si legher\u00e0 con Italo Toni."}
{"id": "689189", "revid": "125792990", "url": "https://it.wikipedia.org/wiki?curid=689189", "title": "Ellen Burstyn", "text": "Attiva sulle scene dalla fine degli anni cinquanta, inizi\u00f2 ad ottenere consensi all'inizio degli anni settanta con il film \"L'ultimo spettacolo\" (1971), per il quale ottenne una candidatura all'Oscar alla miglior attrice non protagonista, seguita da una seconda candidatura all'Oscar alla miglior attrice per \"L'esorcista\" (1973). In occasione della sua terza candidatura, vinse la statuetta per la sua interpretazione in \"Alice non abita pi\u00f9 qui\" (1974) di Martin Scorsese.\nNel 1975 vinse il Tony Award per il suo ruolo nella produzione di Broadway di \"Lo stesso giorno, il prossimo anno\", che interpret\u00f2 anche nella versione cinematografica del 1978, vincendo un Golden Globe e ricevendo una quarta candidatura all'Oscar. La Burstyn ha lavorato costantemente nel cinema, in televisione e in teatro, ottenendo numerosi riconoscimenti nel corso della sua carriera, tra cui sette candidature ai Golden Globe, cinque agli Emmy (due vittorie), e altre due candidature ai Premi Oscar per i film \"Resurrection\" (1980) e \"Requiem for a Dream\" (2000).\nBiografia.\nPrimi anni.\nEllen Burstyn nacque a Detroit (Michigan) da Correine Marie e John Austin Gillooly un imprenditore edile\nHa origini irlandesi, francesi, tedesche (immigrati in America) e dai Nativi del nord America e fu cresciuta sotto le regole cattoliche.. I suoi genitori divorziarono quando era ancora bambina, e fu affidata alla madre che lei stessa defin\u00ec violenta, dura e severa. Ellen infatti lasci\u00f2 la casa a 18 anni.\nCarriera.\nDebutt\u00f2 a Broadway nel 1957 e si un\u00ec a Lee Strasberg all'Actor's Studio nel 1967. Fino al 1970, fu accreditata come \"Ellen McRae\" in tutti i film e nelle apparizioni televisive. Nel 1975 vinse il Tony Award come migliore attrice per il ruolo nella commedia \"Same Time, Next Year\" (ruolo che riprese nella versione cinematografica tre anni dopo). Nel 1972 fu candidata come miglior attrice non protagonista agli Oscar per \"L'ultimo spettacolo\" di Peter Bogdanovich, mentre due anni dopo venne candidata come miglior attrice protagonista con \"L'esorcista\" di William Friedkin. La statuetta arriv\u00f2 nel 1975 grazie alla sua interpretazione in \"Alice non abita pi\u00f9 qui\" di Martin Scorsese. Ottenne altre due candidature nel 1978 per \"Lo stesso giorno, il prossimo anno\" e nel 1980 per \"Resurrection\".\nNella prima met\u00e0 degli anni sessanta interpret\u00f2 la dottoressa Kate Bartok nella soap della NBC \"The Doctors\". Lavor\u00f2 inoltre per numerose serie televisive trasmesse in prima serata nel decennio, come \"Perry Mason\", \"Maverick\", \"Carovane verso il West\", \"Indirizzo permanente\", \"La grande vallata\" e \"Gunsmoke\". Nel 1980 partecip\u00f2 anche al \"Saturday Night Live\", mentre nel 1986 fu protagonista di una sua sitcom per la ABC, \"The Ellen Burstyn Show\", con Megan Mullally nella parte di sua figlia e Elaine Stritch in quella di sua madre. La serie fu cancellata dopo una sola stagione. Nel 1990 vinse il Sarah Siddons Award per il suo lavoro al Chicago Theatre. Dal 2000 al 2002, apparve nella serie \"Cos\u00ec \u00e8 la vita\" della CBS. Nel 2006, partecip\u00f2 alla serie \"The Book of Daniel\", nel ruolo del controverso vescovo.\nNel 2000 torn\u00f2 alla ribalta sul grande schermo con \"Requiem for a Dream\". Grazie a questa interpretazione ottenne la sua sesta candidatura agli Oscar. Nel 2006 fu di nuovo diretta da Darren Aronofsky in \"The Fountain - L'albero della vita\". Inoltre apparve nel 2007 in un episodio di \"Big Love\", interpretando la madre di una moglie poligama. Successivamente recit\u00f2 la parte della madre di due bambini in \"The Elephant King\".\nNel 2008 ritorn\u00f2 sul palcoscenico con \"The Little Flower of East Orange\", commedia scritta da Stephen Adly Guirgis e diretta da Philip Seymour Hoffman in co-produzione con LAByrinth Theater Company e The Public Theater a New York City. Sul grande schermo interpret\u00f2 la first lady Barbara Bush nel film di Oliver Stone \"W\" (2008).\nInoltre \u00e8 stata guest star nella decima stagione di \"Law &amp; Order: Special Victims Unit\", nel ruolo della madre del detective Elliot Stabler, affetta dal disturbo bipolare.\nEmmy Award e controversie.\nL'attrice fu candidata per un Premio Emmy nel 1981 e nel 1987; nel 2006 fu candidata nuovamente per l'Emmy come miglior attrice non protagonista per la miniserie della HBO \"Mrs Harris\" nel ruolo della dottoressa Tarnowers. La candidatura provoc\u00f2 alcune polemiche, dal momento che l'interpretazione dell'attrice consisteva in un'apparizione di soli 14 secondi, con due battute di dialogo. La Academy of Television Arts &amp; Sciences inizialmente insistette che in base al voto del pubblico la candidatura fosse legittima. Allo stesso tempo l'HBO incolp\u00f2 la produzione del film. La reazione dell'attrice invece fu la seguente:\nIn seguito dichiar\u00f2:\nInfine Kelly Macdonald, che recit\u00f2 in \"The Girl in the Cafe\", vinse il premio. Nel marzo 2007 l'Academy annunci\u00f2 che per la candidatura al premio Emmy per un ruolo di supporto, un attore sarebbe dovuto apparire sullo schermo almeno per il 5 per cento del tempo.\nAltre attivit\u00e0.\nDurante gli anni settanta l'attrice era attiva nel movimento per liberare il pugile Rubin \"Hurricane\" Carter dalla detenzione. La Burstyn nel 1981 registr\u00f2 \"The Ballad of the Nazi Soldier's Wife\" per l'album di Ben Bagley \"Kurt Weill Revisited, Vol. 2\". Fu presidente dell'Actors' Equity Association dal 1982 al 1985. Nel 1997 si un\u00ec al Michigan Women's Hall of Fame e nel 2000 fu nominata co-presidente all'Actors Studio, a fianco di Al Pacino e Harvey Keitel.\nVita privata.\nNel 1950 spos\u00f2 il poeta Bill Alexander, di cui rimase incinta nello stesso anno avendo per\u00f2 un aborto illegale che la rese sterile; i due divorziarono nel 1957. L'anno seguente si spos\u00f2 con il regista Paul Roberts, con cui, nel 1962, adott\u00f2 un bambino di nome Jefferson. Nello stesso anno la coppia si separ\u00f2. Successivamente spos\u00f2 l'attore Neil Nephew, ma la loro unione fu turbolenta. Malato di schizofrenia, Nephew soffriva di attacchi di violenza, e infine la lasci\u00f2. I due divorziarono nel 1972. \nNell'autobiografia \"Lessons in Becoming Myself\", Ellen Burstyn rivel\u00f2 di aver subito molestie da Nephew per altri otto anni dopo il divorzio. Inoltre dichiar\u00f2 che l'ex-marito l'aveva aggredita sessualmente, ma non fu arrestato in quanto il fatto non era considerato un crimine se la donna era la moglie. Neil Nephew si suicid\u00f2 nel 1978. Nella circostanza, i genitori dell'uomo spedirono un telegramma ad Ellen nel quale c'era scritto: \"Congratulazioni hai vinto un nuovo Oscar; Neil si \u00e8 suicidato\".\nLa Burstyn pratica il sufismo: \u00e8 infatti affiliata allo Zen Peacemaker Order - Maezumi Institute, ispirata dal libro \"The Last Barrier: A Journey Through the World of Sufi Teaching\".\nDoppiatrici italiane.\nNelle versioni in italiano dei suoi lavori, Ellen Burstyn \u00e8 stata doppiata da: \nNei prodotti nei quali ha partecipato come doppiatrice, in italiano \u00e8 stata sostituita da:"}
{"id": "689194", "revid": "984922", "url": "https://it.wikipedia.org/wiki?curid=689194", "title": "Cantone di Barre-des-C\u00e9vennes", "text": "Il Cantone di Barre-des-C\u00e9vennes era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689206", "revid": "287204", "url": "https://it.wikipedia.org/wiki?curid=689206", "title": "Cantone di Florac", "text": "Il Cantone di Florac \u00e8 una divisione amministrativa dell'Arrondissement di Florac.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 11 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone diventati 11 poi ridotti ai seguenti 10 dal 1\u00ba gennaio 2016 per effetto della fusione dei comuni di Florac e La Salle-Prunet per formare il nuovo comune di Florac-Trois-Rivi\u00e8res.::"}
{"id": "689209", "revid": "3535", "url": "https://it.wikipedia.org/wiki?curid=689209", "title": "Fonio", "text": ""}
{"id": "689212", "revid": "123895307", "url": "https://it.wikipedia.org/wiki?curid=689212", "title": "Amedeo Crivellucci", "text": "Biografia.\nComp\u00ec gli studi liceali a Bologna e quelli universitari a Pisa, dove fu allievo della Scuola Normale dal 1870 al 1874. Alla sua formazione di storico e all'apertura alle metodologie della storiografia tedesca contribu\u00ec in maniera determinante il magistero di Pasquale Villari. Nel 1876 si rec\u00f2 a Lipsia e Berlino, per perfezionare i suoi studi. Dal 1877 insegn\u00f2 nelle scuole superiori di Sassari, Palermo e Roma. Nel 1885 vinse il concorso per la cattedra di storia moderna - all'epoca in questa disciplina era compreso anche il periodo medievale - presso l'Universit\u00e0 di Pisa, che tenne fino al 1909. Nell'anno accademico 1904-1905 il periodo di insegnamento pisano fu interrotto da un anno di comando nella Biblioteca Casanatense di Roma.\nIl suo insegnamento fu contraddistinto da una metodologia di stampo positivistico, attenta alle fonti e ai documenti, poco incline alle suggestioni e alle visioni d'insieme della \u201cfilosofia della storia\u201d.\nNel 1892 usc\u00ec il primo numero della rivista \"Studi storici\", che per qualche anno diresse e cur\u00f2 insieme al suo collega Ettore Pais, titolare dell'insegnamento di storia antica. La rivista divenne un'importante fucina per la formazione dei giovani storici. Proprio su \"Studi storici\" furono pubblicati i primi lavori di uno dei suoi allievi pi\u00f9 importanti, Gioacchino Volpe. Alla sua scuola si formarono pure Gaetano Salvemini, che gli succedette nella medesima cattedra di storia moderna, Giovanni Gentile, che tanta importanza avrebbe avuto nella storia dell'ateneo pisano e della scuola italiana in genere, e Pietro Silva. Ai suoi allievi appariva come \"figura grande, quadrata, composta; volto forte e malinconico, chiuso entro la gran barba fulva e la ricca capigliatura grigia; occhio vivo e profondo, severo e benevolo insieme: il 'longobardo' lo chiamavano gli allievi, per riguardo all'aspetto fisico e all'argomento quasi abituale dei suoi corsi\".\nNel 1895 spos\u00f2 la sua allieva Lidia von Brunst. Durante le vacanze estive si recava frequentemente nel paese natale, e il suo ininterrotto rapporto con le Marche \u00e8 testimoniato anche da studi sulla storia di questa regione.\nA partire dal 1902 cur\u00f2 la pubblicazione dell\"'Annuario bibliografico della storia d'Italia dal sec. IV dell'E.V. ai giorni nostri\" , di cui uscirono 8 volumi. Nel 1907, chiamato a inaugurare l'anno accademico, tenne una lezione dal titolo \u201cLa tirannide sacerdotale\u201d che per il violento contenuto polemico fece molto scalpore nella citt\u00e0: il cardinale Pietro Maffi, noto anche per i suoi studi teologici e scientifici, fece pervenire a tutti i docenti dell'universit\u00e0 di Pisa un opuscolo di risposta.\nLiberale ardentemente anticlericale, fu pure lontano da quelle che considerava mere utopie, socialismo e comunismo. \nTrasferito all'Universit\u00e0 di Roma nel 1910, vi trov\u00f2 un corpo docente pi\u00f9 numeroso e variegato - e anche culturalmente pi\u00f9 innovativo- di quello pisano. Fra gli altri ritrov\u00f2 il Pais, che nel frattempo aveva assunto a Roma la cattedra di Epigrafia. Dal 1911 al 1913 fu preside della facolt\u00e0 di lettere. Nel 1914, allo scoppio della prima guerra mondiale aveva chiesto di essere richiamato. Mor\u00ec l'11 novembre, colpito da malore durante la discussione di una tesi di laurea."}
{"id": "689213", "revid": "984922", "url": "https://it.wikipedia.org/wiki?curid=689213", "title": "Cantone di Le Massegros", "text": "Il Cantone di Le Massegros era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689215", "revid": "767487", "url": "https://it.wikipedia.org/wiki?curid=689215", "title": "Cantone di Meyrueis", "text": "Il Cantone di Meyrueis era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689216", "revid": "984922", "url": "https://it.wikipedia.org/wiki?curid=689216", "title": "Cantone di Le Pont-de-Montvert", "text": "Il Cantone di Le Pont-de-Montvert era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689219", "revid": "120294054", "url": "https://it.wikipedia.org/wiki?curid=689219", "title": "Gabriele La Porta", "text": "Biografia.\nNacque a Roma il 5 maggio 1945 dall'attrice Antonella Della Porta, di origine milanese, interprete di noti sceneggiati Rai (da Sheridan, a Davide Copperfield, a Maigret) e dal baritono Arturo La Porta, di famiglia pugliese (sul Gargano), diretto da Von Karajan e in grandi compagnie con Maria Callas, Beniamino Gigli, Tito Gobbi, Giuseppe Di Stefano, Giulietta Simionato, Renata Tebaldi, al cinema (La signora dalle camelie, Casa Ricordi) e in tv (Andrea Ch\u00e9nier di Mario Landi, La traviata di Mario Lanfranchi). Laureatosi in Filosofia negli anni settanta con il massimo dei voti, ha incominciato a interessarsi a Giordano Bruno, curando e traducendo alcune opere del filosofo di Nola, il \"De umbris idearum\" (1976) e il \"Cantus Circaeus\" (1977), riprendendo poi le tematiche con il libro \"Giordano Bruno. Il nolese di ghiaccio\" (1991) pubblicato da Bompiani.\nPer 42 anni in Rai, ha incominciato la sua lunga carriera nel servizio pubblico a 23 anni, prima come programmista, poi, tra gli altri incarichi, come conduttore, giornalista professionista, editorialista del Radiocorriere TV, vice caporedattore del TGR Lazio, caporedattore del DSE RAI (\"Dipartimento Scuola Educazione\", l'attuale struttura RAI Cultura). Nel 1994 \u00e8 stato nominato direttore di Rai 2, incarico che ha ricoperto per un anno e mezzo e nel 1996 \u00e8 diventato il primo direttore di Rai Notte, la struttura che curava il palinsesto notturno di Rai 1, Rai 2 e Rai 3, apparendo spesso anche in video come conduttore di trasmissioni culturali. Essendone stato ininterrottamente direttore per 16 anni (fino al 2012), La Porta \u00e8 stato il pi\u00f9 longevo dirigente della storia della televisione pubblica italiana.\n\u00c8 stato solido il suo sodalizio umano e professionale con Pino Gagliardi. Nel 2006 ha condotto, accanto allo scrittore Giuseppe Carlotti, il programma televisivo Rai \"Ti presento Sophia\", interamente dedicato alla storia della filosofia. La coppia La Porta - Carlotti si \u00e8 riunita nel giugno 2008 per una nuova edizione del programma, sempre circondata da un numero pari di persone. Tra gli altri libri pubblicati, \"La Magia\" (1998), \"Coincidenze miracolose\" (2001), \"Storia della magia\" (2001), e la trilogia di \"A come anima\", \"A come amore\" e \"C come cuore\". Nell'ottobre del 2008 \u00e8 uscito \"Dizionario dell'inconscio e della magia\", pubblicato per Sperling &amp; Kupfer. Il suo ultimo lavoro, \"Tu chiamale se vuoi coincidenze\" \u00e8 stato pubblicato nel 2011 da La Lepre Edizioni.\nIl 5 maggio 2010 va in pensione e lascia la Rai, per passare al circuito televisivo Cinquestelle, dove ha condotto, insieme con Egidio Senatore, il programma \"Come State?\", una diretta di 4 ore, che affrontava tematiche sociali con la partecipazione, senza filtro, delle telefonate del pubblico; in questo contesto hanno partecipato figure autorevoli come l'allora presidente dell'INPS Antonio Mastrapasqua e l'allora presidente dell'Agcom Corrado Calabr\u00f2. Dal 2 giugno 2010 al dicembre 2011 \u00e8 stato direttore di EcoRadio, per la quale ha condotto, sempre insieme a Egidio Senatore, la rubrica letteraria \"La Grande Madre\". Ha inoltre lavorato su EcoTv. \u00c8 stato ospite fisso del format radiofonico \"News of the World\" su Radio Man\u00e0 Man\u00e0. Il 28 aprile 2012 \u00e8 stato insignito della cittadinanza onoraria dalla citt\u00e0 di Boscoreale (NA). Ha gestito per anni un blog su internet.\nMalato da tempo, \u00e8 morto il 19 febbraio 2019 all'et\u00e0 di 73 anni.\nTelevisione.\nCome autore, curatore, giornalista e conduttore radiotelevisivo si \u00e8 occupato, principalmente, di tematiche culturali e sociali. Tra i suoi programmi Rai ricordiamo:\n\u201cScuola aperta\u201d (1976), \u201cTra scuola e lavoro\u201d (1977), \u201cRicerca sul mito\u201d (1978), \u201cSulle orme degli antenati\u201d (1979), \u201cIncontri nella notte, colloqui con gli scrittori contemporanei\u201d (1980), \u201cSegnali: appunti sui giovani d'oggi\u201d (1981), \"Incontri della notte\" (1982-'83, Rai 1-DSE), \"Immagini da leggere\" (1982-'83, Rai 3), \u201cNovecento: storia della letteratura italiana dal 1945 ad oggi\u201d (1989), \u201cBellitalia\u201d (1989-91).\nHa curato e condotto, per Rai 2, \u201cCasablanca\u201d (1990), programma di aggiornamenti editoriali che, tuttora, vanta il massimo ascolto per una rubrica letteraria. Ha condotto lo spazio letterario della rubrica televisiva di Rai 2 \u201cLa Rete\u201d (1990), ha curato e condotto \u201cParlato semplice\u201d (1992-93), per oltre 300 puntate, e ha curato e condotto gli spazi storici della rubrica \u201cFilo Rosso\u201d di Gianni Bisiach per Rai 2-DSE. \nHa, inoltre, realizzato gli speciali televisivi \u201cGiordano Bruno\u201d, \u201cEdgar Allan Poe\u201d, \u201cAlla ricerca di Dracula\u201d (1992), \u201cStoria della Magia\u201d (1993), ha curato e condotto gli spazi filosofici de \u201cLa stanza del principe\u201d (1994), ha curato e condotto le 22 puntate di \u201cStoria della cavalleria\u201d (1994) e il \u201cPrix Italia\u201d (1994).\nPer il palinsesto di Rai Notte, tra il 1996 e il 2010, \u00e8 stato autore e conduttore di numerosi programmi, come \u201cAnima Good News\u201d, \u201cIl mare di notte\u201d, \u201cInconscio e Magia\u201d, \u201cInconscio e Magia \u2013 Psiche\u201d, l'unico programma televisivo RAI dedicato alla poesia, \u201cGuarire insieme\u201d (2003). \u00c8 stato spesso ospite, come opinionista, nelle rubriche letterarie e culturali di Rai 1.\nInsegnamento.\nOltre alla produzione culturale televisiva, fin dagli anni \u201870 si \u00e8 occupato di insegnamento, in particolare del rapporto tra la filosofia antica e psicologia junghiana, e, inoltre, del settore editoriale, come curatore ed editorialista di numerose riviste, come \u201cAbstracta\u201d, e come autore di pi\u00f9 di 30 libri. Nel 1980 \u00e8 stato invitato da Fran\u00e7ois Ch\u00e2telet a tenere corsi presso il Politecnico della Sorbona di Parigi sulla Magia e l'Arte della Memoria.\nTra il 1987 e il 1991 \u00e8 stato direttore della rivista \"L'informatore librario\" per la casa editrice Lucarini. Nel 2001 \u00e8 stato direttore, per la RaiEri \u2013 Pantheon, della rivista \u201cAnima Mundi\u201d, con la collaborazione di James Hillman, A. Guggenbhul-Craig, F. Donfrancesco, C. Stroppa, ecc. Nel 2002 \u00e8 stato invitato dall'Istituto di Cultura Italiana di New York per una serie di seminari.\nDal 2003 \u00e8 stato docente di Filosofia antica all'Universit\u00e0 di Siena, presso la cattedra del Prof. Enrico Cheli. \u00c8 stato docente di Filosofia antica e Vicedirettore della Scuola di Psicoterapia Psicosintetica ed Ipnosi Ericksoniana \u201cH. Bernheim\u201d di Verona, vicedirettore della scuola di Psicanalisi di Mestre AEPSI e docente di Filosofia per IKOS - Istituto di Comunicazione Olistica Sociale di Bari. Era vicerettore onorario dell'Universit\u00e0 L.U.de.S. di Lugano."}
{"id": "689220", "revid": "984922", "url": "https://it.wikipedia.org/wiki?curid=689220", "title": "Cantone di Saint-Germain-de-Calberte", "text": "Il Cantone di Saint-Germain-de-Calberte era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689221", "revid": "767487", "url": "https://it.wikipedia.org/wiki?curid=689221", "title": "Jean de Santeul", "text": "Biografia.\nFiglio di un commerciante parigino del ferro, studi\u00f2 a Parigi al collegio di Santa Barbara e all'istituto universitario \"Luigi il Grande\", entrando poi nell'abbazia di San Vittore come suddiacono.\nFu un eminente rappresentante del latino vivo, in un'epoca in cui questa lingua disputava ancora la sua preminenza sul francese e sulle altre lingue volgari.\nAl tempo, ottenne un grande successo letterario con la sua opera \"Recueil de nouvelles odes sacr\u00e9es\", cos\u00ec come pure per le poesie che celebravano le fontane di Parigi, pubblicate nella \"Guida di Parigi\" di Germain Brice.\nSua sarebbe la frase latina \"\u00abcastigat ridendo mores\u00bb, \"definizione della commedia classica."}
{"id": "689223", "revid": "1745361", "url": "https://it.wikipedia.org/wiki?curid=689223", "title": "Ebe", "text": "Ebe () nella mitologia greca \u00e8 la divinit\u00e0 della giovinezza, figlia di Zeus e di Era. La sua figura appare pi\u00f9 volte nei poemi omerici e viene citata anche da Esiodo.\nNel monte Olimpo Ebe era l'enofora, ovvero l'ancella delle divinit\u00e0, a cui serviva nettare e ambrosia (nell'Iliade, libro IV). Il suo successore fu il giovane principe troiano Ganimede. Nel libro V dell'Iliade \u00e8 anche colei che immerge il fratello Ares nell'acqua, dopo la battaglia con Diomede.\nNell'Odissea (libro XI) \u00e8 la sposa di Eracle (anche se l'autenticit\u00e0 del brano non \u00e8 certa). Euripide comunque la cita nelle Eraclidi.\nA Sicione Ebe era inoltre venerata come dea del perdono e della misericordia.\nIl suo opposto nella mitologia greca \u00e8 Geras, dio della senilit\u00e0, mentre la dea corrispondente nella mitologia romana \u00e8 Iuventas.\nMito.\n\u00c8 citata nella Teogonia come figlia di Zeus e di Era, sorella di Ilizia e Ares.\nEppure, una tradizione vivida vuole che lei sia figlia solamente di Era - sedutasi su una lattuga, precisa una fonte tarda. \nOleno fa di Era la madre di Ebe e di Ares, senza menzionare il padre; Pindaro fa lo stesso per Ebe e Ilizia.\nNell'Iliade la sua ascendenza \u00e8 citata tre volte: serve agli D\u00e8i da coppiera, versando loro l'ambrosia e il nettare; cura le ferite che Diomede ha inflitto a suo fratello Ares; aiuta Era ad agganciare il suo carro. Il primo ruolo di coppiera non sembra essere la sua attivit\u00e0 principale: \u00e8 menzionato solo una volta, e anche Efesto viene riferito a questo ufficio. Iris \u00e8 pi\u00f9 frequentemente associata a questo ruolo, sia nei testi sia nell'iconografia, prima di essere sostituita da Ganimede.\nSecondo l\"Odissea\", la \"Teogonia\" e \"Il catalogo delle donne\", ella sposa Eracle (o Ercole) dopo l'apoteosi di questo. Ne ha due figli, Alessiare e Aniceto.\nNonostante ci\u00f2, il tema della salita al Cielo dell'eroe, che pu\u00f2 essere datato dal VI secolo a.C., sembra far ipotizzare che queste citazioni siano interpolate. Aristarco di Samotracia aveva gi\u00e0 smentito il passaggio incriminato dell'Odissea, considerandolo contraddittorio con quello dell'Iliade in cui Ebe fa il bagno ad Ares, dicendo che il fatto di bagnare qualcuno \u00e8 dovere delle giovani ragazze - ha torto, poich\u00e9 il bagno \u00e8 preparato piuttosto dalle serve domestiche.\nConsiderando che l'eterna giovinezza \u00e8 una delle caratteristiche degli D\u00e8i dell'Olimpo \u00e8 difficile valutare esattamente il suo ruolo. Forse in un periodo arcaico del mito la sua presenza era necessaria per conferire agli d\u00e8i la loro perenne giovinezza.\nCulto.\nAd Ebe era dedicato un famoso tempio a Corinto ed era particolarmente venerata a Sicione, a Flio e ad Atene dove vi era un altare a lei dedicato, nel ginnasio ateniese di Cinosarge, vicino a quello di Eracle.\nRappresentazioni.\nNell'arte greca, Ebe \u00e8 la maggior parte delle volte rappresentata in compagnia di Eracle. Un ariballo di Corinto e qualche vaso attico, dalle figure nere o rosse, dipingono anche le sue nozze con un eroe sull'Olimpo. \nAppare ugualmente come coppiera di Zeus o di Era su dei vasi attici dalle figure rosse, ma senza che la sua identificazione sia certa. Inoltre, \u00e8 spesso dipinta come compagna della dea Afrodite. La si vede spesso come una dolce giovane ragazza.\nIn arte, \u00e8 una nota statua di Antonio Canova, di cui esistono quattro versioni: la definitiva si trova ai musei di San Domenico a Forl\u00ec; le altre sono custodite presso l'Alte Nationalgalerie di Berlino e al museo dell'Ermitage a San Pietroburgo.\nInfluenza culturale.\nA Ebe sono intitolati l'Hebes Chasma e l'Hebes Mensa su Marte."}
{"id": "689226", "revid": "767487", "url": "https://it.wikipedia.org/wiki?curid=689226", "title": "Cantone di Sainte-Enimie", "text": "Il Cantone di Sainte-Enimie era una divisione amministrativa dell'Arrondissement di Florac.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689228", "revid": "268995", "url": "https://it.wikipedia.org/wiki?curid=689228", "title": "Cantone di Aumont-Aubrac", "text": "Il Cantone di Aumont-Aubrac \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 31 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "689229", "revid": "110157", "url": "https://it.wikipedia.org/wiki?curid=689229", "title": "Cantone di Le Bleymard", "text": "Il Cantone di Le Bleymard era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689234", "revid": "287204", "url": "https://it.wikipedia.org/wiki?curid=689234", "title": "Cantone di La Canourgue", "text": "Il Cantone di La Canourgue \u00e8 una divisione amministrativa dell'Arrondissement di Mende e dell'Arrondissement di Florac.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 14 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 14, ridottisi poi ai seguenti 13 per effetto della fusione dei comuni di Banassac e Canilhac a formare il nuovo comune di Banassac-Canilhac.:"}
{"id": "689235", "revid": "984922", "url": "https://it.wikipedia.org/wiki?curid=689235", "title": "Cantone di Chanac", "text": "Il Cantone di Chanac era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689236", "revid": "400694", "url": "https://it.wikipedia.org/wiki?curid=689236", "title": "BEL", "text": ""}
{"id": "689237", "revid": "767487", "url": "https://it.wikipedia.org/wiki?curid=689237", "title": "Cantone di Ch\u00e2teauneuf-de-Randon", "text": "Il Cantone di Ch\u00e2teauneuf-de-Randon era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689238", "revid": "1705737", "url": "https://it.wikipedia.org/wiki?curid=689238", "title": "Dialetti marchigiani", "text": "I dialetti marchigiani sono un sistema di dialetti parlati nella regione italiana delle Marche, il cui territorio non \u00e8 mai stato unito dal punto di vista culturale e linguistico. La regione amministrativa moderna ha infatti racchiuso territori eterogenei dal punto di vista etnico, e sono perci\u00f2 diverse le variet\u00e0 linguistiche locali, ben indicate dallo scorrere delle linee Massa-Senigallia e Roma-Ancona, fasci di isoglosse che attraversano il territorio regionale e che fungono da confine linguistico. Tali variet\u00e0 si possono ascrivere a tre sistemi linguistici (gallo-italico, mediano e meridionale) oltre a zone miste di difficile classificazione. Secondo alcune fonti in alcune zone a confine con l'Emilia-Romagna si parlano dialetti della lingua romagnola, altrimenti classificati come dialetti gallo-italici. \nTuttavia \u00e8 importante mettere in evidenza come anche nel territorio marchigiano non si registri mai un passaggio brusco da un'area linguistica ad un'altra, ma si assiste sempre ad una gradualit\u00e0 di modifica nei fattori fonetici, sintattici e lessicali; questa situazione presenta alcune analogie con quella di altre due regioni dell'Italia centrale: quella dell'Umbria e del Lazio, anch'essa contraddistinta dalla presenza di un continuum tra pi\u00f9 ripartizioni dialettali.\nOrigine.\nLa diversit\u00e0 linguistica, tipica anche di altre regioni dell'Italia centrale come il Lazio e l'Umbria affonda le sue origini nelle vicende di popolamento pi\u00f9 antiche: infatti, mentre nell'et\u00e0 del ferro la regione era interamente popolata dai Piceni, vide poi nel V secolo a.C. l'arrivo dei Galli senoni, popolazione celtica che occup\u00f2 il territorio settentrionale, e dei greci di Siracusa, che fondarono la colonia di Ancona. Prima della colonizzazione romana il suo territorio si presentava dunque diviso tra il popolo gallico, a nord del fiume Esino, e quello italico dei Piceni, a sud di questo fiume e che occupava anche la parte settentrionale dell'Abruzzo (fino al fiume Saline). Il confine segnava anche una diversit\u00e0 culturale e nei sistemi socioeconomici e conseguenze di tale situazione sono percepibili ancor oggi nella presenza nel nord della regione di dialetti di tipo gallo-italico e di citt\u00e0 che gravitano culturalmente e dal punto di vista socioeconomico su Bologna e la pianura padana, mentre nel sud di dialetti di tipo italico-meridionale e di legami socioeconomici che guardano a Roma. Nel centro un'area distinta, in parte di transizione, caratterizzata dalla presenza di Ancona.\nDopo l'occupazione romana, la penetrazione del latino si svolse secondo itinerari diversi, facenti capo alle diverse strade consolari: la via Flaminia per i territori settentrionali gi\u00e0 occupati dai Galli senoni, la variante della Flaminia che percorreva la valle dell'Esino per le aree centrali, la via Salaria per i territori meridionali. Si conferm\u00f2 cos\u00ec la differenza dialettale tra nord, centro e sud della regione. Inoltre si deve tener presente che la romanizzazione avvenne secondo due diverse forme: territori annessi e territori alleati; un perno della latinit\u00e0 fu la colonia di \"Firmum\" (Fermo), mentre erano citt\u00e0 alleate Ancona e Numana sul mare, Camerino, Ascoli Piceno, Matelica e Urbino all'interno; nel caso delle citt\u00e0 alleate il Latino si fuse con la lingua preesistente.\nNell'Alto Medioevo si conferma, con la creazione della Pentapoli marittima di ambito bizantino, di cui facevano parte Rimini, Pesaro, Fano, Senigallia e Ancona, mentre a sud si trovava il potente gastaldato longobardo di Fermo, che si estendeva fino al nord dell'Abruzzo. Si accentua cos\u00ec la ripartizione linguistica gi\u00e0 presente tra nord e sud della regione.\nAttorno al Mille, con la creazione della Marca di Ancona in tutto l'attuale territorio regionale, il panorama linguistico delle Marche si presenta pi\u00f9 omogeneo se confrontato con quello dei secoli precedenti. Esistevano s\u00ec le due aree linguistiche a nord e a sud, ma il loro confine non era invalicabile alla circolazione dei fenomeni linguistici; presentavano anzi un coefficiente sensibile di affinit\u00e0.\nIl fenomeno che interessava interamente il territorio regionale era la metafonesi, la quale dur\u00f2 fino al Trecento, quando la \"toscanizzazione\", molto intensa per i rapporti commerciali e culturali, la fece regredire e annullare nell'area centrale. Questa fase interruppe la primitiva continuit\u00e0 linguistica nel territorio marchigiano e da quel momento i due tronconi procedettero staccati, ognuno per proprio conto, producendo ulteriori suddivisioni rispettivamente nel proprio ambito.\nAlla fine del Trecento l'influsso toscano lascia le sue conseguenze nei principali centri delle Marche, nelle scritture sia letterarie sia documentarie. Il suo modello viene comunque imposto in maniera diversa; mentre, per esempio, ad Urbino esso \u00e8 legato al contesto politico e culturale e verr\u00e0 meno con l'evolversi degli eventi, ad Ancona, dove \u00e8 fondato su rapporti meramente economici e commerciali, il toscano riuscir\u00e0 a deviare il corso evolutivo della parlata, specie negli ambienti aulici.\nClassificazione.\nCome detto precedentemente, il composito insieme dei dialetti delle Marche appartiene a tre gruppi diversi:\nLe tre aree dialettali in parte corrispondono alle vie di penetrazione del latino e sono tra loro cos\u00ec diversificate da rendere reciprocamente incomprensibili i dialetti parlati in aree lontane tra loro.\nDialetto gallo-piceno.\nLe variet\u00e0 diffuse in quasi tutta la provincia di Pesaro Urbino e in parte di quella di Ancona (circondario di Senigallia e zona del monte Conero) sono definite \"gallo-picene\" (o \"metauro-pisaurine\") alla luce della propria natura gallo-italica. Il gallo-piceno \u00e8 una variante autonoma del gruppo linguistico gallo-italico, esteso soprattutto nell'Italia settentrionale.\nSecondo altre classificazioni linguistiche, il gallo-piceno \u00e8 un dialetto di tipo romagnolo o da collegare in qualche modo ad esso; secondo altri \u00e8 invece una variet\u00e0 dell'emiliano; tuttavia, uno studio pi\u00f9 recente illustra la non completa adesione del gallo-piceno al romagnolo alla luce della presenza di elementi di tipo italo-centrale, affiancati ai fenomeni gallo-italici.\nLe differenze con gli altri dialetti della regione sono in diversi casi assai spiccate, e possono essere cos\u00ec brevemente sintetizzate:\nSul piano consonantico tratti notevoli sono:\nDei tratti morfologico-sintattici si possono notare i plurali in \"-ai, -ei, -oi\" da singolari in \"-al, -el, -ol\", come anche in Veneto (\"cav\u00e0i, cav\u00e9i, fagi\u00f3i\") e poi, nella subarea pesarese, i pronomi personali soggetto del tipo \"m\u03b5\", \"t\u03b5\" per \"io\" \"tu\", e, in tutta l'area, la reduplicazione dell'intera serie pronominale con forme prive di accento (a Pesaro \"m\u03b5 a parle\" \"io parlo\", \"t\u03b5 t si\" \"tu sei\", \"l\u00f3 'l bala\" \"lui balla\", \"lori i bala\" \"loro ballano\", \"el v\u00e8nt el tira\", ecc.).\nSub-area pesarese-fanese-urbinate.\nNel litorale la zona dialettale pesarese-fanese-urbinate comprende tutte le localit\u00e0 fra Gabicce Mare e Marotta e nell'interno abbraccia tutta la Provincia di Pesaro-Urbino tranne l'area di Pergola, dove \u00e8 parlato un dialetto umbro di derivazione eugubina.\nPresumibilmente qui dev'essere passato il primo itinerario della latinit\u00e0, lungo la via Flaminia, che \u00e8 penetrata nel nord delle Marche attraverso il passo di Scheggia, incontrandosi e immergendosi nell'ambiente gallo-italico, costeggiando il Metauro.\nAll'interno di questa subarea \u00e8 possibile individuare due differenze sostanziali:\nSub-area senigalliese.\n\u00c8 limitata a Senigallia e a centri limitrofi, i cui dialetti non hanno collocazione precisa per via del meticciamento tra forme gallo-italiche e mediane: vi sono infatti influssi pesaresi-urbinati, anconetani, nonch\u00e9 dei dialetti di derivazione egubina della zona di Pergola, che si fanno ancor pi\u00f9 marcati nelle aree limitrofe di Corinaldo, Ripe, Monterado, Castel Colonna, San Lorenzo in Campo, Castelleone di Suasa, mentre i centri di Ostra, Ostra Vetere, Belvedere Ostrense e Barbara presentano una base dialettale jesina, ma hanno subito recentemente influssi senigalliesi e pi\u00f9 in generale galloitalici. A nord l'area senigalliese si spinge fino a Marotta-Mondolfo.\nI dialetti gallici comunque prevalgono decisamente: infatti come in essi, anche nel senigalliese cadono tutte vocali finali tranne la \"-a\", e tale fenomeno \u00e8 riscontrabile fino a Montemarciano, al confine tra le aree anconetana e jesina. Qui \u00e8 usata (come nella bassa Romagna, nell'urbinate, nel pesarese, nell'isola gallica del Conero e nel contado di Ancona, fino ad Osimo e Castelfidardo) la preposizione \"sa\", che significa \"con\" e che richiama addirittura il sanscrito \"sam\" e che si trova anche nelle lingue slave (\"s sa\" in serbo-croato, per cui pu\u00f2 essere un prestito trans-adriatico relativamente recente e non un relitto arcaico, quantunque la parola esista anche nella lingua etrusca). Si sono conservate tracce di influenze marinare settentrionali alto-adriatiche, specialmente venete, come \"dise\" per \"dice\", ma sono ormai quasi del tutto scomparse. Al giorno d'oggi invece, specie lungo la costa, sono avvertibili \"echi\" dell'anconetano cittadino: a Senigallia \u00e8 infatti riscontrabile la forma \"el polz\" in luogo dell'originaria \"el pols\", nonch\u00e9 un accento relativamente simile, e a Montemarciano sono ormai in uso le forme apocopate \"m\u00e0\" e \"p\u00e0\" al posto delle originarie nasalizzate \"ma\u00f1\" e \"pa\u00f1\".\nPer capire la situazione dialettale della zona in esame, bisogna sottolineare che essa fu sottoposta nel corso dei secoli alternatamente all'influsso italico e a quello gallico. Inizialmente era terra picena, poi, dopo che i Galli senoni si insediarono nella parte del loro territorio piceno, situata a nord dell'Esino, vi attecch\u00ec il substrato celtico (come mostra lo stesso nome \"Sena gallica\"). In et\u00e0 augustea il vicino fiume Esino segnava il confine fra il Piceno e l'Ager Gallicus. Nel Rinascimento Senigallia fece parte del Ducato di Urbino, poi della Delegazione apostolica di Urbino e Pesaro (che corrispondeva grossomodo all'odierna Provincia di Pesaro e Urbino) e infine, solo dopo l'Unit\u00e0 d'Italia, pass\u00f2 alla Provincia di Ancona.\nSub-area del C\u00f2nero.\nPoco a sud di Ancona, nell'area centrale e meridionale del promontorio del C\u00f2nero esiste un'isola linguistica: nelle frazioni anconitane del Poggio, di Massignano, di Montacuto, di Varano (a circa 10 chilometri dal capoluogo), nonch\u00e9 nel comune di Camerano e, parzialmente, Sirolo, Numana, si parla un dialetto particolare, di ceppo gallo-italico, diverso dall'anconitano e simile a quello parlato a nord dell'Esino, a circa trenta chilometri di distanza. La caduta delle vocali atone, specie quelle finali, ne \u00e8 un segno molto evidente (\"and\u00e0n\" per \"andiamo\", da qui il detto-scioglilingua cameranense \"D\u00ec ndu ndan? Non' ndan sul Guast\" [la \"enne\" ha il suono della \"enne\" di \"lingua\"] dove il \"Guast\" \u00e8 il quartiere del \"Guasto\", un toponimo tipico per indicare un luogo dove avvenne una battaglia in seguito alla quale fu definito \"Guast\" dal verbo \"guastare, rovinare\"). Altra caratteristica in comune con il senigalliese \u00e8 la preposizione \"sa\", che significa \"con\", il cui utilizzo per\u00f2 sconfina anche in aree prettamente mediane come nel contado osimano e a Castelfidardo.\nSolo nel dopoguerra nei centri citati si \u00e8 cominciata a sentire l'influenza del dialetto anconitano, di impronta centrale (perimediana), che infatti mantiene salde le vocali finali, e che nelle generazioni pi\u00f9 giovani ha quasi definitivamente rimpiazzato l'idioma originario, in alcune campagne estintosi fin dagli anni settanta del Novecento. Pur avendo dimensioni limitate, la variante dialettale del C\u00f2nero \u00e8 ricca di tradizione anche scritta, specie poetica.\nCi sono varie ipotesi sul motivo di questa particolarit\u00e0, tra cui la migrazione e lo stanziamento, in epoca pre-romana, di nuclei di Galli senoni, oppure la presenza di una area gallo-italica ininterrotta che doveva un tempo comprendere la stessa Ancona, il cui idioma si orient\u00f2 poi su modelli di tipo mediano e toscano (con influssi veneti). Potrebbe costituire prova di ci\u00f2 il fatto che fino agli anni '50 del '900 i parlari gallo-italici si estendessero subito oltre le mura cittadine, ritraendosi poi progressivamente verso le aree pi\u00f9 isolate dal centro urbano; a tal proposito, nel \"Vocabolarietto anconitano-italiano\" di Luigi Spotti (1929) viene notato come la parlata contadinesca arrivi a lambire, all'epoca, l'interno della citt\u00e0 allargata dalla cinta daziaria (quindi presso un'area che va dalla stazione ferroviaria al Piano San Lazzaro). Del resto anche il vernacolo anconitano condivide numerosi elementi con gli idiomi gallo-italici marchigiani, tratti che potrebbero costituire - prendendo chiaramente per buona l'ipotesi di un antico \"continuum\" nel fazzoletto costiero compreso tra l'Esino e il C\u00f2nero - residui di una variante urbana poi soppiantata dal vernacolo attuale; se cos\u00ec fosse l\"'isola linguistica\" di questo territorio - almeno fino al secondo dopoguerra - sarebbe stata l'area urbana di Ancona.\nInoltre lontano dalla zona del C\u00f2nero (che comprende il territorio meridionale di Ancona), le parlate delle frazioni rurali a ovest e nord-ovest della citt\u00e0 (per esempio Candia, Paterno o Barcaglione) presentavano forme gallo-italiche (es: \"capucchi\u00f3\u014b\" anzich\u00e9 l'anconitano \"capuchi\u00f3\", \"bendizi\u00f3\u014b\" in luogo di \"benedizi\u00f3\", \"Barcai\u00f3\u014b\" per \"Barcai\u00f3\"), cos\u00ec come il dialetto parlato fino a pochi decenni fa a Falconara e Castelferretti (quest'ultimo in uso ancora oggi presso i pi\u00f9 anziani).\nEra poi possibile riscontrare nelle campagne anconitane forme assai curiose, come ad es. \"quanne\" per \"quando\", in cui comparivano contemporaneamente sia un elemento di tipo gallico, cio\u00e8 l'indebolimento della vocale finale, sia uno di tipo centromeridionale, ossia il passaggio da ND a NN, sconosciuto ad Ancona ma vitale nei centri immediatamente pi\u00f9 a sud, come Osimo; altra forma interessante era \"babbete\", sempre con la caduta delle vocali nonch\u00e9 con il suffisso personale posposto al nome, di uso tipicamente centromeridionale, in luogo dell'anconitano \"tu' padre.\" \u00c8 inoltre interessante notare come gli scrittori di teatro anconetani cittadini, nel riprodurre graficamente (e nel parodiare) la nasale velare (\"\u014b)\" della zona del C\u00f2nero e di altri contadi prossimi alla citt\u00e0, scrivessero \"le mang\" per \"le mani\", \"\u00e8 fing\" per \"\u00e8 fino\", \"suddisfaziong\" per \"soddisfazione\".\nDialetti marchigiani centrali.\nI dialetti marchigiani centrali interessano le province di Ancona (ad esclusione del circondario di Senigallia e la zona del monte Conero), di Macerata e di Fermo.\nZona anconitana (o marchigiana centro-settentrionale).\nLa zona dialettale anconitana si estende nella provincia di Ancona, ma non si identifica con essa: si \u00e8 gi\u00e0 visto che nella zona di Senigallia e in quella del C\u00f2nero si parlano dialetti di tipo gallo-italico. Le divergenze di sub-area sono cos\u00ec vistose da doversi parlare di quattro sub-aree a s\u00e9 stanti, che raggruppano vernacoli con alcuni tratti in comune e altri diversificati rispetto a quello del capoluogo:\nVi \u00e8 infine, come appendice, una zona mista (o \"grigia\") di confine tra le provincie di Ancona e Macerata, in cui \u00e8 possibile assistere ad un mescolamento delle caratteristiche dialettali dei rispettivi luoghi.\nPer spiegare l'eccezionale diversit\u00e0 linguistica della provincia di Ancona si sono tentate varie spiegazioni, e in particolare \u00e8 stato sottolineato il fatto che in et\u00e0 romana la zona fosse servita da una diramazione della Flaminia: perci\u00f2 quest'area \u00e8 stata interessata da un secondo itinerario della latinit\u00e0, che, staccatosi dal precedente, dovette passare attraverso il passo di Fossato e Fabriano. Inoltre essa ricalca l'antico confine augusteo (mai venuto meno) tra \"Regio VI Umbria\" \"et Ager Gallicus\" e \"Regio V Picenum\": da ci\u00f2 deriverebbe in conclusione l'importanza del substrato umbro nella zona meridionale e di quello gallico a nord.. L'area anconetana \u00e8 dunque considerabile come uno stretto \"corridoio\" interposto tra le aree pesarese e maceratese.\nDa alcuni linguisti i vernacoli della zona anconitana sono considerati di transizione tra il gruppo mediano e il gruppo gallo-italico, con elementi in comune con i dialetti umbri e quelli toscani: in ogni caso \u00e8 solo avvicinandosi alla costa che si sentono le ultime influenze gallo-italiche, che poi si dissolvono tra l'Esino e il Potenza, lasciando spazio ai primi tratti tipici delle parlate centromeridionali, riguardo ai quali l'area considerata si trova all'estremo confine settentrionale.Secondo il professor Giovanni Crocioni il dialetto anconetano \u00e8 da considerare come l'ultima zona costiera dialettale gallo-picena, che, da Fano verso sud, perdendo progressivamente le sue caratteristiche galliche, si esaurisce a sud di Camerano, divenendo poi parlata picena.\nA differenza dell'area pesarese-senigalliese, quella anconetana \u00e8 caratterizzata dalla saldezza delle vocali atone, che presentano esito unificato, rispetto all'area maceratese, dove permane la distinzione tra le originarie -o/-u latine. \u00c8 tuttavia difficile trovare parametri univoci: lo possono essere il rafforzamento di s dopo liquida e nasale ls, rs, ns in \"lz, rz, nz\" (\"polzo, perzo, penzo\"), oppure lo scempiamento di -rr- (\"guera, buro\"), e ancora l'apocope sistematica di n + vocale nelle parole piane (\"m\u00e0\" per \"mano\", \"b\u00e8\" per \"bene\", \"pall\u00f3\" per \"pallone\", \"gatt\u00ec\" per \"gattino\"), fenomeno quest'ultimo presente anche nel resto delle Marche centro-meridionali e nelle parlate di tipo sabino dell'Abruzzo e Lazio (tra L'Aquila e Tivoli).\nEccezion fatta per il capoluogo e le zone limitrofe, in quest'area compaiono le prime caratteristiche tipiche dei dialetti centro-meridionali italiani: il cambio di \"nd\" in \"nn\" nel passato era presente fin gi\u00e0 nella campagna anconetana (\"spandere\" diventava \"spanne\"), ed \u00e8 tuttora riscontrabile a partire da Osimo, dove per\u00f2 si mantengono \"-ld-\" (\"caldo\"), \"-mb-\" (\"gamb\u00e9tta\") e \"-nv-\" (\"invido\"). A Jesi poi \"-nd-\" e \"-ld-\" convivono con \"-nn-\" e \"-ll-\", e in pi\u00f9 compare costantemente il passaggio di \"-nc-\" a \"-ng-\" (\"fianco\" diventa \"fiango\", \"manco\", \"mango\", ecc), che invece altrove pare essere regredito. A quest'ultimo fenomeno sono connessi anche il passaggio da \"-nt-\" a \"-nd-\", e da \"-mp-\" a \"-mb-\" (\"tanto tempo\" diventa \"tando tembo\"), presenti soprattutto nelle ultime localit\u00e0 dell'entroterra prossime al confine con la provincia di Macerata, come Filottrano. Relativamente infine alla metafonia, essa \u00e8 limitata alla sub-area fabrianese, ed \u00e8 definibile di tipo \"napoletano\", poich\u00e9 presenta i dittonghi \"i\u00e8\" e \"u\u00f2\", ma \u00e8 in via di regresso.\nAssente nel capoluogo e nel suo immediato circondario, ma presente soprattutto nelle sub-aree jesina e fabrianese, e gi\u00f9 nel maceratese e nell'ascolano, \u00e8 quel fenomeno (non sistematico e a volte enfatico), per cui le intervocaliche sorde, anche in fonosintassi, vengono realizzate rilassate, quasi sonore (ad es. \"le babade\", \"hai gabido\", per \"le patate\", \"hai capito\"): si tratta chiaramente di un influsso recente di provenienza romana, e vitale soprattutto nelle generazioni pi\u00f9 giovani, per via del c.d. \"romanesco televisivo\".\nPertanto, gi\u00e0 nell'immediato entroterra di Ancona e Falconara la cadenza, il lessico e la morfologia fanno sentire i primi influssi dei dialetti mediani tipici, e infatti, procedendo verso sud-ovest, in direzione Fabriano-Filottrano, la parlata ha sempre pi\u00f9 caratteri centrali; tuttavia, mentre la degeminazione delle doppie si arresta quasi totalmente nei limiti comunali di Ancona (infatti gi\u00e0 ad Osimo e Jesi le geminate esistono come nei dialetti mediani in genere), generalmente in tutta l'area - e addirittura fino all'estremo nord della provincia di Macerata (Recanati-Porto Recanati) - sono utilizzati \"lu\" e \"lia\" (\"lui\" e \"lei\") come pronomi personali, \"ad\u00e8\" (\"adesso\") come avverbio di tempo (questi due anche nelle zone limitrofe dell'Umbria), e si verifica il fenomeno della lenizione di \"t\" e \"c\" intervocalici.\nUna parentesi interessante la si pu\u00f2 aprire a proposito della pronuncia del dittongo \"ie\", che nell'area gallo-italica e nel maceratese \u00e8 pronunciato chiuso nella maggior parte delle parole (\"i\u00e9ri, pi\u00e9no, pi\u00e9de, insi\u00e9me\"), mentre a Jesi, Osimo e nell'area recanatese esso \u00e8 pressoch\u00e9 sempre aperto tranne forse in rarissimi casi (\"i\u00e8ri, pi\u00e8no, vi\u00e8ne, di\u00e8ci, pi\u00e8de, ferovi\u00e8re, insi\u00e8me\"). Gli anconetani invece, per influssi probabilmente sovrappostisi nel tempo, presentano entrambe le forme in base ai singoli vocaboli (\"i\u00e9ri, pi\u00e9no, vi\u00e8ne, pi\u00e9de, insi\u00e8me, ti\u00e8ne\"). Frequente nella seconda area, nonch\u00e9 in altri posti dell'Italia centrale con analogo fenomeno, l'ipercorrettismo, per cui coloro che hanno il dittongo \"ie\" aperto lo chiudono, sebbene in italiano standard esso vada pronunciato aperto.\nSempre sul piano vocalico \u00e8 da segnalare, in difformit\u00e0 dall'italiano standard, la gi\u00e0 accennata pronuncia aperta dei suffissi in \"\"-mento\" e \"-mente\"\", per cui si avr\u00e0 ad es. \"mom\u00e8nto\", \"praticam\u00e8nte\", ecc.: questo \u00e8 un tratto caratteristico a ben vedere di molte aree della regione, perch\u00e9 \u00e8 riscontrabile fin dall'altezza di Fano, si interrompe dopo Porto Recanati, ma ricompare procedendo da Cupra Martittima verso sud.\nUna delle differenze pi\u00f9 eclatanti fra i dialetti marchigiani \u00e8 l'uso dell'articolo determinativo maschile \"il\": ad Ancona, per influssi gallo-italici, \u00e8 sempre \"el\", anche dove in italiano \u00e8 \"lo\", perci\u00f2 si ha \"el mazo, el spegno \"(\"lo ammazzo, lo spengo\"), \"el stesso c\u00e0\" (\"lo stesso cane\"). Anche come pronome \u00e8 usato \"el\", dove in Italiano si ha \"il\" e \"lo\", salvo che nell'espressione \"va b\u00e8 lo stessu\" (\"va bene lo stesso\"); a tal proposito va per\u00f2 ricordata la forma \"l'istessu/l'istesso\", attestata nella letteratura vernacolare meno recente, il che potrebbe far pensare all'adozione di \"lo + stesso\" per adeguamento recenziore al modello italiano). Invece nei comuni siti nell'area compresa tra i due capoluoghi Ancona e Macerata si pu\u00f2 assistere a \"sfumature\" molto interessanti.\nLa forma \"ru\", di origine molto arcaica, \u00e8 ancora in parte riscontrabile, seppure in via di regresso, a Filottrano e in molti centri del nord-maceratese, come Cingoli, Treia, ecc., mentre risulta essere regredita a Recanati gi\u00e0 dal XIX secolo. Il maschile \"il\" ad Arcevia si riduce spesso a '\"l\", ma come nell'osimano davanti a \"r\" diventa \"lo\" (\"lo ruoso\" \"il rosmarino\", \"lo rosario\"), a Fabriano si tende a passare in tutti a casi ad \"er\", che convive con \"el\" (\"er cane/el cane). \"A Porto Recanati almeno attualmente vigono condizioni anconetane con \"el/la\", a Recanati si usa oggi \"u/a\", mentre si hanno \"lo/la\" a Potenza Picena e Civitanova Marche. Importante \u00e8 anche la triplice distinzione dell'articolo in maschile, femminile e neutro:\" \"a Cingoli e Serra San Quirico si aveva, almeno fino alla met\u00e0 del ventesimo secolo, \"u\" per il maschile, \"o\" per il neutro e \"a\" per il femminile, mentre ad Apiro le forme erano \"ru, ro, ra. \"\nSub-area di Ancona e Falconara.\nIl dialetto anconitano ha come centro di origine la sola Ancona, ma nel corso del XX secolo si \u00e8 esteso alla limitrofa Falconara Marittima, mentre i dialetti degli altri centri vicini al capoluogo, come Camerata Picena, Agugliano, Polverigi, Offagna, Camerano, Sirolo e Numana, hanno subito un progressivo fenomeno di assimilazione all'anconetano di citt\u00e0 solo nelle ultime generazioni di parlanti, specialmente a partire dagli anni '60 e '70 del '900. Il dialetto anconitano costituisce dunque un'isola linguistica, certo a causa della storia particolare del capoluogo marchigiano, segnato dalla colonizzazione greca e dalla presenza del porto, fonte di contatti, anche linguistici, con popolazioni anche lontane.\nQuesto dialetto e la sua famiglia costituiscono il ceppo pi\u00f9 settentrionale dell'intero gruppo mediano italiano, e, non a torto, da un discreto numero di studiosi viene considerato addirittura una forma di transizione con il gruppo gallo-italico, per via di numerosi elementi, quali la cadenza, considerata \"settentrionale\" da chi viene da sud, lo scempiamento delle consonanti (\"\u00f2gi\" per \"oggi\"), la sonorizzazione sistematica di \"s\" intervocalico e l'assenza di raddoppiamento fonosintattico che terminano proprio nell'anconetano di citt\u00e0, nonch\u00e9 la lenizione delle sorde intervocaliche (\"digu\" per \"dico\"), che per\u00f2 si spinge pure nelle aree jesina e osimana. Gli influssi gallo-italici su base mediana derivano da ragioni storiche, in quanto i secoli VI,VII e VIII videro formarsi l'alleanza, non solo militare ma anche politica, detta Pentapoli. Tale formazione riuniva le citt\u00e0 di Rimini, Pesaro, Fano, Senigallia e Ancona, e non poteva non caratterizzare anche linguisticamente questo tratto di costa adriatica: ancora oggi ci\u00f2, in aggiunta all'influenza della lingua veneta, accomuna in parte i territori ex Bizantini (area della Rom\u00e0nia).\nVi sono comunque numerose consonanze toscane, come l'integrit\u00e0 delle vocali toniche, pronunciate in maniera abbastanza simile all'italiano standard (salvo l'apertura dei suffissi in \"-mento \"e in\" -mente\"); il mantenimento delle atone, sia finali, con \"-o\" e \"-u\" confusi in un fonema unico \"-o \"(con la tendenza allo scurimento indistinto di tutte in \"-u\", come ad es. \"c\u00e8lu\" per \"cielo\"), sia mediane (anche qui con la stessa tendenza, come ad es\". dut\u00f3re\" per \"dottore\")\"; \"e l'assenza di nessi consonantici disagevoli e di consonanti in fine di parola, ma al contrario, come in tutta l'Italia centrale, la tendenza ad aggiungere una -e finale (\"e' st\u00f2pe\" per \"stop\", \"el bare\" per \"il bar\").\nSub-area di Osimo, Castelfidardo, Loreto, Porto Recanati.\nNel dialetto osimano e in quello dei comuni di Loreto, Castelfidardo e Porto Recanati (un bacino di pi\u00f9 di 75.000 abitanti), la diversit\u00e0 rispetto al dialetto del capoluogo \u00e8 in gran parte dovuta all'amministrazione maceratese, che fin\u00ec coll'Unit\u00e0 nazionale (1861), quando queste citt\u00e0 (eccezion fatta per Porto Recanati) passarono sotto la provincia di Ancona.\nGli elementi principali che differenziano queste parlate dall'anconetano sono ad es. il mantenimento delle doppie, eccezion fatta che per la sola \"r\" (\"gu\u00e8ra\", ma \"gatto\" e non \"gato\" come ad Ancona), la pronuncia pi\u00f9 aperta di alcune vocali, anche rispetto all'italiano standard (\"chi\u00e8sa, i\u00e8ri, pi\u00e8tra\", \"v\u00e8rde\", \"f\u00e8rmo\", \"n\u00f2me\", ecc.), il raddoppiamento fonosintattico (\"a ccasa\", \"\u00e8 ggiusto\"; anche il sa consociativo provoca geminazione: \"sa mme\" \"con me\", \"sa ll\u00f9\" \"con lui\"), l'assimilazione di \"nd\" in \"nn\" (\"quanno\", \"mann\u00e0\", \"sp\u00e8nne\" \"spendere\"), ecc.\nQuanto alla lenizione delle consonanti intervocaliche, tutta l'area lenisce la \"c\" (per es. a Porto Recanati \"e' st\u00f2mbegu\" \"lo stomaco\"), mentre la lenizione della \"t\" e della \"p\" (es. \"fradello\" \"fratello\", \"d\u00f2bo\" \"dopo\", \"hi cabido\" \"hai capito\") \u00e8 caratteristica quasi esclusiva di Osimo, sebbene negli ultimi decenni si sia fatta strada verso Castelfidardo.\nAlcuni dei fenomeni pi\u00f9 schiettamente centro-meridionali sono in via di regresso, per l'influsso crescente dell'anconetano cittadino.\nIl dialetto di Recanati, facendo da tramite fra questa sub-area e la zona maceratese, ha caratteristiche molto simili a quelle appena elencate; la differenza pi\u00f9 vistosa sta nell'uso dell'articolo determinativo maschile \"u\" in tutte le posizioni (es. \"u p\u00e0\" \"il pane\", \"u lupo\" \"il lupo\").\nSub-area di Jesi.\nIl dialetto jesino si presenta abbastanza simile all'osimano, salvo alcune peculiarit\u00e0 come la marcata tendenza alla sonorizzazione di \"c\" dopo \"n\" (\"biango\" per \"bianco\"), e una cadenza ancor pi\u00f9 distante da quella di Ancona, in quanto l'influsso umbro si fa via via maggiore mano a mano che si procede verso l'interno.\nIn tale area (che grosso modo ricalca cio\u00e8 quella zona detta dei Castelli di Jesi, che costituiva l'antica \"Respublica \u00c6sina\", e che comprende, tra i centri pi\u00f9 importanti, Monsano, San Marcello, Castelbellino, Maiolati Spontini, Montecarotto, Serra de' Conti, Santa Maria Nuova), si riscontra la gi\u00e0 citata lenizione di \"t\" e \"c\" (\"venn\u00e9de\" \"vendete\", \"bugo\" \"buco\"), nonch\u00e9 un fenomeno tipicamente centro-meridionale, cio\u00e8 l'alterazione delle consonanti dopo nasale e dopo laterale: \"-nd-\" d\u00e0 \"-nn-\" (\"quando\" diventa \"quanno\")', \"-ld-\" convive con \"-ll-\", e in pi\u00f9 compare costantemente, come accennato, il passaggio di \"-nc-\" a \"-ng-\".\nSub-area di Arcevia, Sassoferrato e Fabriano.\n\u00c8 possibile delineare un ipotetico triangolo Arcevia-Sassoferrato-Fabriano (comprendente anche centri quali Genga, Cerreto d'Esi, ecc.), le cui parlate sono da considerare di transizione non solo e non tanto tra la famiglia anconetana e quella maceratese, ma anche e soprattutto tra quella marchigiana e quella umbra \"strictu sensu. \"Infatti si\" \"tratta di localit\u00e0 poste in aree montagnose, che per un verso hanno favorito l'isolamento dei centri abitati (fattore di particolarismo linguistico), e che per l'altro hanno invece rappresentato per secoli un punto obbligato di importanti vie di transito (fattore di inquinamento linguistico): il tutto ha comunque dato vita ad un'armoniosa composizione, entro un sistema coerente, degli apporti confluiti dalle pi\u00f9 varie provenienze, sia cio\u00e8 dei cosiddetti \"superstrati\" (Umbri, Galli, Romani, Longobardi), sia degli \"astrati\" (i tratti importati dalla Toscana, da Roma, dal resto delle Marche e, da ultimo, dall'italiano standard).\nIl dialetto di Arcevia, a differenza di quello della vicina Pergola, non ha risentito di alcun influsso galloitalico, ma piuttosto costituisce l'estrema propaggine di un cuneo di penetrazione che dall'Umbria si dirige a nord, in quanto compaiono contemporaneamente tre importanti caratteristiche dei dialetti centro-meridionali (va per\u00f2 evidenziato che al giorno d'oggi risultano in tutto o in parte regredite):\na) la metafonia, di tipo definibile - seppur erroneamente e solo per ragioni di comodit\u00e0 - come \"napoletano\", in base a cui per azione di \"-u\" ed \"-i\" finali, \"\u00e9\" ed \"\u00f3\" toniche si chiudono in \"\u00ec\" ed\" \"\u00f9\" \"(\"pilo \"\"pelo\", \"munno \"\"mondo\"), mentre \"\u00e8\" ed \"\u00f2\" si dittongano in\" \"i\u00e9\" \"e \"\"u\u00f3\" (ti\u00e9mpo \"tempo\", pu\u00f3rco \"\"porco\"); essa si differenzia perci\u00f2 dalla metafonesi presente nella famiglia maceratese-fermana-camerte, che \u00e8 di tipo \"ciociaresco-arpinate\", cio\u00e8 senza dittongamenti, mentre concorda sorprendentemente con quella dell'area ascolana: occorre per\u00f2 chiarire che questa metafonia \"napoletana\" non pu\u00f2 esser certo potuta giungere qui provenendo da Ascoli, ma piuttosto dovrebbe esser penetrata dall'altro versante appenninico, per influsso laziale settentrionale, specie viterbese e antico romanesco (infatti a Roma almeno fino al XVI secolo si diceva ancora \"viecchio, castiello, muorto, cuorpo\"); oramai per\u00f2 la dittongazione metafonetica esiste solo tra le generazioni pi\u00f9 anziane nel territorio arceviese che si estende verso Sassoferrato, oltre che a Murazzano e Montelago (frazioni di Sassoferrato), a Pierosara (frazione di Fabriano) e a Cerreto d\u2019Esi (localmente detta \"Ciaritu\"), in cui dittonga per \"e\" aperta (\"difi\u00e9ttu\" per \"difetto\", \"ti\u00e9mbu\" per \"tempo\", ecc.), ma \u00e8 di tipo maceratese per \"o\" aperta (\"faggi\u00f3lu\" per \"fagiolo\", \"p\u00f3cu\" per \"poco\", \"qu\u00e9 p\u00f3rti?\" per \"che porti?\", \"gunfiu come 'n r\u00f3spu\" per \"gonfio come un rospo\", ecc.).\nb) il passaggio da -ND- a -NN-\" \"(\"quanno\" per \"quando\"), nonch\u00e9 da -MB- a -MM- (\"gamma\" per \"gamba\") e da -LD- a -LL- (\"callo\" per \"caldo\"): per questi tratti, caratteristici di un po' tutto il dominio centromeridionale italiano, l'area in esame si trova all'estremo confine settentrionale;\nc) la conversione della \"-i \"finale dei plurali maschili in\" -e. \"Quest'ultimo fenomeno \u00e8 circoscritto nelle Marche solo ad Arcevia e a Sassoferrato, ma forse nel passato doveva essere vitale pure a Fabriano, mentre risulta pi\u00f9 diffuso in Umbria, specie in un'area che comprende Assisi, Perugia, Todi ed Orvieto; tale tratto penetra poi fino al sud della provincia di Grosseto e al viterbese, al punto che un tempo era riscontrabile pure nel dialetto di Civitavecchia (Roma): per cui si avr\u00e0 \"p\u00e9lo\" al singolare ma \"p\u00ecje\" al plurale, \"io metto\", ma \"tu mitte\", \"io vojo, tu vuoe, io b\u00e9o, tu b\u00ece, ordene, urdene, monte, munte\", \"i\u00e9re, campe, quije\" \"quelli\", ecc.\nAl contrario, il centro in esame e quelli circostanti si trovano all'estremo confine meridionale del fenomeno della lenizione di \"-t-\" e \"-c-\" intervocalici: infatti ad Arcevia si ha \"miga, bugo\" per \"mica, buco\", a Sassoferrato \"pegora, scorteg\u00e0, cominciade, venede\" per \"pecora, scorticare, cominciate, venite\", e a Serra San Quirico \"frigh\u00ec\" per \"bambini\". In realt\u00e0 bisognerebbe aggiungere che in un'area comprendente Fabriano, e poi nel maceratese Cingoli, San Severino Marche e Camerino, esistono, o sono esistite, zone in cui la \"-t-\" dei participi passati in -ato, -uto ed -ito si \u00e8 dileguata, e ci\u00f2 dev'essere verosimilmente accaduto dopo che essa ha subito la lenizione, cio\u00e8 il passaggio a -d-, la quale \u00e8 divenuta poi spirante: per cui si ha \"magn\u00e0o\" per \"mangiato\", \"cap\u00eco \"per \"capito\", ecc.\nSecondo il Balducci, tuttavia, il dialetto della moderna Arcevia, essendo sempre pi\u00f9 influenzato dall'area jesina, sarebbe ormai da far rientrare in essa, mentre le frazioni arceviesi situate in direzione di Sassoferrato sono maggiormente conservative e pertanto definibili ancora come \"fabrianesi\".\nPrima zona mista (o \"grigia\").\nIl dialetto parlato nel comune di Pergola rappresenta un'eccezione nell'ambito della provincia di Pesaro-Urbino. Esso \u00e8 completamente differente da quello della maggior parte dei comuni limitrofi in quanto derivante dal dialetto eugubino (Pergola fu fondata da Gubbio nel 1234) a cui deve molti termini e modi di dire. Nelle Marche, gli unici altri comuni che adottano termini simili sono quelli di Serra Sant'Abbondio, Cantiano ed in parte minore Frontone (dove qui il locale dialetto di tipo umbro risulta per\u00f2 essere storicamente molto influenzato dal gallo-italico parlato nella vicina Cagli) , tutti stati sotto l'influenza della citt\u00e0 eugubina fra il XIII e il XIV secolo. Per ragioni storiche, anche se di base sarebbero sostanzialmente da considerarsi come parlate umbre, sono comunque qualificabili come appartenenti ai dialetti marchigiani, in quanto la stessa Gubbio fu compresa per quasi cinque secoli nell'Urbinate, e solo con l'Unit\u00e0 d'Italia fu inclusa nell'Umbria, staccandosi amministrativamente dalle Marche e dunque anche da Pergola e zone limitrofe. Difficile si presenta la sua collocazione: probabilmente sarebbe da considerare un dialetto dalla originaria base umbra nord-orientale, su cui si sono impiantati cospicui influssi gallo-italici; oltre all'eugubino, che influenza fortemente il dialetto di Cantiano, nei dialetti di Pergola e Serra Sant'Abbondio ci sono poi anche alcune somiglianze con le subaree anconetana, jesina e arceviese-fabrianese. Infatti la caduta delle vocali atone si registra solo in fonosintassi, e mai in fine di enunciato, similmente al dialetto perugino (ad es. \"ho comprat' un mazz' de rose\"), lo scempiamento consonantico \u00e8 inesistente o debole, la -c- intervocalica \u00e8 pronunciata gi\u00e0 come \"-sc-\", e si verifica gi\u00e0 il cambio ls, rs, ns in \"lz, rz, nz\"; quest'ultimo \u00e8 un fenomeno tipico di tutta l'Italia centrale, e nelle Marche \u00e8 riscontrabile proprio al di sotto della linea Falconara-Ostra-Pergola-Cantiano. Inoltre manca la palatizzazione di -\u00e0- tonica eugubina e pesarese, e allo stesso modo si riscontra, a differenza che per Gubbio (se non per alcune frazioni confinanti con Gualdo Tadino), una certa tendenza al raddoppiamento sintattico che a Serra Sant'Abbondio si accentua in concordanza con la zona di Sassoferrato. La -s- intervocalica \u00e8 invece ancora pronunciata sonora, come avviene nei dialetti gallo-piceni e fino all'area osimana. Infine la cadenza: a Cantiano risulta essere quasi identica a quella umbra nord-orientale mentre a Pergola e a Serra Sant'Abbondio \u00e8 simile in parte a quella umbra e in parte a quella di Ancona e provincia, presentando ben pochi punti in comune con quella pesarese-urbinate.\nSeconda zona mista (o \"grigia\").\nInfine le parlate di Serra San Quirico, di Cupramontana, di San Paolo di Jesi, di Staffolo, e, procedendo verso la costa, di Filottrano, Montefano e Recanati sono da considerare forme intermedie tra l'osimano, lo jesino, il fabrianese e il maceratese-fermano-camerte, e comunque risultano di difficile classificazione. Esse infatti:\na) da un lato presentano ancora alcune caratteristiche anconetane, come i pronomi di terza persona plurale \"l\u00f9\" e \"lia\" e la pronuncia aperta dei suffissi in\" -mento\" e in \"-mente;\"\nb) dall'altro fanno uso della parte finale del latino *illum per l'articolo maschile singolare, che pu\u00f2 perci\u00f2 suonare come \"lu/ru/u\" a seconda dei luoghi, nonch\u00e9, eccezion fatta per Recanati, mantengono la distinzione tra -o ed -u finali. \u00c8 interessante evidenziare come Serra San Quirico rappresenti perci\u00f2 il punto pi\u00f9 settentrionale d'Italia che possiede queste ultime due caratteristiche: ci\u00f2 \u00e8 dovuto probabilmente alla secolare dipendenza di tale centro dalla Diocesi di Camerino. A ci\u00f2 si aggiunge la metafonia di tipo maceratese a Cupramontana, Staffolo e San Paolo di Jesi (\"v\u00e9cchiu-v\u00e8cchia\", \"carzittu-carz\u00e9tta\", \"gr\u00f3ssu-gr\u00f2ssa\", \"curiusu-curi\u00f3sa\", ecc.).\nZona maceratese-fermana-camerte.\nLa zona dialettale maceratese-fermana-camerte \u00e8 quella marchigiana centro-meridionale. Quest'area dialettale interessa quasi l'intera provincia di Macerata e, pressoch\u00e9 integralmente, la nuova provincia di Fermo. Analogie con il maceratese si riscontrano anche nella zona dialettale anconitana (o marchigiana centro-settentrionale) tra Fabriano, Cerreto d'Esi e Cupramontana. In ogni caso il passaggio a questa terza sezione \u00e8 segnato dall'apparire di una forma diversa dell'articolo maschile, \"lu/lo\" e non pi\u00f9 \"el\".\nVerso sud l'area del dialetto maceratese-fermano-camerte raggiunge il fiume Aso, a sud del quale\u00a0\u2013 fatta eccezione per Pedaso, Campofilone (che appartengono alla recente provincia di Fermo), e in parte per Montefiore dell'Aso, Carassai, la Valdaso di Montalto delle Marche, Comunanza e Montemonaco (facenti parte dell'attuale provincia di Ascoli Piceno), aree ancora attratte dal dialetto fermano\u00a0\u2013 \u00e8 gi\u00e0 riscontrabile il fenomeno della riduzione in scev\u00e0 (indicata con \"-\u00eb\" o \"-\u0259\") di tutte le vocali finali diverse da \"-a\".\nQui doveva essere passato il terzo itinerario della latinit\u00e0, partendo da Foligno e raggiungendo Treia e Macerata stessa.\nLa zona di Camerino e paesi limitrofi, si caratterizza ulteriormente per un dialetto pi\u00f9 strettamente connesso al latino. Il latino vi penetr\u00f2 attraverso ulteriori diramazioni della Flaminia lungo le valli del Potenza e del Chienti: qui si conserva dunque una parlata pi\u00f9 arcaica, per ovvie ragioni legate all'isolamento, che da alcuni studiosi viene addirittura considerata come a s\u00e9 stante.\nGli studiosi considerano il dialetto maceratese (con le appendici fermane e camerti) come la parlata pi\u00f9 conservativa di tutte le Marche, ossia il fulcro di un'antica parlata marchigiana un tempo molto pi\u00f9 estesa, che poi ha subito un attacco a nord da parte del galloitalico e a sud da parte dell'abruzzese. Tuttavia, un importante studio compiuto nel 1993 dal Franceschi ha aperto una spirale sulla genesi e gli sviluppi del maceratese ancora del tutto inedita e tuttora da approfondire: in particolare, \u00e8 stata ventilata l'ipotesi che anche Macerata avesse conosciuto, forse prima dell'XI-XII secolo, la dittongazione metafonetica erroneamente definibile come \"napoletana\" in \"-ie\" e in \"-uo\" (vigente tuttora sia pi\u00f9 a nord tra Arcevia e Fabriano, sia pi\u00f9 a sud nell'area ascolana), nonch\u00e9 - realt\u00e0 quest'ultima pi\u00f9 remota - la caduta di \"-e\" ed \"-o\" dopo \"l\", \"r\" ed \"n\" (come nei dialetti veneti), in un'epoca all'incirca corrispondente all'invasione longobarda in Italia. Questi due fenomeni sarebbero poi regrediti in favore rispettivamente dalla metafonesi \"sabina\" in \"-\u00e9\" ed \"\u00f3\" e del mantenimento di tutte le vocali finali: ci\u00f2 si sarebbe verificato in virt\u00f9 di spinte linguistiche provenienti da ovest, in particolare da Roma, poich\u00e9 Macerata rappresentava la \"longa manus\" del Papato nella Marca. L'area maceratese, e di rimando anche quella fermana, e in misura minore quella camerte, ha pertanto subito maggiori innovazioni rispetto alle zone di Fabriano ed Ascoli: \u00e8 proprio per questo motivo che la metafonesi dittongata \"napoletana\" doveva un tempo essere estesa ininterrottamente da Fabriano ad Ascoli e comprendere anche Macerata, e solo successivamente ha ceduto il posto, in quest'ultima localit\u00e0, a quella \"sabina\" monottongata.\nQuesti sono gli esiti vocalici e consonantici pi\u00f9 caratteristici del dialetto maceratese e fermano:\nPertanto il fenomeno della distinzione tra le originarie \"o\"/\"u\" finali mentre sulla costa copre la sola provincia di Fermo, e pi\u00f9 precisamente va da Porto Sant'Elpidio a Pedaso, nell'entroterra si estende invece molto pi\u00f9 a nord, comprendendo Montecassiano, Cingoli, Apiro, ecc., e spingendosi addirittura fino ai centri pi\u00f9 meridionali della provincia di Ancona, quali Filottrano, Staffolo, Cupramontana e Serra San Quirico;\nQuesti sono alcuni punti notevoli della grammatica del maceratese e del fermano:\nIl dialetto detto genericamente \"maceratese-fermano-camerte\" presenta molti caratteri in comune con i dialetti umbri l, sia nel lessico che nella grammatica e, nelle aree poste a sud del fiume Aso, anche con i dialetti marchigiani meridionali.\nCome gi\u00e0 si pu\u00f2 dedurre dall'esame delle caratteristiche generali, l'area linguistica maceratese-fermano-camerte \u00e8 l'unica che al giorno d'oggi manifesta una tendenza espansiva nel territorio marchigiano: ci\u00f2 si verifica specialmente in direzione nord-ovest, ossia verso Fabriano - ma non verso nord-est, in quanto lungo la costa adriatica il maceratese sta arretrando per la recente pressione dell'anconetano - nonch\u00e9 verso sud, dove l'abruzzese non pu\u00f2 esser certo dotato della bench\u00e9 minima velleit\u00e0 espansiva. Infatti il dialetto fermano, che pur differenziandosi almeno in parte dal maceratese rientra comunque nella sua orbita, ha ormai da decenni valicato il confine del fiume Aso, contaminando (come spiegato nella voce successiva) un po' tutte le parlate dell'area costiera e collinare a ridosso delle province di Fermo ed Ascoli: esso infatti ha prodotto nei centri interessati, specie nell'area tra Carassai e Ripatransone, il fenomeno del c.d. \"doppio inventario vocalico\"(concordanza sostantivo-aggettivo, soggetto-verbo, soggetto-verbo-oggetto), il quale fa sentire i suoi ultimi effetti a Grottammare, non lontanissimo dunque dal confine abruzzese.\nDialetti marchigiani meridionali.\nLa zona dei dialetti dell'area compresa in gran parte tra il fiume Aso e il Tronto, coincidente pressappoco con l'area residua della provincia di Ascoli Piceno dopo l'istituzione della provincia di Fermo, appartiene al gruppo \"marchigiano meridionale\" e fa parte dei dialetti italiani meridionali. In quest'area l'introduzione del latino dopo la romanizzazione segu\u00ec un percorso diverso da quelli seguiti nell'area centrale della regione e nell'area settentrionale; la via di penetrazione della lingua di Roma fu la via Salaria, che attraversava un territorio sabellico.. Questi dialetti presentano marcati caratteri fonetici di tipo meridionale, dall'indebolimento delle vocali atone ad eccezione della \"-a\" finale (pronunciate indistinte, per cui \"cas\u00eb\" per \"caso\", ma \"casa\" per \"casa\"), alla metafonesi delle toniche, che si presenta in forme diverse secondo le zone.\nLa metafonesi \u00e8 di tipo \"napoletano\" o \"sannita\": con \"-i\" e \"-u\" finali, \"\u00e9\" ed \"\u00f3\" si chiudono in \"\u00ec\" ed \"\u00f9\", perci\u00f2 ad Ascoli si ha \"iss\u00eb\" (\"lui\"), ma \"\u00e9ssa\" (\"lei\"), mentre \"\u00e8\" ed \"\u00f2\" si dittongano, esattamente come nel napoletano in \"\u00ec\" ed \"\u00f9\" si dittongano in \"i\u00e9\" ed \"u\u00f3\" (\"bi\u00e9ll\u00eb\" ma \"b\u00e8lla\", \"bu\u00f3n\u00eb\" ma \"b\u00f2na\"). Non mancano i particolarismi locali: in diverse zone \"i\u00e9\" ed \"u\u00f3\" passano a \"\u00ec\u00eb\" ed \"\u00f9\u00eb\" (\"nz\u00ec\u00ebm\u00eb\" per \"insieme\", \"chi\u00f9\u00ebv\u00eb\" per \"chiodo\"), finendo a San Benedetto del Tronto per coincidere con l'esito di \"\u00e9\" ed \"\u00f3\" sotto metafonesi, cio\u00e8 \"\u00ec\" ed \"\u00f9\", per cui si ha \"b\u00ecll\u00eb, t\u00ecmb\u00eb, f\u00f9ch\u00eb\", eccetera. Questi caratteri sconfinano nella confinante area abruzzese (Sant'Egidio alla Vibrata per la metafonesi ascolana, Martinsicuro per quella sambenedettese), ma successivamente nel resto dell'Abruzzo adriatico permane la metafonesi solo da \"-i\" finale, mentre quella da \"-u\" ricompare in Molise.\nImprevedibili sono i risultati dell'evoluzione spontanea delle vocali toniche non metafonizzate, cio\u00e8 il cosiddetto \"fenomeno dei \"frangimenti vocalici\"\", innovazione fonetica che pare essersi originata nei dialetti del teramano, dove \u00e8 ancora molto vitale, diffondendosi poi anche nei dialetti aso-truentini, dove per\u00f2 pare essersi mantenuta non oltre la met\u00e0 del XX secolo. Oggi dunque tale caratteristica non \u00e8 pi\u00f9 evidente, anche se ha influito fortemente sul vocalismo dei dialetti costieri nonch\u00e9 di alcune parlate dell'interno, come il dialetto forcese e quello di alcune frazioni dell'Alta Valle del Tronto (come San Martino di Acquasanta e Trisungo). I frangimenti vocalici sono comuni nei dialetti meridionali della costa e subappennino adriatico, soprattutto abruzzesi adriatici, molisani e pugliesi.\nTra i fenomeni in questione, meritano di essere ricordati:\nCaratteri ben precisi contraddistinguono la zona di Ascoli Piceno, che travalica il Tronto e sconfina anche in Abruzzo:\nCaratteristico di un'area attorno ad Ascoli il passaggio di \"\u00eb\" (finale o mediana) ad \"i\" dopo \"l\" (\"m\u00e8li\" per \"miele\", \"lindana\" per \"lontana\").\nA livello morfologico si segnala innanzitutto, come gi\u00e0 avviene nel maceratese, lo scambio degli ausiliari \"essere\" e \"avere\" nelle forme verbali composte (\"s\u00f2 dditt\u00eb\" \"ho detto\", ma \"m'avi\u00e9 straccat\u00eb\" \"m'ero stancato\"). Ma ci\u00f2 che pi\u00f9 preme sottolineare \u00e8 l'aberrazione di alcuni dialetti nordorientali di confine (soprattutto a Ripatransone e Cossignano), che hanno sviluppato una declinazione nel genere sovrapposta alla coniugazione verbale, caratteristica estranea a tutti gli altri dialetti romanzi: infatti nella flessione del verbo vi \u00e8 l'interferenza delle desinenze della flessione nominale, impiegate per segnalare nella prima e nella seconda persona il sesso del parlante e dell'interlocutore (\"io mangio\" \u00e8 \"i magnu\" per un uomo e \"i magne\" per una donna, \"tu mangi\" \u00e8 \"tu magnu\" per un uomo e \"tu magne\"). Nella terza persona questo fenomeno riguarda sia il genere naturale sia grammaticale del soggetto (\"cresce\" \u00e8 \"cr\u00e9sciu\" per un bambino o un albero, \"cr\u00e9sce\" per una bambina o per l'erba e \"cr\u00e9sc\u00eb\" per il grano, che \u00e8 neutro), e la desinenza del neutro \u00e8 propria anche del verbo impersonale (\"pi\u00f2v\u00eb, s\u00f2gn\u00eb\" \"piove\", \"bisogna\"). Questo appena esaminato non \u00e8 altro che uno dei vari aspetti del fenomeno del c.d. \"doppio inventario vocalico\" (concordanza sostantivo-aggettivo, soggetto-verbo, soggetto-verbo-oggetto), esteso fino a Grottammare.\nI confini di quest'area dialettale tendono a sfumare tanto a nord quanto a sud, presentando numerose aree di transizione con il dialetto fermano nell'area della val d'Aso e con il dialetto teramano nella Val Vibrata.\nTratti dialettali comuni e lessico.\nPer le ragioni precedentemente esplicate, sono pochi i tratti definibili come \"\"pan-marchigiani\",\" comuni cio\u00e8 a tutte le variet\u00e0 linguistiche diffuse nelle Marche. Tra di essi i pi\u00f9 rilevanti paiono essere i seguenti quattro:\nAnche nel campo lessicale la situazione appare complessa e composita. Nello studio di F. Parrino sono isolati termini interessanti e pi\u00f9 caratteristici delle quattro zone:\nSono anche da notare quei casi in cui la differenziazione tra dialetti settentrionali e meridionali porta a connessioni immediate con le regioni vicine: cos\u00ec il tipo \"fabbro\" dei primi, legato alle forme toscane e romagnole, si contrappone al tipo \"ferraro\", che ha riscontro in Abruzzo. Tipiche voci centrali comuni pure a Umbria e Lazio sono \"nottola\" per \"pipistrello\", \"ragano\" per \"ramarro\" e \"lama\" per \"frana\" e \"dirupo\". Ma forse il caso lessicale pi\u00f9 interessante \u00e8 dato dalla sopravvivenza del latino \"*ningit\" nella forma ascolana \"n\u00e9ngue\" per \"nevica\", presente pure in Abruzzo.\nDati statistici.\nDati statistici diffusi dall'Istituto nazionale di statistica nel 2006 hanno evidenziato la vitalit\u00e0 delle variet\u00e0 linguistiche locali delle Marche. Nell'Italia Centrale la regione, insieme all'Umbria, si \u00e8 infatti contraddistinta per il superamento, in percentuale, dell'utilizzo del dialetto in famiglia rispetto alla media nazionale. Ma \u00e8 tuttavia alle Marche che spetta il primato: 56,1% contro il 48,5% della media italiana e il 52,6% di quella umbra. Inoltre, nonostante tra il 2000 e il 2006 fosse calato di quasi quattro punti percentuali il numero dei cittadini che si dichiaravano esclusivamente o quasi esclusivamente dialettofoni - dal 18,1% al 13,9%-, \u00e8 rimasta invece invariata la percentuale di quelli interessati da diglossia (bilinguismo in cui coesistono variet\u00e0 di maggiore e minore prestigio che non si sovrappongono nelle loro funzioni), cio\u00e8 \"bilingui\".\nRispetto ad una popolazione complessiva di 1,56 milioni di abitanti, i dialetti marchigiani hanno la seguente composizione.\nI dialetti marchigiani settentrionali riguardano circa 440\u00a0000 marchigiani, ed esattamente tutta la provincia di Pesaro (380.000), l'area di Senigallia (44,5), Montemarciano (10) e Ostra (6,6), per un totale del 28% circa dei residenti (441\u00a0000 su 1,56 milioni).\nI dialetti marchigiani centrali riguardano il 58,6% dei residenti (915\u00a0000 su 1,56 milioni), cos\u00ec suddivisi:\nI dialetti marchigiani meridionali interessano 211\u00a0000 persone (tutta la nuova provincia di Ascoli Piceno).\nNon si considerano alcune aree particolari, che per\u00f2 non incidono sensibilmente sulle percentuali, come ad es.:\nCinema.\nIl film \"Li tre jorni de la Merla\" (2013) di Gabriele Felici \u00e8 tutto in dialetto marchigiano, senza per\u00f2 specificazione della localit\u00e0 precisa.\nAnche nella serie cinematografica di \"Brancaleone\", con Vittorio Gassman, \u00e8 possibile riscontrare l'utilizzo di forme dialettali genericamente definibili come \"umbro-marchigiane\", senza una specifica provenienza.\nVoci correlate.\nI tre raggruppamenti linguistici in cui sono suddivisi i dialetti marchigiani:"}
{"id": "689239", "revid": "767487", "url": "https://it.wikipedia.org/wiki?curid=689239", "title": "Forza bruta (film 1947)", "text": "Forza bruta (\"Brute Force\") \u00e8 un film del 1947 diretto da Jules Dassin.\nTrama.\nPrigione di Westgate. I prigionieri, stipati in ambienti minuscoli, osservano dalle finestre Joe Collins che viene riportato in cella dopo il periodo trascorso in isolamento. Joe \u00e8 infuriato, e vuole in tutti i modi fuggire dal carcere. Il direttore della prigione, assediato da tutti i fronti, \u00e8 sotto pressione delle autorit\u00e0 per ripristinare la disciplina. Il responsabile della sicurezza, il capitano Munsey, \u00e8 un sadico che manipola i prigionieri per avere informazioni e per metterli uno contro l'altro, in modo da creare problemi che verranno sanzionati dalle sue punizioni.\nIl medico della prigione, spesso alticcio, nel corso di una riunione avverte i suoi superiori che la prigione \u00e8 sul punto di esplodere, e lo far\u00e0 se non verr\u00e0 cambiato qualcosa nella gestione. Denuncia anche il comportamento di Munsey e si lamenta del fatto che l'opinione pubblica e i funzionari del governo non comprendono come il carcere debba servire come riabilitazione per i detenuti.\nNel frattempo l'avvocato di Joe gli presta visita, e gli riferisce che sua moglie Ruth non vuole sottoporsi a un'operazione necessaria per rimuovere un tumore a meno che Joe non sia vicino a lei. Joe poi si vendica di Wilson, un altro prigioniero che, istigato da Munsey, ha colpito Joe con un coltello, facendo s\u00ec che quest'ultimo venisse confinato in isolamento. Joe organizza l'attacco a Wilson nell'officina della prigione, ma si procura un alibi, andando a parlare col medico della prigione proprio mentre ha luogo l'assalto.\nJoe cerca di coinvolgere nella fuga un altro detenuto, Gallagher, ma questi ha un buon lavoro al giornale della prigione e Munsey ha promesso di farlo uscire presto in libert\u00e0 condizionale. Munsey istiga poi al suicidio un detenuto della stessa cella, dando modo alle autorit\u00e0 di revocare tutti i privilegi destinati ai carcerati e di cancellare tutte le audizioni per la concessione della libert\u00e0 condizionale. Gallagher si sente per questo tradito e decide di collaborare con Joe. I due pianificano un assalto alla torre di guardia, dove potranno accedere alle leve che aprono il cancello e che abbassano il ponte levatoio posto al suo esterno.\nMentre il piano di fuga prende forma, ciascuno dei prigionieri racconta agli altri la propria storia. In tutti i casi l'amore per una donna porta inevitabilmente ad avere guai con la legge. Munsey viene a conoscenza dei dettagli del piano di fuga da un informatore, uno degli uomini della cella R17.\nL'attacco deve avviarsi alle 12:15, e allo stesso tempo il direttore del carcere annuncia le proprie dimissioni. Nel cortile del carcere prende piede una rivolta, mentre Joe e i suoi attaccano la torre dall'esterno, e Gallagher dall'interno.\nLa fuga non ha successo, e rimangono uccisi tutti gli uomini della cella R17, il gruppo di Gallagher e Munsey.\nCritiche.\nIl regista Dassin defin\u00ec la pellicola \"stupida\" in quanto finiva per far assumere ai galeotti una specie di onorabilit\u00e0.\nPer via del troppo contenuto violento per un film dell'epoca, il critico cinematografico Eddie Muller ha scritto:"}
{"id": "689240", "revid": "767487", "url": "https://it.wikipedia.org/wiki?curid=689240", "title": "Cantone di Fournels", "text": "Il Cantone di Fournels era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689243", "revid": "767487", "url": "https://it.wikipedia.org/wiki?curid=689243", "title": "Cantone di Grandrieu", "text": "Il Cantone di Grandrieu \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 21 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "689244", "revid": "287204", "url": "https://it.wikipedia.org/wiki?curid=689244", "title": "Africa Orientale (disambigua)", "text": ""}
{"id": "689246", "revid": "767487", "url": "https://it.wikipedia.org/wiki?curid=689246", "title": "Cantone di Langogne", "text": "Il Cantone di Langogne \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 11 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 11, ridottisi poi a 10 dal 1\u00ba gennaio 2016 per la fusione dei comuni di Naussac e Fontanes per formare il nuovo comune di Naussac-Fontanes.:"}
{"id": "689248", "revid": "767487", "url": "https://it.wikipedia.org/wiki?curid=689248", "title": "FastPath", "text": "Per FastPath (o in breve, \"Fast\") si intende, in informatica e telecomunicazioni, soprattutto in relazione alla tecnologia digitale di trasmissione dati, la mancata applicazione di algoritmi di interleaving.\nRispetto a una connessione interleaved, che garantisce una maggiore protezione della trasmissione da pacchetti di errori, una connessione Fast offre invece una minore latenza di trasmissione e quindi una risposta pi\u00f9 reattiva, caratteristica molto apprezzata durante partite di videogiochi in multiplayer o sessioni di telefonia VoIP, che richiedono bassi tempi di risposta per una migliore qualit\u00e0 del servizio.\nSe la latenza fra il primo nodo e il successivo, misurata tramite traceroute, \u00e8 inferiore a 15 millisecondi, si pu\u00f2 essere sufficientemente sicuri che la propria linea ADSL sia esente da controllo della trasmissione di errori, ovvero sia una connessione settata in Fast.\nLa configurazione del settaggio \u00e8 altres\u00ec ricavabile dalle informazioni fornite da quei modem o router che siano in grado di rilevare i parametri sullo stato di connessione della linea."}
{"id": "689250", "revid": "767487", "url": "https://it.wikipedia.org/wiki?curid=689250", "title": "Cantone di Le Malzieu-Ville", "text": "Il Cantone di Le Malzieu-Ville era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689253", "revid": "287204", "url": "https://it.wikipedia.org/wiki?curid=689253", "title": "Cantone di Marvejols", "text": "Il Cantone di Marvejols \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 7 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "689256", "revid": "984922", "url": "https://it.wikipedia.org/wiki?curid=689256", "title": "Cantone di Mende-Nord", "text": "Il Cantone di Mende-Nord era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mende e i comuni di:"}
{"id": "689258", "revid": "767487", "url": "https://it.wikipedia.org/wiki?curid=689258", "title": "Cantone di Mende-Sud", "text": "Il Cantone di Mende-Sud era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mende e i comuni di:"}
{"id": "689259", "revid": "984922", "url": "https://it.wikipedia.org/wiki?curid=689259", "title": "Cantone di Nasbinals", "text": "Il Cantone di Nasbinals era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689260", "revid": "697352", "url": "https://it.wikipedia.org/wiki?curid=689260", "title": "Cantone di Saint-Alban-sur-Limagnole", "text": "Il Cantone di Saint-Alban-sur-Limagnole \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 20 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "689261", "revid": "697352", "url": "https://it.wikipedia.org/wiki?curid=689261", "title": "Cantone di Saint-Amans", "text": "Il Cantone di Saint-Amans era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689263", "revid": "287204", "url": "https://it.wikipedia.org/wiki?curid=689263", "title": "Cantone di Saint-Ch\u00e9ly-d'Apcher", "text": "Il Cantone di Saint-Ch\u00e9ly-d'Apcher \u00e8 una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 6 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "689264", "revid": "287204", "url": "https://it.wikipedia.org/wiki?curid=689264", "title": "Louise Fletcher", "text": "Ha vinto il premio Oscar per la miglior attrice protagonista nel 1976 per l'interpretazione in \"Qualcuno vol\u00f2 sul nido del cuculo\".\nBiografia.\nAttrice professionista dal 1958, inizia partecipando come guest star a diverse serie tv, quali \"Perry Mason\" e \"Carovane verso il west\", e al film \"La veglia delle aquile\" (1963) di Delbert Mann, in un ruolo non accreditato. La sua carriera ha una battuta d'arresto dopo il matrimonio con il produttore Jerry Bick, per riprendere nel 1973 con il film \"Gang\" (1973) di Robert Altman.\nRaggiunge notoriet\u00e0 a livello internazionale nel 1975 grazie al film \"Qualcuno vol\u00f2 sul nido del cuculo\" di Milo\u0161 Forman. L'interpretazione della perfida infermiera Mildred Ratched, i cui metodi inflessibili e repressivi conducono al suicidio un giovane nevrotico, le vale l'Oscar per la miglior attrice protagonista. In seguito lavora con la consueta professionalit\u00e0 in altri film come \"A proposito di omicidi...\" (1978) di Robert Moore, \"L'esorcista II - L'eretico\" (1977) di John Boorman, \"Invaders\" (1986) di Tobe Hooper, \"Congiunzione di due lune\" (1988) di Zalman King \"Blue Steel - Bersaglio mortale\" (1989) di Kathryn Bigelow e \"I protagonisti\" (1992) di Robert Altman, ma la sua immagine presso il pubblico rimane indissolubilmente legata al film di Forman.\nIn televisione interpreta il ruolo di Kai Winn nella serie \"\" (1993-1999). Appare in 3 episodi di \"E.R. - Medici in prima linea\" (2005) e viene candidata a due Emmy Awards per le sue apparizioni nei telefilm \"La famiglia Brock\" (1996) e \"Joan of Arcadia\" (2004).\nDoppiatrici italiane.\nNelle versioni in italiano delle opere in cui ha recitato, Louise Fletcher \u00e8 stata doppiata da:"}
{"id": "689266", "revid": "260676", "url": "https://it.wikipedia.org/wiki?curid=689266", "title": "Just Be Free", "text": "Just Be Free \u00e8 una raccolta di demo della cantante statunitense Christina Aguilera, pubblicata nel 2001. I brani furono registrati attorno al 1995, quando la cantante aveva tra i 14 e i 15 anni. \nL'album \u00e8 stato pubblicato a fine 2001, e conteneva al suo interno una lettera scritta dalla stessa Christina, che spiegava le origini di questo album e si dissociava dai discografici che avevano voluto pubblicarlo. Il brano che d\u00e0 il nome all'album, \"Just Be Free\", \u00e8 stato pubblicato come singolo. Il singolo contiene la versione album di \"Just Be Free\" e diversi remix del brano. "}
{"id": "689267", "revid": "287204", "url": "https://it.wikipedia.org/wiki?curid=689267", "title": "Ephraim Chambers", "text": "Biografia.\nPubblic\u00f2 a Londra nel 1728 un'opera che ebbe notevole successo, cio\u00e8 la Cyclopaedia or Universal Dictionary of Arts and Sciences (\"Ciclopedia o dizionario universale dei mestieri e delle scienze\") in due volumi, \"in folio\". La pubblicazione di questa opera lo fece ammettere alla Royal Society di Londra.\nL'enciclopedia venne tradotta in Italia gi\u00e0 nel XVIII secolo. Le Breton, editore parigino, incaric\u00f2 Diderot di tradurre in francese quell'opera, che non aveva nulla di equivalente in Francia. L'opera di Chambers ebbe un gran numero di edizioni e diede l'idea di pubblicare un'opera analoga in francese, che fu l'Encyclop\u00e9die (\"Encyclop\u00e9die ou dictionnaire raisonn\u00e9 des sciences, des arts e des m\u00e9tiers\"). Diderot ed i suoi collaboratori si lanciarono in un progetto molto pi\u00f9 vasto, che diede origine appunto all\"Enciclop\u00e9die\".\nUna delle edizioni pi\u00f9 valutate (nel XIX secolo) \u00e8 quella curata da Abraham Rees, 1788-1791, Londra, 5 volumi in folio\nFu anche membro della Massoneria."}
{"id": "689268", "revid": "22229", "url": "https://it.wikipedia.org/wiki?curid=689268", "title": "Opossum", "text": ""}
{"id": "689270", "revid": "2039709", "url": "https://it.wikipedia.org/wiki?curid=689270", "title": "Bacco", "text": "Bacco (\"Bacchus\") \u00e8 una divinit\u00e0 della religione romana, il suo nome lo si deve all'appellativo greco \" \u0392\u03ac\u03ba\u03c7\u03bf\u03c2\" (\"B\u00e1kkhos\"), con cui il dio greco Dioniso (\"\u0394\u03b9\u03cc\u03bd\u03c5\u03c3\u03bf\u03c2\"), veniva indicato nel momento della possessione estatica. Nella religione romana, Bacchus, da appellativo, diviene nome vero e proprio della divinit\u00e0. In ambito etrusco corrisponde a Fufluns.\nDio del vino e della vendemmia, nonch\u00e9 del piacere dei sensi e del divertimento, il suo culto (\"baccanale\") arriv\u00f2 nella penisola italica nel II secolo a.C. Viene raffigurato spesso come un uomo col capo cinto di pampini, non magro n\u00e9 muscoloso: solitamente ebbro, spesso in mano ha una coppa di vino o il tirso. I riti relativi comportavano vari disagi alla comunit\u00e0. Proprio per questo, il senato romano proib\u00ec i riti della divinit\u00e0, (186 a.C.), con il \"Senatoconsulto de Bacchanalibus\".\nBacco e i suoi culti furono soppiantati da Liber nell'epoca classica. Figlio di Giove e della mortale Semele \u00e8 nato come un semidio ma \u00e8 stato promosso a divinit\u00e0 da Giove per aver inventato il vino. Divenne uno dei dodici dei maggiori prendendo il trono di Vesta."}
{"id": "689271", "revid": "767487", "url": "https://it.wikipedia.org/wiki?curid=689271", "title": "Cantone di Saint-Germain-du-Teil", "text": "Il Cantone di Saint-Germain-du-Teil era una divisione amministrativa dell'Arrondissement di Mende.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "689272", "revid": "767487", "url": "https://it.wikipedia.org/wiki?curid=689272", "title": "Cantone di Villefort", "text": "Il Cantone di Villefort era una divisione amministrativa dell'Arrondissement di Mende.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "689273", "revid": "123317561", "url": "https://it.wikipedia.org/wiki?curid=689273", "title": "Istituto \u00c1rni Magn\u00fasson", "text": "L\u2019Istituto \u00c1rni Magn\u00fasson (\"Stofnun \u00c1rna Magn\u00fassonar\") \u00e8 un museo e un istituto di studi storici situato a Reykjav\u00edk in Islanda. \u00c8 stato fondato nel 1971 appositamente per accogliere l'importante collezione di manoscritti medievali islandesi di \u00c1rni Magn\u00fasson.\nDopo aver incorporato progressivamente, negli anni, altri enti analoghi dell'isola, l'Istituto \u00c1rni Magn\u00fasson \u00e8 diventato il pi\u00f9 importante centro mondiale di studi classici islandesi. La sede principale \u00e8 situata nel complesso dell'Universit\u00e0 di Islanda a cui l'istituto \u00e8 collegato a livello amministrativo mantenendo tuttavia una gestione indipendente nell'ambito della ricerca e la conservazione dei documenti.\nLa collezione di manoscritti islandesi.\nCostituzione.\n\u00c1rni Magn\u00fasson (1663-1730) si trasfer\u00ec in Danimarca nel 1682-1683 come studente e discepolo del dotto medico e matematico danese Thomas Bartholin per stabilirvisi, poi, definitivamente nel 1701 quando ottenne una cattedra all'Universit\u00e0 di Copenaghen.\nAppassionato archivista, Magn\u00fasson inizi\u00f2 a collezionare manoscritti islandesi antichi riuscendo a realizzare nel corso degli anni una raccolta cospicua (oltre 2000 codici) e di notevole valore storico, letterario e artistico, conosciuta col nome di \"Arnamagn\u00e6an Codex\".\nLa collezione venne conservata nei depositi dell'Universit\u00e0 di Copenaghen (di cui Magn\u00fasson fu docente per molti anni) e successivamente nella Biblioteca Reale Danese, sempre a Copenaghen, per essere, infine, ceduta, in larga parte, all'Islanda il 21 aprile 1971 andando a costituire la collezione dell'istituto islandese.\nComposizione.\nNella collezione del Magn\u00fasson sono presenti codici molto importanti che sono alla base del patrimonio culturale islandese:"}
{"id": "689274", "revid": "106456", "url": "https://it.wikipedia.org/wiki?curid=689274", "title": "Calar Alto", "text": "Calar Alto \u00e8 la cima pi\u00f9 alta della Sierra de los Filabres, un massiccio montagnoso nella provincia di Almer\u00eda, nell'Andalusia. Il monte \u00e8 alto 2168\u00a0m.\nSu Calar Alto \u00e8 situato l'omonimo osservatorio astronomico, codice internazionale 493."}
{"id": "689275", "revid": "2017968", "url": "https://it.wikipedia.org/wiki?curid=689275", "title": "Il conte di Montecristo (miniserie televisiva 1998)", "text": "Il conte di Montecristo (\"Le Comte de Montecristo\" in francese; \"Der Graf von Montechristo\" in tedesco) \u00e8 una miniserie televisiva del 1998 di produzione francese, italiana e tedesca.\nLa serie di 4 episodi da circa 100 minuti ciascuno, \u00e8 interpretata da G\u00e9rard Depardieu e Ornella Muti, con la regia di Jos\u00e9e Dayan.\nTratto liberamente dall'omonimo romanzo di Alexandre Dumas, Edmond Dant\u00e8s, dopo essere stato ingiustamente condannato a carcere duro per supposti complotti bonapartisti e tradimento alla monarchia borbonica, dopo venti anni riesce a fuggire di prigione. Poco prima di scappare dall'orribile prigionia, un compagno di cella, avanti con l'et\u00e0 e malato terminale, gli rivela dell'esistenza di un tesoro nascosto sull'isola italiana di Montecristo. Dopo aver recuperato il tesoro Edmond Dant\u00e8s, assumendo le finte spoglie del Conte di Montecristo, ma anche di altri personaggi, come l'abate Busoni e Lord Wilmore, un ricco banchiere inglese, con astuzia riesce a vendicarsi di coloro che un tempo, amici suoi, lo avevano tradito.\nNel 1999, al 7 d'Or Night per questa produzione \u00e8 stato premiato Gerard Depardieu come miglior attore di fiction e Jos\u00e9e Dayan e Jean-Pierre Gu\u00e9rin come migliore fiction.\nLa serie \u00e8 stata girata a Parigi e dintorni, a Marsiglia, a Malta e a Napoli. Le riprese, iniziate il 1\u00ba luglio 1997 sono terminate l'11 ottobre a Napoli. Tra le location: il castello de la Petite Malmaison, i castelli di Nandy, di Saussay e di Lesigny nella regione parigina, la Golden Bay, la Medina, il porto della Vittoriosa a Malta, il palazzo Reale, Piazza Plebiscito, la Borsa e il Teatro San Carlo a Napoli.\nIn Italia \u00e8 stata trasmessa in prima visione su Canale 5 il 27 e 28 settembre e il 4 e 11 ottobre 1998, ottenendone alti ascolti (8 milioni di spettatori in media), per poi essere replicata pi\u00f9 volte da Rete 4, anche in versione ridotta, con due ore in meno rispetto all'originale.\nTrama.\nPrima puntata.\nEdmond Dant\u00e8s, rinchiuso nel Castello d'If, conosce Faria tramite un tunnel scavato da quest'ultimo. Edmond gli racconta del complotto che lo ha fatto incarcerare ingiustamente e Faria si offre di aiutarlo a scappare dal castello. Quando il vecchio muore a causa di un attacco epilettico, Edmond riesce a fuggire e, una volta sull'isola di Montecristo, trova un tesoro indicatogli da Faria. Assieme a Bertuccio, cuoco di un vascello dove Edmond presta servizio, che prende come suo braccio destro, Edmond comincia a pianificare la propria vendetta, dopo aver saputo la condizione attuale dei suoi nemici da Caderousse. In Italia Edmond salva la vita di Albert de Morcerf, figlio della sua ex fidanzata Mercedes e di suo cugino Fernand, dalle mani del bandito Luigi Vampa. Edmond, tornando a Marsiglia, salva poi dalla bancarotta il suo ex armatore, il signor Morrel, per poi dirigersi a Parigi, dove \u00e8 stato invitato da Albert ad una colazione in casa sua.\nSeconda puntata.\nEdmond, a Parigi, alla colazione di Albert Morcerf, conosce Beauchamp, Debray, Ch\u00e2teau-Renaud e Maximilien Morrel, figlio dell'ex-armatore di Edmond. Il conte incontra dopo la colazione Fernando e Mercedes Morcerf (che sembra riconoscere Edmond), che lo ringraziano per aver salvato il loro figlio da Vampa, e Fernando fa \"conoscere\" ad Edmond Villefort. Bertuccio aiuta Edmond a trasformarsi meglio in un conte, procurandogli anche una fidanzata, la vedova Camille de la Richardais, che abita in una casa ad Auteuil dove prima abitavano i marchesi di Saint-M\u00e9ran. Edmond si stabilisce l\u00ec, abbellisce la casa e incontra Caderousse, che gli rivela che Villefort ed Hermine Danglars hanno avuto un figlio illegittimo, di nome Toussaint, che \u00e8 diventato un criminale: egli \u00e8 infatti fuggito dal carcere con Caderousse. Villefort fa delle indagini sul conte di Montecristo, mentre sua figlia Valentine cerca di evitare il matrimonio con Franz d'Epinay, per sposare invece Maximilien. Camille decide su consiglio del conte di dare una festa ad Auteuil, invitando i Morcerf, i Villefort e i Danglars. Alla festa Edmond rivela agli ospiti che ad Auteuil due amanti ebbero un figlio illegittimo e lo seppellirono vivo per evitare uno scandalo. La signora Danglars ha un malore, mentre la signora di Villefort raccoglie dal giardino di Auteuil delle piante velenose. Il giorno dopo Villefort e la signora Danglars discutono sul da farsi per evitare uno scandalo.\nTerza e quarta puntata.\nEdmond scopre che in passato a Giannina, Fernando trad\u00ec il pasci\u00e0 che lo aveva nominato generale, e l'unico testimone di ci\u00f2 \u00e8 la figlia del defunto pasci\u00e0, schiava dei turchi, che Edmond decide di liberare. La marchesa di Saint-M\u00e9ran arriva a Parigi per le nozze fra Valentine e Franz, ma muore il giorno dopo. Il dottor D'Avrigny sospetta un avvelenamento, mentre Noirtier, padre di Villefort, manda in aria il matrimonio fra la nipote e Franz, rivelando a quest'ultimo di essere l'assassino di suo padre. Intanto Danglars sta andando lentamente in rovina, perdendo molti milioni. A casa di Villefort gli avvelenamenti continuano: questa volta la vittima \u00e8 Barrois, cameriere di Noirtier. Nel frattempo Caderousse, in compagnia di Toussaint, cerca di derubare il conte di Montecristo ma durante la fuga col bottino viene ucciso da Toussaint, che viene poi catturato da Bertuccio. Caderousse, in punto di morte, scopre la vera identit\u00e0 del conte e chiede il perdono di Dio. Intanto Helo\u00efse Villefort, moglie del procuratore, continua la catena di delitti: tenta di avvelenare Valentine, salvata dall'intervento del conte che nel frattempo ha messo Bertuccio a disposizione dei Villefort. A Parigi arriva Hayd\u00e9e, figlia del defunto pasci\u00e0 di Giannina, mentre Beauchamp, sempre da Giannina, scopre una terribile verit\u00e0.\nDifferenze col libro.\nSebbene l'opera sia generalmente abbastanza vicina al capolavoro di Dumas, gli sceneggiatori hanno apportato alcune modifiche alla trama. Tuttavia tali modifiche sono assai profonde e riguardano passaggi decisivi del romanzo, deviando il ruolo di molti personaggi e gli avvenimenti cronologici, presenti invece nel testo originale. Alcuni personaggi hanno visto il loro ruolo ridimensionarsi notevolmente e molti avvenimenti sono stati cancellati con il fine di vedere la trama ridotta dei suoi avvenimenti principali:"}
{"id": "689277", "revid": "14002", "url": "https://it.wikipedia.org/wiki?curid=689277", "title": "Arcidiocesi di Kansas City in Kansas", "text": ""}
{"id": "689284", "revid": "767487", "url": "https://it.wikipedia.org/wiki?curid=689284", "title": "Doom (gruppo musicale)", "text": "I Doom sono un gruppo crust punk/hardcore punk originario di Birmingham, Inghilterra. Il loro sound ha influenzato numerosi gruppi crust hardcore e grindcore negli anni successivi alla loro formazione.\nBiografia.\nLa prima formazione.\nI Doom nacquero come The Subverters con Jon Pickering (basso/voci), Brian Talbot (chitarra) e Jason Hodges (batteria). Dopo che Jason fu sostituito da Mick Harris, nuovo batterista, il gruppo cambi\u00f2 il suo nome in Doom.\nQuesta formazione suon\u00f2 in un paio di concerti, suonando un genere vicino al crossover. Talbot e Pickering per\u00f2 decisero di cambiare genere, e insieme a Harris il gruppo si liber\u00f2 delle sonorit\u00e0 crossover/metal, virando verso sonorit\u00e0 tra quelle dei Discharge e il crossover thrash, che avrebbero caratterizzato il loro suono nel futuro. Pickering lasci\u00f2 il basso per concentrarsi sulla voce, e Pete Nash entr\u00f2 nella band come bassista. Harris lasci\u00f2 per suonare con i Napalm Death, cos\u00ec si aggiunse anche un nuovo batterista. Il gruppo inizi\u00f2 a suonare con questa nuova formazione nel 1987.\nPi\u00f9 o meno in questo periodo una piccola etichetta, la Peaceville Records, aveva iniziato la sua attivit\u00e0. L'etichetta, dopo aver sentito parlare dei Doom, chiese al gruppo se era interessato a mettere una canzone nella prima compilation della Peaceville, \"A Vile Peace\". I Doom cos\u00ec registrarono la loro prima canzone il 28 agosto 1987. Nash sfortunatamente si infortun\u00f2 appena prima della registrazione, e cos\u00ec il bassista dei Napalm Death e dei Ripcord Jim Whitley prese il suo posto. Furono registrate tre canzoni, due delle quali apparvero nella raccolta \"A Vile Peace\".\nDopo questa prima registrazione, la Peaceville chiese ai Doom se volevano registrare il loro primo album, e cos\u00ec fecero. Il demo \"War is Big Business\" fu cos\u00ec registrato il 27 novembre 1987 e venduto in musicassette ai concerti. Nel febbraio 1988 i Doom ritornarono in studio per registrare 21 canzoni per il loro album di debutto: \"War Crimes (Inhuman Beings)\". Durante tutto questo periodo il gruppo suon\u00f2 in numerosi concerti nel Regno Unito, procurandosi un discreto seguito. Fu inoltre prodotto un nuovo demo, \"Domesday\".\nAlla fine del 1988, per motivi di ordine personale, Talbot decise di lasciare i Doom. Rimase comunque nel gruppo abbastanza per registrare lo split \"Bury the Debt - Not the Dead\" (con il gruppo svedese No Security) sempre su Peaceville.\nLa prima reunion.\nI Doom si riformano nel 1992 con la formazione composta da Talbot, Pickering, Nash e Stick. Realizzano un tour in Giappone e registrato un 12\" composto da nuove canzoni pubblicato per l'etichetta Vinyl Japan. Questa sar\u00e0 l'ultima registrazione con questa formazione. A questo punto la band \u00e8 nuovamente sul punto di sciogliersi, ma Talbot e Stick decidono di continuare con due nuovi membri: Tom Croft dei Genital Deformities alla voce e Paul \"Mall\" Mallen al basso. Con questa formazione la band registra l'album split con i Selfish e lo split EP con gli Hiatus. Mall esce dalla band subito dopo (una separazione amichevole) e viene sostituito dal bassista Scoot dei Largactyl.\nLa nuova formazione registra quindi lo split EP \"Doomed to Extinction\" con gli Extinction of Mankind, il doppio LP \"Fuck Peaceville\" e il 7\" \"Hail to Sweden\".\nNel settembre del 1995 viene organizzato un tour in Scandinavia, tuttavia Scoot decide di non andare a causa di problemi a casa, per realizzare il tour viene quindi sostituito da Denis Boardman (dei Blood Sucking Freaks) ed in modo permanente da Chris Gascoigne (Suffer), con Denis spostato a seconda chitarra. Anche Tom Croft lascia la band poco prima del tour e viene sostituito da Wayne Southworth (anche lui dei Blood Sucking Freaks). Dopo il tour scandinavo i Doom registrano il 7\" \"Zoo Monarchia\" ai Sunlight Studios.\nLa band, ora composta da Stick, Talbot, Boardman, Southworth e Gascoigne, entra in studio nel giugno 1996 per registrare per la Flat Earth l'LP completo \"Rush Hour of the Gods\".\nIl 18 marzo 2005 il cantante Wayne Southworth viene trovato morto nella sua casa da un amico a causa di una crisi epilettica. Successivamente la band si esibisce in un ultimo concerto a Bradford in suo onore.\nSeconda reunion.\nNel 2010 il gruppo viene nuovamente riformato da Bri, Stick, Denis e Scoot con Denis come cantante. Nel 2014 la band rilascia Corrupt Fucking System (Black Cloud Records)."}
{"id": "689286", "revid": "253269", "url": "https://it.wikipedia.org/wiki?curid=689286", "title": "George Burns", "text": "Biografia.\nNono dei dodici figli di Hadassah \"Dorah\" Bluth ed Eliezer Birnbaum, ebrei polacchi di Kolbuszowa, George Burns crebbe artisticamente nel genere del vaudeville all'inizio del XX secolo, poi pass\u00f2 al cinema all'avvento del sonoro e interpret\u00f2 diverse commedie e film musicali accanto alla moglie, l'attrice Gracie Allen, lavorando per le pi\u00f9 grandi case cinematografiche dell'epoca, come la Paramount, la RKO e la MGM.\nInsieme a Gracie Allen ebbe inoltre un grande successo sul piccolo schermo, interpretando la popolare sitcom televisiva \"The George Burns and Gracie Allen Show\", in onda dal 1950 al 1958. Dopo che la Allen, per motivi di salute, lasci\u00f2 la serie al termine della stagione 1957-1958, Burns cerc\u00f2 di proseguire lo show con lo stesso cast, ma senza la moglie, in una nuova serie dal titolo \"The George Burns Show\", che per\u00f2 dur\u00f2 una sola stagione (1958-1959). Tornato a lavorare come comico solista, fu interprete di un'altra sitcom, \"Wendy and Me\", che anche in questo caso and\u00f2 in onda per una sola stagione (1964-1965).\nDopo oltre trent'anni dalla sua ultima apparizione cinematografica, fece ritorno sul grande schermo solo nel 1975, riportando in vita il suo caratteristico personaggio, invecchiato ma sempre brillante. Con il sigaro tra i denti, lo sguardo acuto e la capacit\u00e0 di avere la battuta sempre pronta, Burns diede vita con Walter Matthau a un mirabile duetto nella commedia \"I ragazzi irresistibili\" (1975) di Herbert Ross. I due interpretarono una coppia di anziani attori, un tempo divi del variet\u00e0, la cui stizzosa rivalit\u00e0 e reciproca antipatia compromette il progetto di una rentr\u00e9e televisiva insieme. La brillante interpretazione del bisbetico Al Lewis valse a Burns il premio Oscar al miglior attore non protagonista nel 1976.\nMalgrado l'avanzare dell'et\u00e0, Burns continu\u00f2 a recitare, per lo pi\u00f9 facendo delle apparizioni autocelebrative, ma interpretando ancora alcuni film come \"Bentornato Dio!\" (1977) e il beatlesiano \"Sgt. Pepper's Lonely Hearts Club Band\" (1978). Sulla sua longevit\u00e0, venne un giorno intervistato dall'attrice Goldie Hawn, che gli chiese: \"\u00abCome sei arrivato a 90 anni fumando sempre 20 sigari al giorno...?\u00bb\", e lui rispose: \"\u00abA una certa et\u00e0 \u00e8 meglio essere regolari...!\u00bb\" (fonte televisiva americana). Mor\u00ec nel 1996, all'et\u00e0 di 100 anni.\nCitazioni nei media.\nApparve nell'episodio \"Rosebud\" della serie a cartoni animati \"I Simpson\", dove lo si vede da ragazzino, come fratello del Signor Burns.\nDoppiatori italiani.\nNelle versioni in italiano dei suoi film, George Burns \u00e8 stato doppiato da:"}
{"id": "689287", "revid": "767487", "url": "https://it.wikipedia.org/wiki?curid=689287", "title": "Radio America", "text": "Radio America (\"A Prairie Home Companion\") \u00e8 un film del 2006 di Robert Altman. \u00c8 l'ultima opera diretta dal regista.\nLa struttura del film riprende la narrazione a pi\u00f9 voci che il regista aveva utilizzato nel 1975 in un altro film musicale, \"Nashville\".\nTrama.\nLa storia \u00e8 quella di una piccola stazione radio del Minnesota che trasmette lo stesso spettacolo di musica e pubblicit\u00e0 da moltissimi anni; i protagonisti, sempre gli stessi, sono ormai anziani. Questi ultimi mantengono sempre la stessa formula anacronistica, ma con un pubblico affezionato, e mantengono delle ormai rare umanit\u00e0 e capacit\u00e0 di improvvisazione tragicomica. Ma la radio viene assorbita da una grossa compagnia che decide di liquidare tutto il personale, chiudere la frequenza e demolire il teatro dal quale lo show viene trasmesso. Si assiste quindi alla messa in onda dell'ultimo spettacolo seguendo l'evolversi della serata attraverso i vari personaggi coinvolti nello show.\nColonna sonora.\nIl 23 maggio 2006 \u00e8 stata pubblicata la colonna sonora \"A Praire Home Companion\", prodotta dalla New Line Records."}
{"id": "689288", "revid": "1718925", "url": "https://it.wikipedia.org/wiki?curid=689288", "title": "Liber", "text": "Libero (detto anche Liber Pater) era il dio italico della fecondit\u00e0, del vino e dei vizi. Dopo la soppressione da parte del Senato romano dei culti di Bacco, gli italici seguirono nuovi usi riferiti a quest'ultimo, certo pi\u00f9 quieti dei baccanali.\nNonostante non vi fossero meri luoghi di culto nell'Urbe per Liber, i giorni seguenti il 17 marzo si festeggiavano i \"Liberalia\", con feste e divertimenti (e riposo nei campi, in quanto Liber era dio \"agreste\"). In quei giorni non lavorativi, gli adolescenti avevano diritto a divenire adulti, secondo le regole del tempo, con l'assegnazione della \"toga virilis\" (toga praetexta) e del \"praenomen\".\nLiber, secondo le testimonianze giunte fino ad oggi, aveva come compagna la dea Libera."}
{"id": "689289", "revid": "76963", "url": "https://it.wikipedia.org/wiki?curid=689289", "title": "Hume Cronyn", "text": "Nel 1945 fu candidato agli Oscar come miglior attore non protagonista.\nBiografia.\nCronyn nacque a London, in Ontario, quinto figlio di Hume Blake Cronyn, Sr., uomo d'affari e membro del Parlamento Canadese (al quale fu dedicato l'osservatorio \"Hume Cronyn Memorial Observatory\" e l'asteroide 12050 Humecronyn) e di Frances Amelia Labatt, ricca ereditiera canadese. Dopo essersi diplomato al Ridley College, Cronyn studi\u00f2 drammaturgia alla McGill University, e continu\u00f2 gli studi di recitazione alla scuola di Max Reinhardt e alla American Academy of Dramatic Arts. Nel 1934 debutt\u00f2 sul palcoscenico a Broadway nell'opera teatrale \"Hipper's Holiday\", e divenne noto per la sua versatilit\u00e0 di interprete.\nL'esordio nel cinema avvenne nel 1943 con \"L'ombra del dubbio\" (1943) di Alfred Hitchcock, dal quale fu poi diretto in \"Prigionieri dell'oceano\" (1944). Sempre nel 1944 ottenne la candidatura all'Oscar quale miglior attore non protagonista per il drammatico \"La settima croce\" (1944) di Fred Zinnemann, in cui apparve accanto alla moglie, l'attrice Jessica Tandy (sposata nel 1942), che fu sua partner sul palcoscenico in produzioni teatrali degli anni successivi.\nDivenuto cittadino statunitense nel 1966, Cronyn continu\u00f2 ad alternare l'attivit\u00e0 cinematografica con quella teatrale, ed ebbe un'occasione di rinnovata popolarit\u00e0 negli anni ottanta, grazie alla sua partecipazione a pellicole come \"Cocoon - L'energia dell'universo\" (1985) e \"Cocoon - Il ritorno\" (1988). Nel 1991 pubblic\u00f2 la propria autobiografia dal titolo \"A Terrible Liar\". Dopo la morte della sua prima moglie Jessica Tandy, avvenuta nel 1994, si rispos\u00f2 nel 1996 con la scrittrice Susan Cooper. Mor\u00ec nel 2003 a 92 anni, per un cancro alla prostata, nella sua casa di Fairfield (Connecticut)."}
{"id": "689290", "revid": "92723", "url": "https://it.wikipedia.org/wiki?curid=689290", "title": "Durres", "text": ""}
{"id": "689292", "revid": "287204", "url": "https://it.wikipedia.org/wiki?curid=689292", "title": "Marlin", "text": ""}
{"id": "689294", "revid": "767487", "url": "https://it.wikipedia.org/wiki?curid=689294", "title": "The Company (film)", "text": "The Company \u00e8 un film del 2003 diretto da Robert Altman.\nTrama.\nL'eccentrico direttore di una prestigiosa compagnia di danza \u00e8 impegnato nella messa in scena di un nuovo spettacolo. Una giovane danzatrice ha l'occasione di ricoprire il ruolo di prima ballerina \"grazie\" all'infortunio di una collega. Per lei l'occasione di rimettere in sesto la sua vita. La ragazza dovr\u00e0 affrontare varie sfide prima di riuscire a coronare il suo sogno."}
{"id": "689297", "revid": "729019", "url": "https://it.wikipedia.org/wiki?curid=689297", "title": "Casa Ordos", "text": "La Casata Ordos \u00e8 una casata mercantile che compare nei videogiochi della Westwood Studios basati sui romanzi di fantascienza del Ciclo di Dune di Frank Herbert. La casa non viene mai nominata nei romanzi, ma solo nel libro \"The Dune Encyclopedia\", inedito in Italia.\nLa casa Ordos \u00e8 originaria del pianeta ghiacciato Sigma Draconis, e fa parte del Landsraad. Le sue caratteristiche sono l'avidit\u00e0 e la sete di potere. La descrizione della casa Ordos \u00e8 interamente fatta nei giochi, poich\u00e9 anche in \"The Dune Encyclopedia\" vi sono poche informazioni su di essa.\nLo stemma degli Ordos cambia nel corso dei giochi: in \"Dune II\" e \"Dune 2000\" \u00e8 un serpente che stringe fra le spire un libro, mentre in \"\" il libro viene sostituito da un cerchio blu che rappresenta Sigma Draconis. Invece, in \"The Dune Encyclopedia\" nell'emblema degli Ordos vi sono due ossa incrociate con edera, mentre il serpente ed il cerchio blu rappresentano la casa Wallach.\nNei giochi, gli Ordos sono distinti dal colore verde delle loro truppe, in contrasto con il blu degli Atreides e il rosso degli Harkonnen.\nIl nome della casa deriva dal Deserto Ordos, situato in Cina, e le origini sulla Terra della casa stessa probabilmente risalgono a quella regione."}
{"id": "689300", "revid": "767487", "url": "https://it.wikipedia.org/wiki?curid=689300", "title": "Il dottor T e le donne", "text": "Il dottor T e le donne (\"Dr. T &amp; the Women\") \u00e8 un film commedia del 2000 diretto da Robert Altman.\nTrama.\nIl Dr. Sullivan Travis (chiamato \"Dr. T.\"), \u00e8 il ginecologo preferito dalle donne dell'alta societ\u00e0 di Dallas. Si trova a vedere la propria vita idilliaca cadere a pezzi quando sua moglie Kate inizia a soffrire di una rara regressione infantile e viene ricoverata in una clinica psichiatrica. Bree, un'istruttrice di \"golf\", si innamora del Dr. T, ricambiata, e gli offre conforto. Anche la fedele segretaria del Dr. T, Carolyn \u00e8 segretamente innamorata di lui, ma il sentimento non \u00e8 reciproco. La cognata del Dr. T, Peggy, si intromette in ogni situazione in cui si imbatte. La figlia maggiore del Dr. T., Dee Dee, affronta i preparativi del proprio matrimonio nonostante sia segretamente lesbica e abbia una relazione segreta con Marilyn, la damigella d'onore. La figlia minore, Connie, \u00e8 invece una ribelle appassionata delle teorie di complotto. L'epilogo \u00e8 rocambolesco e finisce sotto un diluvio dove tutte le storie si completano.\nColonna sonora.\nLa colonna sonora del film \u00e8 stata composta da cantante Lyle Lovett, che ha inciso l'album \"T &amp; The Women\" nel settembre 2000.\nAccoglienza.\nIl film non fu un successo al botteghino, incassando globalmente quasi 23 milioni di dollari contro un budget di 12 milioni di dollari. Il film ha ricevuto inoltre recensioni contrastanti da parte della critica. Il sito Rotten Tomatoes ha dato al film un punteggio del 58% sulla base di 102 recensioni, mentre il sito Metacritic ha dato al film un punteggio medio del 64% basato su 35 recensioni.\nRiconoscimenti.\nSatellite Award 2001\n- Nomination al migliore attore in un film commedia o musicale per Richard Gere.\nDistribuzione.\nIl film, distribuito dalla Artisan Entertainment, \u00e8 stato distribuito nelle sale cinematografiche statunitensi a partire dal 13 ottobre del 2000."}
{"id": "689301", "revid": "2166030", "url": "https://it.wikipedia.org/wiki?curid=689301", "title": "Assedio di Costantinopoli", "text": ""}
{"id": "689302", "revid": "1652635", "url": "https://it.wikipedia.org/wiki?curid=689302", "title": "Ecuador", "text": "LEcuador (spagnolo ; in italiano pronunciato o ), ufficialmente Repubblica dell'Ecuador, \u00e8 una repubblica presidenziale del Sudamerica con un'estensione territoriale di 283.561\u00a0km\u00b2 e una popolazione di 16.866.664 abitanti.\nSituato nella parte nord-occidentale del Sudamerica, l'Ecuador confina a nord con la Colombia, a est e a sud con il Per\u00f9, e a ovest si affaccia sull'Oceano Pacifico; \u00e8 attraversato dall'equatore, da cui prende il nome.\nLa capitale \u00e8 Quito, che \u00e8 stata dichiarata Patrimonio dell'umanit\u00e0 nel 1970 perch\u00e9 ha il centro storico meglio conservato e meno alterato dell'America Latina. La citt\u00e0 pi\u00f9 popolosa \u00e8 Guayaquil, mentre Cuenca, la terza citt\u00e0 pi\u00f9 popolosa, \u00e8 anch'essa Patrimonio dell'umanit\u00e0, perch\u00e9 \u00e8 un ottimo esempio di citt\u00e0 pianificata in stile coloniale spagnolo. Fa parte dell'Ecuador anche l'arcipelago delle Isole Gal\u00e1pagos, situato a circa 1.000\u00a0km dalla costa e particolarmente ricco di specie endemiche, che nel XIX secolo furono profondo oggetto di studio del naturalista britannico Charles Darwin, che stava elaborando la teoria dell'evoluzione, descritta poi nel celebre libro \"L'origine delle specie\".\nL'Ecuador, indipendente dal 1830, \u00e8 una repubblica dal 1832, dopo essere stata colonia spagnola per lungo tempo e dopo aver fatto parte, per alcuni anni, della Grande Colombia, uno stato che comprendeva anche Colombia, Venezuela e Panama e fondato da Sim\u00f3n Bol\u00edvar, il liberatore delle Americhe (Libertador) dal dominio spagnolo.\nLa lingua ufficiale e interculturale del Paese \u00e8 lo spagnolo, anche se la costituzione del 2010 riconosce ufficialmente anche lingue amerinde come il quechua, lo shuar, lo tsafiki e altre, che vengono usate all'interno dei gruppi indigeni. Tra questi il pi\u00f9 parlato \u00e8 il quechua, pi\u00f9 propriamente kichwa in Ecuador, diffuso soprattutto nell'area andina.\nEtimologia.\nIl nome Ecuador \u00e8 una semplificazione del suo nome ufficiale: \"Repubblica dell'Ecuador\". Questo nome fu scelto qualche mese dopo la separazione dalla Grande Colombia, il 14 agosto 1830 a Riobamba, dove si riun\u00ec la prima assemblea costituente convocata dal venezuelano generale Juan Jos\u00e9 Flores, allora capo del territorio, e che divenne di fatto il primo presidente della Repubblica dell'Ecuador. Il nome si riferisce alla linea equatoriale che passa molto vicino alla citt\u00e0 di Quito e attraversa il paese da est a ovest. Il primo riferimento del paese in relazione all'equatore terrestre \u00e8 registrato in \"Noticias Secretas de Am\u00e9rica\", un resoconto del viaggio in quelle terre di Antonio de Ulloa e Jorge Juan, dove vengono menzionate le terre dell'Ecuador di competenza della Real Audiencia de Quito. Nel XIX secolo il naturalista tedesco Alexander von Humboldt inizi\u00f2 a citare anch'egli la parola Ecuador riferendosi a quei territori. Pi\u00f9 tardi, dopo la famosa Battaglia di Pichincha, le pressioni regionaliste dei rappresentanti di Guayaquil e Cuenca alla Prima Costituente fecero s\u00ec che il nome \"Rep\u00fablica de Quito\" fosse scartato, nonostante durante tutto il periodo della colonizzazione spagnola la regione fosse conosciuta come \"Quito\".\nGentilizio.\nIn spagnolo, il gentilizio relativo all'Ecuador \u00e8 \"ecuatoriano\", con la -\"t\"- etimologica colta e latineggiante (dal latino medievale \"aequ\u0101tor\", -\"\u014dris\"), al contrario del nome dello Stato, che prevede la normale sonorizzazione delle occlusive intervocaliche, tipica delle parole genuinamente spagnole.\nNella lingua italiana esistono diverse varianti, la pi\u00f9 usata delle quali \u00e8 \"ecuadoriano\", seguita da \"ecuatoriano\", scritte talvolta con \"-q-\" anzich\u00e9 \"-c-\" (per meglio uniformarsi alla grafia italiana). Meno frequenti, ma attestate, le forme \"ecuadoregno\" e \"equadoregno\", presunte trasposizioni di un inesistente *\"ecuadore\u00f1o\", sul modello di \"salvadoregno\" e \"onduregno\" (questi s\u00ec derivanti dallo spagnolo \"salvadore\u00f1o\" e \"hondure\u00f1o\", rispettivamente).\nStoria.\nCivilt\u00e0 precolombiane.\nL'epoca preincaica.\nLe prime tracce di presenza umana sul territorio risalgono a circa 11.000 anni fa e si riferiscono a piccoli gruppi di cacciatori e raccoglitori, comuni a gran parte del Sudamerica, dei quali sono stati ritrovati manufatti in basalto, selce e ossidiana ricavati dai depositi lavici di Yanaurco-Quiscatola e Mullumica nell'attuale provincia di Pichincha. In epoche poco pi\u00f9 recenti (tardo pleistocene e olocene) sono stati individuati insediamenti di gruppi di cacciatori e raccoglitori nelle piane costiere del Pacifico, la cosiddetta \"cultura di Las Vegas\", di cui si sono ritrovati resti sulla costa e sulla penisola di Santa Elena e dalla quale pi\u00f9 tardi (tra il 3500 a.C. e il 1800 a.C.) origin\u00f2 la cultura di Valdivia. In epoca ancora pi\u00f9 tarda (tra il 1900 ed il 1500 a.C.) comparve la cultura Machalilla, forse derivata dalla cultura di Valdivia, ma che rispetto ad essa mostrava segni di avanzata lavorazione della ceramica.\nLa cultura Mante\u00f1a (da Manta) occupava invece le zone costiere tra l'800 e il 1500 ed era dedita in particolar modo alla pesca. Essi furono i primi indigeni a incontrare gli europei che furono stupiti dalla loro abilit\u00e0 di navigare con barche a vela adatte al trasporto di pesanti carichi. Scomparvero in silenzio, vittime del collasso del loro sistema organizzativo e delle epidemie portate dagli spagnoli.\nI Ca\u00f1ari invece vissero nella sierra dell'Ecuador centro-meridionale a partire dal 500. Quando l'Impero inca arriv\u00f2 in Ecuador, attorno al 1460, rifiutarono la sottomissione, e dopo una cruenta battaglia furono massacrati dall'esercito di T\u00fapac Yupanqui. Emigrati verso il nord dell'impero, tornarono all'arrivo degli spagnoli per allearsi con loro contro gli Incas, che sconfissero nella Battaglia di Sacsayhuam\u00e1n, nel 1536.\nEra Inca.\nL'espansione Inca verso nord di T\u00fapac Yupanqui fu principalmente diretta verso la zona andina, mentre con i popoli delle zone costiere essi si limitarono per lo pi\u00f9 a transazioni commerciali con i gruppi residenti. L'Amazzonia ecuadoriana non fu conquistata invece perch\u00e9 ritenuta sacra da tutti i popoli andini, che entravano in quella zona solo per medicinali naturali introvabili al di fuori di essa, oppure, come sostengono alcuni studiosi, perch\u00e9 essi pensavano che all'interno dell'Amazzonia esistesse la \"Terra promessa\", per cui l'accesso ingiustificato non era consentito. Le conquiste furono ottenute non solo con la guerra, come quella lunga e cruenta con i Ca\u00f1ari, ma spesso erano ottenute con alleanze commerciali e matrimoniali. In terra ecuadoriana, gli Inca rifondarono la citt\u00e0 di Tumibamba (l'attuale Cuenca), che elessero a centro amministrativo del nord del loro impero e dove nacque Huayna C\u00e1pac, figlio di T\u00fapac Yupanqui e successore al trono del padre.\nNonostante il regime Inca fosse piuttosto autoritario e repressivo, essi portarono diversi benefici, costruendo reti viarie, sviluppando agricoltura, allevamento e commercio.\nAlla morte di Huayna Capac l'impero fu diviso tra i suoi due figli: mentre Atahualpa, il primogenito, ricevette la parte settentrionale, con capitale Quito, il fratello Hu\u00e1scar ricevette quella meridionale mantenendo l'originale capitale Cuzco. Nel 1530 Atahualpa sconfisse Huascar riunificando l'impero, tuttavia, i conquistadores spagnoli erano ormai alle porte.\nColonizzazione spagnola.\nNel 1526 arrivarono i conquistadores spagnoli, guidati da Francisco Pizarro, diretti inizialmente a Cuzco. Al loro arrivo gli spagnoli trovarono una societ\u00e0 dilaniata dalla guerra civile. L'anno seguente, mentre Atahualpa cercava di ripristinare l'unit\u00e0 dello stato, gli spagnoli animati da intenti di conquista, si stabilirono in un forte a Cajamarca. Qui il 16 novembre 1532 avvenne l'incontro con l'imperatore Inca, nella Battaglia di Cajamarca, dove gli spagnoli presero di sorpresa gli Inca disarmati: Atahualpa venne catturato e minacciato di morte, ma si salv\u00f2 momentaneamente promettendo di riempire d'oro gli spagnoli in cambio della vita. Successivamente gli spagnoli uccisero ugualmente Atahualpa, fuggirono dal forte cannoneggiando gli assedianti che li avevano circondati.\nDalle parti di Quito intanto giungeva il capitano Sebasti\u00e1n de Belalc\u00e1zar, guidato e aiutato dai ca\u00f1ari, nemici di Atahualpa, intraprese la conquista del nord dell'impero Inca, nelle terre ecuadoriane. A Quito il condottiero Rumi\u00f1ahui aveva preso potere, saputa della morte di Atahualpa, e nascosto l'oro che i parenti dell'ex imperatore dovevano mandargli per salvargli la vita. Prima di lasciare Quito in mano agli spagnoli e dopo cruente battaglie, Rumi\u00f1ahui incendi\u00f2 la citt\u00e0, ma fu catturato e imprigionato. Gli spagnoli erano giunti a Quito con l'intenzione di cercare il tesoro di Atahualpa, e non trovandolo, torturano Rumi\u00f1ahui e, nel 1535, lo uccisero assieme ai suoi compagni di battaglia.\nPi\u00f9 complessa la fondazione di Guayaquil; sono citate almeno quattro fondazioni di quella citt\u00e0, anche se quella ritenuta ufficiale \u00e8 del 1538 avvenuta da parte di Francisco de Orellana. Ambato fu occupata dagli spagnoli tra il 1534 e il 1536, mentre Loja e Cuenca furono fondate qualche anno pi\u00f9 tardi, rispettivamente nel 1548 e 1557. L'ultima citt\u00e0 importante fondata dagli spagnoli fu Ibarra, nel 1606.\nLa popolazione a quei tempi nel territorio dell'Ecuador era di circa 300-350.000 abitanti; negli anni seguenti i colonizzatori divennero la nuova \u00e9lite dominante, mentre la popolazione indigena era gi\u00e0 stata decimata nei primi decenni di dominio spagnolo, anche a causa delle malattie virulente portate dagli stessi spagnoli.\nNel 1563 Quito divenne sede di un distretto amministrativo spagnolo incluso dapprima nel Vicereame del Per\u00f9 ed in seguito in quello di Nuova Granada.\nDurante il dominio spagnolo, Guayaquil fu pi\u00f9 volte attaccata dai pirati; prima Thomas Cavendish, nel 1586, poi il francese Jacques L'Hermite nel 1624, quindi ancora gli inglesi con William Dampier nel 1684 e George d'Hout nel 1687, quando anche i francesi Picard y Groniet assaltarono la citt\u00e0. Quest'ultimo assalto lasci\u00f2 la citt\u00e0 semidistrutta e saccheggiata; i pirati presero delle donne come concubine e Quito dovette negoziare con i pirati perch\u00e9 questi non la incendiassero. Un altro assalto di pirati alla citt\u00e0 avvenne nel 1709 da parte di Woodes Rogers, che chiese un riscatto ma se ne and\u00f2 anticipatamente dal momento che in citt\u00e0 si diffuse la peste.\nIndipendenza.\nI primi tentativi di ottenere l'indipendenza dalla Spagna iniziano nel 1809; prima in marzo una cospirazione fu scoperta dalle autorit\u00e0 spagnole che imprigionarono i ribelli, poi rilasciati perch\u00e9 giurarono fedelt\u00e0 a Ferdinando VII. Il 10 agosto, data conosciuta con il nome di \"el primer grito de la independencia\", scoppia la ribellione a Quito, dove i rivoluzionari guidati da Juan de Salinas instaurano una Giunta suprema provvisoria. Tuttavia, qualche mese pi\u00f9 tardi, in novembre, le truppe comandate dal colonnello Arredondo sedarono la rivolta e l'anno successivo i ribelli furono condannati e giustiziati.\nNel 1820 inizi\u00f2 la Guerra d'indipendenza della Nazione. Quell'anno infatti Esmeraldas dichiara l'indipendenza e a Guayaquil un gruppo di civili aiutati da truppe peruviane hanno facilmente la meglio sulle autorit\u00e0 spagnole, e il poeta e politico Jos\u00e9 Joaqu\u00edn de Olmedo viene proclamato Capo di quella che venne definita Provincia Libera di Guayaquil. Anche Cuenca, un mese pi\u00f9 tardi, si dichiara indipendente, cos\u00ec come altre citt\u00e0; tuttavia Quito e le zone limitrofe restavano ancora in mani spagnole.\nL'emancipazione dell'Ecuador dalla Spagna arriv\u00f2 il 24 maggio 1822, grazie alla vittoria ottenuta nella decisiva battaglia di Pichincha dagli indipendentisti, al comando di Antonio Jos\u00e9 de Sucre, luogotenente di Sim\u00f3n Bol\u00edvar, contro la Spagna. Successivamente Guayaquil e Cuenca si unirono agli attuali Colombia, Panama e Venezuela, con il nome di Distretto del sud, nella confederazione costituita da Bol\u00edvar nel 1819 della Grande Colombia.\nNel 1830 il paese si separa dalla confederazione ormai disgregata della Grande Colombia, proclamandosi autonomo con il nome di Ecuador.\nIl generale conservatore Juan Jos\u00e9 Flores, primo presidente dello stato, si trov\u00f2 ad affrontare l'opposizione frontale dei liberali, e nel 1883 la tensione culmin\u00f2 in una guerra civile, che vide contrapposti i conservatori di Quito ai liberali di Guayaquil.\nQuesto fu il primo di una serie di conflitti che portarono all'alternarsi di vari presidenti liberali e conservatori: Gabriel Garc\u00eda Moreno (conservatore) che firm\u00f2 un concordato con la Santa Sede fu assassinato il 6 agosto 1875, durante il suo secondo mandato per mano dei sicari della Massoneria, ed Eloy Alfaro che, al contrario, durante il suo secondo periodo di governo (1907-1911) fece promulgare una nuova e pi\u00f9 liberale Costituzione che stabiliva, tra l'altro, una decisa separazione fra Stato e Chiesa, improntando il Paese a una laicit\u00e0 che, mantenuta nelle successive costituzioni del 1945, 1967 e 1978, \u00e8 tuttora vigente.\nStoria contemporanea.\nNel 1941, durante la seconda guerra mondiale, il Per\u00f9 invase la provincia di El Oro e si innesc\u00f2 la Guerra ecuadoriano-peruviana che dur\u00f2 pi\u00f9 di un anno. Causa del conflitto fu la scoperta di giacimenti petroliferi nella zona di confine; i peruviani, militarmente pi\u00f9 numerosi, conquistarono parte del territorio ecuadoriano e la pace apparente venne fatta solo con il Protocollo di Rio de Janerio del 1942. Tuttavia nessun politico ecuadoriano firm\u00f2 mai il trattato ritenendolo illegittimo e l'Ecuador continu\u00f2 a riportare due confini nelle proprie carte: uno precedente e uno posteriore al Trattato di Rio.\nNegli anni sessanta inizia un periodo di caos e iniziarono i Colpi di Stato militari; nel 1963 il presidente Monroy fu deposto da una giunta militare; tornato Velasco Ibarra (pi\u00f9 volte presidente dell'Ecuador in precedenza) al potere nel 1968 tramite regolari elezioni, nel 1972 questi fu deposto da un colpo di Stato del generale Guillermo Rodr\u00edguez Lara, che instaur\u00f2 un regime di dittatura poi continuato fino al 1979, quando venne eletto presidente Jaime Rold\u00f3s Aguilera, che riport\u00f2 nel paese un sistema democratico.\nNel 1981 Ecuador e Per\u00f9 riaprirono una disputa ormai secolare per alcune zone di confine, che entrambi i paesi rivendicavano. Vi fu il rischio di una guerra aperta poi scongiurata dall'intervento della OEA.\nIl presidente ecuatoriano all'epoca era Jaime Rold\u00f3s che, poco tempo dopo la crisi con il Per\u00f9, mor\u00ec per una misteriosa esplosione dell'aereo sul quale viaggiava.\nGli succedette, dopo un periodo di potere del vice presidente del governo Rold\u00f3s, Le\u00f3n Febres Cordero, che attu\u00f2 una politica repressiva e austera creando malcontento nella popolazione; cos\u00ec che, nel 1988, le elezioni furono vinte dal socialdemocratico Rodrigo Borja Cevallos.\nDurante la sua presidenza il movimento indigeno ottenne la distribuzione di 1.700.000 ha di terreno alle popolazioni autoctone, e Borja incentiv\u00f2 anche l'alfabetizzazione e l'educazione bilingue.\nNel 1992, sotto la presidenza del conservatore Sixto Dur\u00e1n Ball\u00e9n, l'Ecuador si distacca dall'OPEC, l'organizzazione che regola la produzione di petrolio tra i paesi membri, per decidere in modo autonomo la produzione, che \u00e8 stata notevolmente aumentata.\nNel 1995 ci fu l'ennesimo conflitto con il Per\u00f9, conosciuto come Guerra del Cenepa conclusosi con l'Atto di Brasilia, firmato dal presidente peruviano Alberto Fujimori e dal suo collega ecuadoriano Jamil Mahuad il 24 ottobre 1998, e nel quale l'Ecuador rinunciava alle zone di Tumbes, Ja\u00e9n e Maynas, in cambio dell'accesso all'Amazzonia, al diritto di navigazione, a due zone franche e a due parchi naturali nella zona del conflitto.\nAll'inizio del 2000 la grave crisi che stava attanagliando il paese dovuta al fallimento del sistema finanziario ecuatoriano sotto la presidenza di Jamil Mahuad, complici la caduta del prezzo del petrolio e il vincolo che il governo stesso aveva con banche corrotte, portarono alla dollarizzazione, e alla scomparsa del Sucre ecuadoriano.\nNel 2007 l'Ecuador \u00e8 stato il primo Paese della regione a formare un proprio programma spaziale senza l'aiuto delle potenze straniere (Agenzia Spaziale Civile Ecuadoriana).\nLa rivolta dei poliziotti del 30 settembre 2010.\nIl 30 settembre 2010 migliaia di poliziotti occuparono caserme e luoghi pubblici, dando luogo ad una violenta protesta contro i tagli agli stipendi e ai benefit stabiliti dal presidente Rafael Correa nell'ambito di una riforma economica e fiscale. Il governo dichiar\u00f2 lo stato d'emergenza per una settimana, l'aeroporto di Quito venne chiuso, e i trasporti pubblici bloccati\nCorrea rifer\u00ec di essere rimasto intossicato dai gas lacrimogeni lanciati da poliziotti in rivolta durante una riunione in cui arringava i propri sostenitori, e fu costretto al ricovero in ospedale.\nL'ospedale fu assediato dai poliziotti ribelli, ma il 1\u00ba ottobre 2010 Correa fu posto in salvo grazie a una incursione delle truppe speciali fedeli al presidente, che nel frattempo aveva ricevuto il sostegno del capo di stato maggiore dell'esercito, Ernesto Gonz\u00e1lez. Un conteggio delle vittime fu di 8 morti e 274 feriti. Correa accus\u00f2 i suoi avversari politici di aver fomentato la rivolta, e di aver tentato di innescare un vero e proprio golpe: Per diversi commentatori invece fu solo una rivolta grossolanamente organizzata, senza una vera e propria direzione politica. La rivolta fu unanimemente condannata, anche all'estero, come fatto destabilizzante; alla fine il capo della polizia si dimise, e la protesta rientr\u00f2.\nGeografia.\nMorfologia.\nL'Ecuador confina a nord con la Colombia, a est e sud con il Per\u00f9 mentre ad occidente si affaccia sull'Oceano Pacifico. Nella parte settentrionale il territorio dello stato \u00e8 attraversato dall'Equatore. Da un punto di vista geografico si possono distinguere 4 regioni con caratteristiche molto differenti:\nLa costa.\nLa costa comprende l'area costiera costituita dalla zona litoranea situata nella parte occidentale del paese e caratterizzata da una fascia di pianure costiere di origine alluvionale seguita, inoltrandosi nell'interno, dalla catena montuosa della Cordillera Costanera (max. 800\u00a0m s.l.m.). Un tempo la Cordillera era ricoperta di foreste, mentre ora \u00e8 sfruttata con vaste piantagioni di banane, palme, cacao e caff\u00e8, che si estendono fino ai piedi delle Ande, che, pi\u00f9 a sud prende il nome di Cordillera Chong\u00f3n-Colonche. La folta vegetazione di mangrovie che un tempo caratterizzava la costa \u00e8 stata in parte eliminata per far spazio ad allevamenti di crostacei in acquacoltura.\nNella parte settentrionale della costa si trovano i porti di Esmeraldas, terminale di un oleodotto utilizzato per l'esportazione di petrolio, mentre il porto di Manta era usato dalla United States Air Force come base di appoggio nella lotta al traffico di narcotici.\nLa parte meridionale della costa e la penisola di Santa Elena a occidente di Guayaquil, citt\u00e0 pi\u00f9 popolosa e principale porto dello stato, appartengono geograficamente alla zona desertica che si estende verso il Per\u00f9, mentre il clima in questa zona \u00e8 notevolmente pi\u00f9 arido rispetto alla regione costiera settentrionale.\nLa Sierra.\nLa parte centrale del paese \u00e8 attraversata da nord a sud dalla Cordigliera delle Ande; questo territorio montagnoso, costituito da numerosi altopiani, \u00e8 chiamato \"la Sierra\". \u00c8 costituita da due catene parallele: la Cordigliera Centrale (chiamata anche \"Cordillera Real\") e la Cordigliera Occidentale, separate da un'ampia vallata la cui altezza media supera i 2000\u00a0m s.l.m. e nella quale si trovano le principali citt\u00e0 dell'area, tra cui Quito, capitale del paese, situata a circa 2.800\u00a0m s.l.m. su di un vasto altopiano collocato ai piedi del vulcano Guagua Pichincha.\nLe vette situate nella parte settentrionale della \"Sierra\" sono costituite per lo pi\u00f9 da vulcani ancora attivi. In quest'area si trova uno dei pi\u00f9 alti vulcani attivo del mondo, il Cotopaxi (5.897\u00a0m s.l.m. ). La cima pi\u00f9 elevata \u00e8 il monte Chimborazo (6.130\u00a0m s.l.m.), un vulcano estinto. Nella stessa area si trova anche il vulcano Cayambe, punto pi\u00f9 elevato sul parallelo dell'Equatore. Numerosi sono anche i laghi vulcanici come ad esempio il lago Quilotoa.\nL'Oriente.\n\u00c8 chiamata \"Oriente\" la zona costituita dalle pianure del bacino del Rio delle Amazzoni situate ad est delle Ande, in quest'estesa area (poco meno del 50% della superficie complessiva dello stato) vive poco meno del 5% della popolazione totale. L'area \u00e8 ricoperta da un'impenetrabile foresta pluviale. I numerosi fiumi che attraversano questa zona sono tutti affluenti del Rio delle Amazzoni : il Rio Napo (850\u00a0km), il Rio Coca, il Rio Pastaza, il fiume Putumayo e l'Aguarico. La maggior parte di questi nascono in una regione andina molto umida, situata ai piedi del Cotopaxi.\n Questa regione ospita anche gran parte dei campi petroliferi, soprattutto nell'area del Lago Agrio.\nRegione insulare.\nLa regione insulare \u00e8 la zona che comprende le isole Gal\u00e1pagos situate nell'Oceano Pacifico a circa 1000\u00a0km dalla terraferma. Il nome ufficiale dell'arcipelago \u00e8 \"Archip\u00e9lago de Col\u00f3n\", la cui superficie totale \u00e8 di circa 8000\u00a0km\u00b2, oltre met\u00e0 dei quali occupati dall'isola principale, Isabela. Le isole hanno origine vulcanica, e, dato il loro isolamento naturale, sono interessate da importanti endemismi botanici e faunistici, gi\u00e0 segnalati da Charles Darwin, nella famosa spedizione dell'HMS Beagle. La constatazione delle diversit\u00e0 morfologiche enfatizzate delle isole (soprattutto di tartarughe ed uccelli terrestri) portarono alla elaborazione da parte di Darwin della rivoluzionaria teoria della evoluzione delle Specie.\nIdrografia.\nQuasi tutti i fiumi dell'Ecuador sorgono nella Cordigliera Andina e scendono o verso l'oceano Pacifico, a ovest, o verso il Rio delle Amazzoni, verso est. Nella regione pi\u00f9 esterna della costa i fiumi pi\u00f9 piccoli sono alimentati dalle piogge che vanno da novembre a maggio, e possono restare in secca nella stagione secca. Fanno eccezione i pi\u00f9 lunghi, che nascendo in alta montagna sono alimentati sia dal disgelo delle nevi sulle cime pi\u00f9 alte della cordigliera che dalle piogge che cadono nella sierra. La costa pi\u00f9 interna invece \u00e8 attraversata da fiumi perenni, e le abbondanti piogge della stagione invernale portano spesso inondazioni che talvolta possono portare alla formazione di paludi. Il sistema fluviale principale del versante pacifico \u00e8 quello corrispondente al bacino del fiume Guayas che comprende un'area pari a 40.000\u00a0km\u00b2.\nNel versante orientale, verso il Rio delle Amazzoni, i fiumi pi\u00f9 importanti sono il Rio Napo, il Putumayo e il Pastaza.\nClima.\nNonostante il territorio ecuadoriano non sia particolarmente vasto, esiste una diversa variet\u00e0 di climi. In generale, esistono quattro diverse regioni climatiche in Ecuador, con climi e stagioni contrastanti tra loro, condizionati dall'altitudine e dalle correnti oceaniche, in quanto trovandosi all'equatore l'insolazione rimane la stessa durante tutto l'anno, e non \u00e8 ininfluente riguardo al clima dell'Ecuador. Le stagioni sono solamente due e vengono contraddistinte dall'abbondanza e dalla frequenza delle precipitazioni: la stagione umida \u00e8 chiamata inverno e presenta generalmente temperature pi\u00f9 elevate della stagione secca, chiamata estate.\nLa costa, che comprende oltre alla zona costiera anche la parte interna del paese a ovest della cordigliera andina, \u00e8 caratterizzata da un clima tropicale e una temperatura media di 25\u00a0\u00b0C. La stagione umida, caratterizzata da copiose piogge, va da dicembre a maggio, mentre la stagione secca va da giugno a novembre, periodo nel quale le temperature scendono di qualche grado, quando spirano correnti pi\u00f9 fredde e secche provenienti da sud, ossia la corrente di Humboldt, che proveniente dall'Antartide fa s\u00ec che la temperatura nella costa sia mediamente 5 gradi in meno che in inverno, quando invece le umide correnti equatoriali portatrici di intense piogge.\nLa sierra ha un clima pi\u00f9 fresco dovuto all'altitudine; la temperatura oscilla mediamente tra gli 8\u00a0\u00b0C e 20\u00a0\u00b0C, con valori massimi compresi tra 22\u00b0 a 30\u00b0. La stagione piovosa nella sierra va generalmente da ottobre ad aprile. Dal punto di vista di un europeo o di un qualsiasi altro abitante delle zone temperate, il clima della sierra appare simile a una primavera o un autunno, come nella stessa Quito, dove durante la giornata soffia un vento fresco e confortevole, seguito da una notte gelida che termina quando si alza il Sole; a quell'altitudine l'aria \u00e8 rarefatta, e la differenza di temperatura tra i luoghi al Sole e quelli all'ombra \u00e8 sensibile.\nL'oriente (regione amazzonica) ha un clima caldo-umido e non \u00e8 influenzato dalle correnti oceaniche, trovandosi a est delle Ande, ma dal clima proprio del bacino dell'Amazzonia. Le temperature medie sono di 25\u00a0\u00b0C e la stagione piovosa va da aprile a novembre, anche se, a differenza che nella costa, le precipitazioni sono presenti pressoch\u00e9 tutto l'anno..\nLe isole Galapagos hanno un clima pi\u00f9 stabile delle regioni continentali dell'Ecuador, con temperature costantemente comprese tra 22 e 32\u00a0\u00b0C, anche se talvolta alcune correnti fredde provenienti dal Per\u00f9 possono far calare la temperatura di qualche grado\nPopolazione.\nLa popolazione dell'Ecuador \u00e8 in continua crescita e gli abitanti, che nel 1961 erano poco pi\u00f9 di 4,5 milioni, sono stimati essere nel 2014 attorno ai 15,5 milioni. Circa 2-3 milioni di ecuadoriani sono emigrati all'estero negli anni passati, tuttavia con la crisi dei paesi principali mete degli ecuadoriani, tra cui USA, Spagna e Italia, l'emigrazione si \u00e8 arrestata e numerosi sono stati i rientri in patria. Presente anche un piccolo ma costante processo di immigrazione, in particolar modo di vicini colombiani in fuga dal loro paese. L'aspettativa di vita alla nascita \u00e8 mediamente di 76 anni (73 anni gli uomini, 79 le donne) e l'et\u00e0 media della popolazione circa 26 anni.\nDemografia.\nApprossimativamente a gennaio 2015 gli abitanti dell'Ecuador sono 15.656.287, dei quali il 49,4% \u00e8 composta da uomini, mentre il 50,6% da donne. La popolazione \u00e8 distribuita in modo non omogeneo poich\u00e9 solo il 5% della popolazione occupa la zona coperta dalla foresta pluviale.\nIl distretto metropolitano della capitale Quito conta 2.215.820 abitanti, mentre l'area metropolitana di Guayaquil, la citt\u00e0 pi\u00f9 popolosa dell'Ecuador conta 3.328.534 abitanti: ne consegue che ben 5.544.354 degli ecuadoriani risiede nelle due grandi principali citt\u00e0.\nAltre citt\u00e0 importanti dell'Ecuador sono: Cuenca, con circa 400.000 abitanti, Santo Domingo de los Colorados, Portoviejo, Machala, Ambato, Manta e Dur\u00e1n, citt\u00e0 con oltre 200.000 abitanti.\nQuindi, in totale circa 8.780.000 abitanti, oltre il 61% della popolazione dell'Ecuador risiede nelle grandi citt\u00e0.\nNonostante il forte flusso migratorio, iniziato con la crisi economica degli anni '90, oggigiorno si rileva che il numero di persone che emigrano dall'Ecuador verso altri paesi (attorno a 200.000 per anno), \u00e8 circa eguale al numero di cittadini ecuatoriani che rientrano nel Paese.\n\u00c8 inoltre alta l'immigrazione in Ecuador, specialmente dai paesi confinanti come Colombia e Per\u00f9, e da Cuba, tanto che in alcune localit\u00e0 il numero di immigrati tocca oggi anche il 40% della popolazione totale. Alto anche il numero dei cittadini asiatici (in particolar modo cinesi), europei e statunitensi che negli ultimi anni si \u00e8 stabilito in Ecuador, spesso avviando attivit\u00e0 turistiche nelle provincie costiere.\nEtnie.\nNel censimento del 2010 si ebbe un processo di autocertificazione dei cittadini che si potevano identificare in una etnia in base alla loro cultura e le loro tradizioni, senza che fosse definita una distinzione puramente genetica.\nIl 71,9% della popolazione \u00e8 costituito da meticci (ossia la combinazione tra indigeni e bianchi),il 7,4% della popolazione \u00e8 composto da montubi, etnia mista di bianchi, neri e indigeni nella quale si identifica la popolazione dell'interno della costa ecuadoriana,il 7,2% della popolazione \u00e8 formato dalla comunit\u00e0 afro-ecuadoriana,il 7,0% da etnie indigene che vivono in Ecuador da oltre un millennio,il 6,1% \u00e8 costituito da bianchi (spagnoli, tedeschi, italiani, polacchi),lo 0,4% della popolazione \u00e8 costituito da altre etnie minori.\nReligioni.\nSecondo il censimento del 2010, il 91,95% degli ecuadoriani \u00e8 credente in una religione, il 7,94% si dichiara ateo e lo 0,11% agnostico. Dei credenti, l'80,44% si dichiara cattolico e l'11,3% evangelici. Altri gruppi religiosi presenti sono i mormoni (0,37%), i buddisti (0,29%) e gli spiritisti (0,12%). Il 31,3% degli intervistati afferma di seguire una funzione religiosa almeno una volta alla settimana, il 21,6% una volta al mese e il 15% in occasioni speciali.\nGli ebrei, arrivati in Ecuador durante la persecuzione da parte dei nazisti, sono per lo pi\u00f9 concentrati a Quito, dove vivono 250 famiglie, mentre altre 100 vivono a Guayaquil. L'unica sinagoga \u00e8 presente a Quito ed \u00e8 stata costruita nel 1938; tuttavia il numero degli ebrei \u00e8 in calo perch\u00e9 la maggior parte di essi ha preferito trasferirsi negli ultimi decenni negli Stati Uniti. Milleottocento circa sono invece i musulmani, che hanno a disposizione quattro moschee in territorio ecuadoriano: due a Quito, una a Guayaquil e una a Macas.\nLingue.\nLa maggior parte degli ecuadoriani parla spagnolo; le varianti dello spagnolo parlate in Ecuador differiscono a seconda della regione. Nella regione costiera si parla lo spagnolo andino nella sua variante \"coste\u00f1a\", mentre nella sierra, cio\u00e8 nella regione montuosa, si parla la variante andina del serrano.. Nella regione orientale si parla invece lo spagnolo amazzonico. Vengono tuttavia parlate, soprattutto nella sierra e in amazzonia, diverse lingue amerinde come il quechua, che assieme al shuar, allo tsafiki e altre lingue amerinde vengono considerate ufficiali dalla legge e parlate all'interno dei gruppi indigeni. Secondo il censimento del 2001 lo spagnolo era parlato dal 94% della popolazione, il quechua dal 4,1% e lo shuar dallo 0,55%.\nSalute.\nL'aspettativa di vita \u00e8 di 75,8 anni.\nLa mortalit\u00e0 infantile, da 24,4 per 1000 nel 2005, \u00e8 scesa a 18,3 nel 2015.\nTra il 2008 e il 2016, il governo ha aumentato di cinque volte la spesa sanitaria media annua per il periodo 2000-2008. Sono stati costruiti nuovi ospedali pubblici, il numero di dipendenti pubblici \u00e8 aumentato significativamente e gli stipendi sono stati aumentati. Nel 2008, il governo ha introdotto una copertura previdenziale universale e obbligatoria.\nNel 2015, la corruzione rimane un problema. La sovrafatturazione \u00e8 registrata nel 20% degli esercizi pubblici e nell'80% degli esercizi privati.\nOrdinamento dello Stato.\nSuddivisione amministrativa.\nDa un punto di vista amministrativo l'Ecuador \u00e8 suddiviso in 24 province (\"provincias\") a loro volta suddivise in cantoni (\"cantones\"). L'ultimo livello amministrativo sono i comuni (\"parroquias\").\nLa capitale dell'Ecuador \u00e8 Quito, situata nella provincia di Pichincha nella regione Sierra (o centro-nord).\nRegioni.\nCon la promulgazione della Costituzione del 2008 \u00e8 stata creata in Ecuador una nuova divisione territoriale, le regioni, al fine di decentralizzare le funzioni amministrative da Quito. La nuova divisione \u00e8 stata fatta accorpando 2 o pi\u00f9 province e ha portato alla creazione di 7 regioni, due distretti metropolitani e una regione a regime speciale (Galapagos).\nLe sette regioni sono quelle elencate nella tabella sottostante:\nInoltre, furono creati due distretti metropolitani e una regione a regime speciale:\n8: Distrito Metropolitano de Guayaquil: \n9: Distrito Metropolitano de Quito: \n10: Regime speciale della Gal\u00e1pagos\nCitt\u00e0 principali.\nLe due principali aree metropolitane dell'Ecuador sono Guayaquil e la capitale Quito.\nDi seguito la lista delle prime venti citt\u00e0 pi\u00f9 popolose del paese con i dati dei censimenti del 28 novembre 1982, del 25 novembre 1990 e del 25 novembre 2001, una stima del 2010 e la provincia di appartenenza.\nIstituzioni.\nL'Ecuador \u00e8 una repubblica presidenziale con un mandato quadriennale per il Presidente, il vice presidente, e i membri del Congresso. Il presidente, eletto direttamente dal popolo, \u00e8 rieleggibile una sola volta; i membri del Congresso possono essere immediatamente rieletti. L'attuale presidente \u00e8 Guillermo Lasso.\nIl potere esecutivo \u00e8 demandato a 28 ministeri. Le Giunte e i Consigli provinciali sono eletti direttamente.\nI giudici della Corte Suprema sono nominati a vita dal Congresso.\nIl suffragio \u00e8 universale e si diventa elettori a 18 anni. Per i cittadini alfabetizzati tra 18 e 65 anni il voto \u00e8 obbligatorio, per tutti gli altri \u00e8 un diritto ma non un dovere.\nOrdinamento scolastico.\nIl tasso di alfabetizzazione in Ecuador al 2009 \u00e8 del 93,2%, 2,2 punti in pi\u00f9 rispetto al censimento del 2001.\nIl numero di studenti universitari \u00e8 di 464.787.\nIl sistema scolastico \u00e8 suddiviso in tre settori: la scuola materna, o preprimaria (non obbligatoria) per bambini dai 3 ai 5 anni; la scuola primaria, o \"basica\" (obbligatoria) dura 6 anni (dai 6 ai 12 anni) e la \"secondaria\" (obbligatoria) altri 6 anni, fino ai 18 anni di et\u00e0. La frequenza della primaria \u00e8 di 5 giorni alla settimana, con ore di lezione di 50 minuti. Gli studenti entrano a scuola alle 7.00/7.30 per uscirne alle 13.00/13.30, con una ricreazione dopo la 3\u00aa ora. Alcune scuole primarie danno la possibilit\u00e0 di 3 orari giornalieri possibili: oltre la sessione mattutina, \u00e8 possibile frequentare la sessione \"vespertina\" (pomeridiana) e quella notturna, dalle 19.00 alle 22.30. Chi frequenta il turno notturno normalmente va a scuola anche il sabato. L'inglese, seconda lingua ufficiale, viene insegnata a partire dal primo anno di scuola obbligatoria (basica).\nL'educazione superiore comprende scuole professionali (non universitarie) e le scuole universitarie e politecniche: le scuole non universitarie durano 2-3 anni ed offrono specializzazioni di livello intermedio preparando i giovani ad entrare nel mondo del lavoro, come ad esempio le scuole per infermiere e quelle per maestro di scuola preprimaria e primaria, della durata di 3 anni. Le universit\u00e0 danno il titolo di laurea di pregado ed hanno una durata variabile a seconda della facolt\u00e0 intrapresa; dai 4 anni come ad esempio per il titolo di docente di educazione secondaria, ai 6 anni per i titoli di avvocato, farmacista, medico, dentista e altri. Dopo l'universit\u00e0 per l'ulteriore specializzazione ci sono corsi di dottorato e maestria della durata di 2-3 anni\nI calendari scolastici sono diversificati a seconda delle regioni di residenza: nella sierra e in Amazzonia la scuola inizia ai primi di settembre e termina nel giugno dell'anno seguente, mentre nella costa e alle Galapagos inizia in aprile e termina in gennaio dell'anno seguente.\nDopo la riforma costituzionale, le spese, l'alimentazione e la sanit\u00e0 scolastica vengono pagate dallo Stato. Le scuole statali (\"fiscales\") coprono la fascia di et\u00e0 dai 4 a 18 anni; esistono inoltre scuole \"particular\" e \"fiscomissional\" cio\u00e8 private o a carattere religioso o militare, e comunque a pagamento. Con la riforma costituzionale tutte le scuole statali diventeranno gratuite.\nLe scuole sono numerosissime nei grandi centri, ma sono per lo pi\u00f9 a carattere privato, mentre l'insegnamento \u00e8 impartito non sempre da personale specializzato. Le Universit\u00e0 sono statali, private o per corrispondenza e si trovano nei grandi centri cittadini, a Guayaquil e a Quito e nelle maggiori citt\u00e0 del paese. Il 93% dei professori universitari \u00e8 a sua volta laureato.\nUniversit\u00e0.\nTra le universit\u00e0 pi\u00f9 rinomate e antiche dell'Ecuador ricordiamo l'Universidad Central del Ecuador, fondata da re Filippo IV di Spagna il 19 maggio 1651, come Real y Pontificia Universidad de San Gregorio Magno.\nSistema sanitario.\nL'attuale struttura del sistema di assistenza sanitaria pubblica ecuadoriana risale al 1967. Il Ministero della salute pubblica (\"Ministerio de Salud Publica del Ecuador\") \u00e8 l'ente responsabile della regolamentazione della sanit\u00e0 pubblica ed \u00e8 nominato direttamente dal Presidente della Repubblica. Il ministro attuale \u00e8 Carina Vance.\nLa filosofia del Ministero della Salute Pubblica \u00e8 sostenere le popolazioni pi\u00f9 vulnerabili e il suo piano d'azione principale riguarda la salute comunitaria e medicina preventiva, e permette ai pazienti di essere ricevuti quotidianamente nelle strutture pubbliche anche senza appuntamenti, senza passare da visite ambulatoriali e senza costi. Questo per quattro specialit\u00e0 in particolare, ossia pediatria, ginecologia, medicina clinica e chirurgia.\nEsistono anche gli ospedali pubblici specializzati per il trattamento di malattie croniche, o a disposizione verso un particolare gruppo di popolazione, o che forniscono maggior attenzione in alcune specialit\u00e0 mediche, come ad esempio gli ospedali ginecologici o di maternit\u00e0, quelli per bambini, gli ospedali geriatrici e oncologici.\nAnche se gli ospedali pi\u00f9 attrezzati si trovano nelle grandi citt\u00e0 o nei capoluoghi di provincia, esistono ospedali di base anche nelle citt\u00e0 pi\u00f9 piccole, adatti per la consultazione familiare e per i trattamenti di base pi\u00f9 semplici.\nGli ecuadoriani hanno un'aspettativa di vita di 76 anni, 73,2 anni per gli uomini e 79,3 per le donne. Il tasso di mortalit\u00e0 infantile \u00e8 di 13 bimbi ogni 1.000 nati vivi, notevolmente pi\u00f9 basso rispetto ai 76 su mille dei primi anni 1980 e 140 per mille del 1950. Il 23% dei bambini sotto i cinque anni sono cronicamente malnutriti. Le popolazioni di aree rurali non hanno accesso all'acqua potabile il cui rifornimento \u00e8 assicurato per mezzo di autobotti o con il prelievo diretto dai fiumi. Ci sono 686 casi di malaria ogni 100.000 persone. L'assistenza sanitaria di base, tra cui le visite mediche, gli interventi chirurgici e i farmaci di base, sono forniti gratuitamente dal 2008. Tuttavia, alcuni ospedali pubblici sono in cattive condizioni e spesso non hanno le necessarie forniture per soddisfare la forte domanda dei pazienti. Ospedali e cliniche private sono ben attrezzate ma ancora costose per la maggior parte della popolazione.\nForze armate.\nLa difesa del paese \u00e8 a carico delle Forze armate dell'Ecuador, responsabile dell'integrit\u00e0 della sovranit\u00e0 del territorio nazionale. Gli effettivi nel 2010 erano circa 37.000, di cui 23.500 nell'esercito, 7500 nella forza navale e 6000 nella forza aerea. L'et\u00e0 minima per il servizio militare (obbligatorio o volontario) \u00e8 di 18 anni, mentre l'obbligo del servizio per gli uomini \u00e8 del periodo di un anno.\nI suoi compiti comprendono la lotta contro la criminalit\u00e0 organizzata, il traffico di droga (proveniente spesso da Colombia e Per\u00f9), e le operazioni di lotta contro l'immigrazione clandestina.\nNel 2009, la nuova amministrazione presso il ministero della Difesa ha avviato una profonda ristrutturazione all'interno delle forze armate, aumentando la spesa di bilancio a 1.691.776.803 dollari, con un incremento del 25%, tanto che, rispetto al proprio PIL, l'Ecuador \u00e8 il paese che spende maggiormente in Sudamerica per la difesa: il 2,74% del PIL \u00e8 difatti destinato alle forze armate.\nLe icone delle forze militari ecuadoriani sono il generale Antonio Jos\u00e9 de Sucre, \"Gran Mariscal de Ayacucho\", e Eloy Alfaro.\nPolitica.\nPolitica interna.\nIl 30 settembre 2007 si sono tenute le elezioni per un'Assemblea Costituente cos\u00ec come richiesto dagli elettori con il referendum del 15 aprile dello stesso anno. Tali elezioni, le pi\u00f9 complesse nella storia del Paese, hanno registrato la presenza di un enorme numero di liste (nazionali, provinciali e di emigrati), ed hanno sancito una larghissima vittoria per il partito del presidente Correa, che ha ottenuto 80 dei 130 seggi in palio. L'Assemblea Costituente, i cui lavori iniziarono il 30 ottobre 2007 e si sono svolti a Montecristi (Provincia di Manabi) sotto la presidenza dell'arch. Fernando Cordero Cueva, ha elaborato una nuova Carta Costituzionale approvata tramite un referendum popolare il 28 settembre del 2008.\nLa nuova Costituzione comprende 444 articoli, incorpora e riconosce tanto il diritto che la cultura indio (tra cui il principio del \"Buen Vivir\" - non mentire, non rubare, non oziare) che la lingua Quechua (e altre lingue indie) come lingua nazionale, il diritto dello Stato al controllo sui servizi essenziali, sulle attivit\u00e0 produttive che possono costituire un rischio per l'ambiente e la salute dei cittadini e sullo sfruttamento delle risorse non rinnovabili. I rappresentanti delle varie etnie indio fecero parte di detta Assemblea Costituente, per la prima volta nella storia del Paese. Inoltre stabilisce che i vari gruppi etnici debbano essere egualmente rappresentati nelle istituzioni come nel settore pubblico, mirando al superamento di un problema che gi\u00e0 Simon Bolivar rilevava essere un grave freno alla crescita economica e democratica dei paesi dell'America Latina.\nLa nuova Costituzione Ecuatoriana definisce la separazione dei poteri del governo ecuadoriano in cinque rami. Delle cinque funzioni dello stato, tre erano presenti anche nella costituzioni precedenti: la \"funzione legislativa\", assegnata all'Assemblea Nazionale, la \"funzione esecutiva\", guidata dal Presidente della Repubblica e la \"magistratura\", presieduta dal giudice nazionale della giustizia. Furono poi istituiti due nuovi rami del governo: la \"funzione elettorale\", amministrata dal Consiglio Nazionale Elettorale, e la funzione di trasparenza e del controllo sociale.\nFunzione esecutiva.\nIl potere esecutivo \u00e8 nelle mani del Presidente della Repubblica, che attualmente \u00e8 Len\u00edn Moreno, affiancato dal suo vice presidente, Jorge Glas, entrambi eletti nel 2017 per quattro anni. Egli \u00e8 il Capo di Stato e di governo, ed \u00e8 responsabile dell'amministrazione pubblica, di creare o sopprimere ministeri, di far rispettare la costituzione e le leggi, i trattati internazionali. Il presidente nomina i ministri coordinatori, i ministri di stato, i funzionari pubblici e, in politica estera, il cancelliere della Repubblica e gli ambasciatori e i consoli. Esercita anche l'autorit\u00e0 finale sulle Forze Armate dell'Ecuador e sulla Polizia Nazionale.\nFunzione legislativa.\nLa funzione legislativa \u00e8 esercitata dall\"Assemblea Nazionale\" unicamerale, che ha sede nella citt\u00e0 di Quito nel Palazzo Legislativo, e si compone di 137 membri, suddivisi in dieci commissioni, eletti per un periodo di quattro anni. Quindici assembleisti sono eletti nella circoscrizione nazionale, pi\u00f9 due per ogni provincia e uno per ogni duecentomila abitanti o per frazioni che eccedono i centocinquantamila abitanti, secondo l'ultimo censimento della popolazione.\nFunzione giuridica.\nIl potere giudiziario del paese \u00e8 esercitato dal \"Consiglio Giudiziario\", come suo ente principale, dalla Corte Nazionale di Giustizia, dai tribunali provinciali, e dai tribunali e giudici di pace.\nLa Corte nazionale di giustizia \u00e8 composta da 21 giudici, eletti per un mandato di nove anni. La Corte Nazionale \u00e8 rinnovata di un terzo del loro numero ogni tre anni, come previsto dal Codice organico del potere giudiziario. Essi vengono eletti dal Consiglio Giudiziario ai sensi del procedimento di opposizione e meriti e non \u00e8 possibile la loro rielezione.\nOrganismi indipendenti dalla magistratura sono il procuratore generale e il difensore pubblico. Inoltre vi \u00e8 un regime speciale di giustizia indigena.\nFunzione elettorale.\nLe funzioni e i poteri elettorali sono esercitati solo ogni quattro anni, in caso elezioni, o quando vengono indetti referendum. Le sue funzioni principali sono di organizzare e controllare le elezioni, e punire eventuali violazioni delle leggi elettorali. Il corpo principale \u00e8 il \"Consiglio Nazionale Elettorale\", che ha sede nella citt\u00e0 di Quito, composto da sette membri dei partiti politici pi\u00f9 votati. Questo organismo gode di completa autonomia finanziaria e amministrativa e, assieme al \"Tribunal Contencioso Electoral\" esercita la funzione elettorale, uno dei cinque poteri dello stato ecuadoriano.\nFunzione di trasparenza e controllo sociale.\nLa trasparenza e il controllo sociale sono esercitati dal \"Consiglio di partecipazione cittadina e controllo sociale\", dai difensori civici, dal Controllore Generale dello Stato e dalle soprintendenze. Le sue autorit\u00e0 rimangono in carica per cinque anni ed hanno la responsabilit\u00e0 di promuovere la trasparenza e il controllo di progetti pubblici, programmare piani per la lotta alla corruzione, designare alcune autorit\u00e0 ed essere il meccanismo di regolazione dei conti pubblici del paese.\nPolitica estera.\nL'Ecuador \u00e8 uno dei 51 stati che hanno dato vita all'ONU nel 1945. Fa parte dell'OAS ed \u00e8 membro di alcuni gruppi regionali come la Unione delle nazioni sudamericane, il Gruppo Rio e il Patto andino.\nI principali obiettivi di politica estera ecuadoriana tradizionalmente sono stati mirati alla difesa del proprio territorio dalle aggressioni esterne e dalle sovversioni interne. Anche se le relazioni estere dell'Ecuador sono state tradizionalmente incentrate sugli Stati Uniti, l'adesione dell'Ecuador all'OPEC negli anni settanta hanno permesso ai leader ecuadoriani una maggiore autonomia in politica estera.\nL'affinit\u00e0 politica e la similarit\u00e0 di vedute di Correa con gli attuali presidenti di Venezuela, Cuba, Bolivia e Nicaragua lo ha portato a sottoscrivere, nel dicembre 2006, l'impegno di adesione dell'Ecuador all'ALBA. Le politiche del governo Correa hanno portato ad un raffreddamento dei rapporti con gli Usa, che Correa ha pi\u00f9 volte criticato per la politica estera gi\u00e0 nel 2007 nella campagna per le elezioni presidenziali, quando qualific\u00f2 il presidente statunitense George W. Bush di essere un imbarazzante presidente che ha fatto danni al proprio paese e al mondo.\nNel 2008 avvenne la crisi andina, a causa delle incursioni colombiane in territorio ecuadoriano per la cattura del militante delle FARC Ra\u00fal Reyes, e che portarono a una tensione con i rapporti con la vicina Colombia, poi risoltisi dopo una riunione della Gruppo Rio, un'organizzazione internazionale degli stati dell'America latina e dei Caraibi.\nSebbene i rapporti con il Regno Unito non fossero particolarmente stretti essi erano comunque rimasti cordiali nel corso della storia; tuttavia, nel 2012 avvenne una crisi diplomatica senza precedenti tra i due paesi, a causa della protezione data dall'Ecuador a Julian Assange nell'ambasciata ecuadoriana a Londra, quando questi si trovava agli arresti domiciliari e con una richiesta di estradizione del governo svedese. Correa ribad\u00ec la sua volont\u00e0 di concedere asilo politico al fondatore di WikiLeaks anche quando i britannici minacciarono un blitz all'interno dell'ambasciata per prelevare l'ex-hacker australiano, accusato di stupro in Svezia ma su cui grava anche l'accusa statunitense di aver pubblicato migliaia di messaggi coperti da segreto di stato.\nL'11 Aprile 2019 l'Ecuador ha revocato l'asilo politico a Julian Assange che \u00e8 stato arrestato da Scotland Yard.\nL'Ecuador \u00e8 uno degli stati aderenti alla Banca del Sud, partecipando al suo capitale.\nEconomia.\nL'Ecuador ha l'ottava maggior economia nell'America Latina e la 61\u00ba al mondo, con un PIL che nel 2012 \u00e8 stato di circa 150 miliardi di dollari (PPA), con un prodotto pro-capite di 10.215 $.\nDal 2007 al 2012 l'economia ecuadoriana \u00e8 cresciuta ad una media annua del 4,3%, al di sopra della crescita media degli altri paesi dell'America Latina, nonostante la crisi internazionale mondiale avvenuta a partire dal 2008. Il tasso di povert\u00e0 \u00e8 diminuito, dal 2001 al 2011, dal 40% al 17,4%. In un'indagine del 1998, risulta che la povert\u00e0 \u00e8 sostanzialmente maggiore tra le popolazioni indigene, in particolar modo tra le popolazioni rurali della sierra, dove arrivava al 96% della popolazione indigena, contro il 61% della popolazione non indigena, mentre di estrema povert\u00e0 era affetta il 56% della popolazione indigena contro il 25% della non-indigena. Anche il lavoro infantile \u00e8 maggiore tra le popolazioni indigene: nel 2001 solo il 57% dei minori tra i 5 e 18 tra gli indigeni andavano a scuola senza lavorare, contro il 73% dei non indigeni. Il petrolio, le cui riserve accertate sono state stimate a 6,51 miliardi di barili a partire dal 2011, rappresenta il 40% delle esportazioni e contribuisce al mantenimento di un saldo commerciale positivo. L'inflazione al consumatore \u00e8 salita dal 4,5% al 5,3% dal 2011 al 2012, mentre il tasso di disoccupazione negli stessi anni \u00e8 calato dal 4,2 al 4,1%, il pi\u00f9 basso di sempre, nonostante la maggioranza della popolazione dell'Ecuador sia in et\u00e0 lavorativa, in quanto relativamente giovane.\nIl paese ha subito in questi ultimi anni una notevole trasformazione, passando da un'economia prevalentemente agricola ad una industriale e sviluppata soprattutto nel settore terziario; nel 2012 infatti i servizi incidono per il 57,6% del PIL, contro il 6% dell'agricoltura e il 36,1% dell'industria, nonostante la forza lavoro sia ancor pi\u00f9 rilevante nell'agricoltura (27%) che nell'industria (19%), mentre nei servizi occupa il 54%.\nTra il 2006 e il 2016, la povert\u00e0 \u00e8 diminuita dal 36,7 % al 22,5 %. Allo stesso tempo, le disuguaglianze, come misurato dall'indice di Gini, \u00e8 diminuito 0,55 al 0,47.\nRisorse.\nLa produzione di energia elettrica \u00e8 di 21.840 miliardi di kW.\nPetrolio: 504.000 barili prodotti, di cui 198.700 raffinati nel 2012.\nIl paese \u00e8 ricco di risorse minerarie, oltre a quelle petrolifere. Vi sono enormi giacimenti di rame; dal 2002 al 2012 \u00e8 stato infatti estratto rame per un equivalente di 167,2 miliardi di dollari. Anche molibdeno, oro e argento sono presenti in notevoli quantit\u00e0 nel sottosuolo ecuadoriano, cos\u00ec come presenti sono zinco, piombo e zolfo.\nAgricoltura.\nL'Ecuador \u00e8 il maggior esportatore di banane al mondo, anche se rispetto ad altri paesi latinoamericani le sue esportazioni sono in leggero calo; in particolare le esportazioni sono calate dell'11% nel 2012 verso gli Stati Uniti e del 3% verso l'Europa, per via del prezzo pi\u00f9 elevato rispetto, ad esempio, alla frutta colombiana, honduregna o costaricana. Altri prodotti esportati sono i fiori tropicali, il cacao (ottavo produttore al mondo), il caff\u00e8 e il palmito. Significativa anche la produzione di riso, canna da zucchero, mais.\nPesca.\nL'Ecuador \u00e8 un grosso esportatore di gamberi, che rappresentano il 13,2% delle vendite ad altri paesi di prodotti non petroliferi; questo mercato \u00e8 in crescita, con un aumento delle esportazioni del 9% dal 2011 al 2012.\nIndustria.\nLe attivit\u00e0 industriali sono prevalentemente concentrate a Quito e Guayaquil, ed ha i punti di forza nel settore petrolchimico, tessile, farmaceutico e del cemento.\nEsportazioni.\nUSA 37,8%, Panam\u00e1 9,9%, Per\u00f9 6,2%, Venezuela 5,2%, Cile 4,9%, Russia 4,6% (2011).\nImportazioni.\nUSA 27,6%, Cina 10,1%, Colombia 9%, Panam\u00e1 4,6%, Per\u00f9 4,5%, Brasile 4,3%, Corea del Sud 4% (2011).\nTrasporti.\nStrade.\nLa rete viaria dell'Ecuador \u00e8 di circa 44.000\u00a0km; il 20% delle strade sono statali, il 24% provinciali e il 51% cantonali. Dei 155 progetti che negli ultimi anni il governo ha finanziato, il 58% riguarda il rifacimento e il miglioramento di strutture esistenti precedentemente costruite con materiale di bassa qualit\u00e0. Il governo non impone pedaggi e finanzia di tasca propria il mantenimento delle vie di comunicazione. Tra le vie di comunicazione primarie la pi\u00f9 importante che passa per l'Ecuador \u00e8 la panamericana, che taglia il paese da nord a sud collegando Colombia e Per\u00f9, passando per importanti citt\u00e0 ecuadoriane, tra le quali Quito, Ibarra, Latacunga, Ambato, Riobamba, Cuenca e Loja.\nLa qualit\u00e0 delle strade \u00e8 piuttosto variabile; quelle di nuova costruzione, come ad esempio quella che collega Guayaquil a Salinas, sono moderne, ampie e con fondo stradale in buono stato, mentre altre pi\u00f9 trascurate necessitano di grossa manutenzione per l'alto numero di buche presenti. Il servizio principale di spostamento rimane l'autobus, che collega le citt\u00e0 ecuadoriane tramite servizi offerti da diverse compagnie diariamente e a diversi orari del giorno e della notte.\nAeroporti.\nL'Ecuador dispone di cinque aeroporti internazionali: il Mariscal Sucre di Quito, l'Aeroporto Internazionale Jos\u00e9 Joaqu\u00edn de Olmedo di Guayaquil, l'Eloy Alfaro di Manta e l'Aeropuerto Internacional Cotopaxi di Latacunga, Aeropuerto Coronel Carlos Concha Torres di Esmeraldas. Nel febbraio 2013 \u00e8 stato inaugurato il nuovo Aeroporto Internazionale di Quito, a 18\u00a0km dal centro della citt\u00e0 in localit\u00e0 Tababela, mentre il vecchio Mariscal Sucre sar\u00e0 trasformato in parco pubblico e spazi culturali e sociali.\nAltri importanti aeroporti ecuadoriani sono il Mariscal Lamar di Cuenca e il Seymour situato nelle isole Galapagos.\nFerrovia.\nLa ferrovia, nonostante di antica costruzione e praticamente abbandonata negli ultimi decenni, sta ora subendo una ristrutturazione per poter consentire un servizio moderno nei prossimi anni, almeno nella tratta principale (Ferrocaril Trasandino) che da Dur\u00e1n, alle porte di Guayaquil, arriva a Quito. Attualmente serve pi\u00f9 per tratte verso luoghi di interesse turistico che per reali necessit\u00e0 della popolazione comune.\nTurismo.\nIl Ministero dell'Informazione e del Turismo \u00e8 stato creato il 10 agosto 1992, all'inizio del governo di Sixto Dur\u00e1n Ball\u00e9n, prevedeva il turismo come attivit\u00e0 fondamentale per lo sviluppo economico e sociale dei popoli. Di fronte al settore turistico in forte crescita, nel giugno 1994 fu deciso di rafforzare e favorire questa attivit\u00e0. L'Ecuador \u00e8 un paese con grandi ricchezze naturali. La diversit\u00e0 delle Quattro Regioni d\u00e0 origine a migliaia di specie di flora e fauna. Ci sono circa 1.640 specie di uccelli. Le specie di farfalle sfiorano i 4.500, 345 rettili, 358 anfibi e 258 mammiferi. Non sorprende che l'Ecuador sia considerato uno dei 17 paesi in cui \u00e8 presente la maggiore biodiversit\u00e0 del pianeta, ed \u00e8 il paese pi\u00f9 grande del mondo per biodiversit\u00e0 ogni km2. La maggior parte della sua fauna e della flora vivono in 26 aree protette dallo Stato. Il paese \u00e8 sede anche di una vasta gamma di culture.\nCon il governo Correa lo slogan turistico dell'Ecuador \u00e8 divenuto \"Ecuador Ama la Vida\",\nIn uno studio del Ministero del Turismo, l'entrata di turisti stranieri in Ecuador \u00e8 passato da 840.500 nel 2006 a oltre 1 milione di unit\u00e0 nel 2010. I maggiori visitatori nel 2010 sono risultati gli statunitensi, con quasi il 24% delle presenze totali straniere, seguiti dai colombiani (20%), peruviani (15%), spagnoli (5,6%), venezuelani e argentini (3%), cileni (2,7%), cubani (2,6%), tedeschi (2,4%), canadesi (2,3%), britannici (2,2%), francesi (1,9%), messicani (1,5%), italiani e brasiliani (1,44%).\nAmbiente.\nFlora e fauna.\nL'Ecuador \u00e8 sede di una notevole biodiversit\u00e0, e fa parte dei 17 paesi cosiddetti megadiversi ed ha la pi\u00f9 alta concentrazione di biodiversit\u00e0 per km\u00b2. Infatti il bioma della foresta pluviale e della foresta tropicale si estende su gran parte del suo territorio, mentre a ovest, vicino alla costa, \u00e8 presente la foresta di mangrovie, e, della provincia di Esmeraldas, in una zona chiamata Majagual, si trovano le mangrovie pi\u00f9 alte del mondo. Le isole Gal\u00e1pagos hanno una grande variet\u00e0 di specie endemiche, un tempo oggetto di studio del celebre naturalista inglese Charles Darwin, studio che gli ha permesso di sviluppare la nota teoria dell'evoluzione. Le isole sono diventate famose in tutto il mondo grazie alle originali caratteristiche della sua fauna, in particolare le tartarughe. Nel 1978 l'UNESCO dichiar\u00f2 le isole e la riserva marina come patrimonio dell'umanit\u00e0, e nel 1986, il mare che circonda le isole \u00e8 stato dichiarato riserva marina. Tuttavia, una ventina d'anni dopo, nel 2007, la stessa UNESCO inser\u00ec l'ecosistema in pericolo a causa di fattori come la proliferazione di specie invasive e per l'aumento indiscriminato del turismo e dell'immigrazione. Nel 2010 comunque, la stessa UNESCO ha tolto dalla lista dei siti in pericolo le isole dopo che l'Ecuador ha mostrato un maggior impegno nel far fronte ai problemi che compromettevano l'integrit\u00e0 delle Galapagos.\nRiserve naturali.\nIl Parco nazionale Yasun\u00ed, che in lingua waorani significa \"terra sacra\", si estende su un'area di 9.820\u00a0km ed \u00e8 compreso tra le province di Pastaza, Napo e Orellana, tra il fiume Napo e il fiume Curaray. Il parco \u00e8 prevalentemente boschivo ed \u00e8 considerato dall'UNESCO nel 1989 Riserva della biosfera, e fa parte del territorio dove si trova il popolo Waorani e i gruppi Tagaeri e Taromenane, trib\u00f9 mai contattate dalla civilt\u00e0 moderna. Secondo uno studio recente, il Parco Nazionale Yasuni e la zona circostante sono considerate le zone che possiedono la pi\u00f9 vasta biodiversit\u00e0 del mondo, grazie alla sua ricchezza di anfibi, uccelli, mammiferi e piante. Questo parco ha pi\u00f9 specie di animali per ettaro dell'intera Europa e, sempre in un solo ettaro, contiene 644 specie di alberi, cio\u00e8 pi\u00f9 di quelli presenti negli Stati Uniti e nel Canada messi assieme. Il sito \u00e8 stato preso di mira dalle compagnie petrolifere per la gran quantit\u00e0 di greggio che \u00e8 stato stimato essere presente nel sottosuolo; questo e l'aumento del turismo nella zona del Parco hanno portato a tensioni con gli indigeni nativi del luogo, in particolar modo con i Waorani, sfociati in violenze nel 2013 e che hanno portato gli stessi Waorani a chiedere a gran voce l'intervento delle autorit\u00e0 per la loro protezione e per quella dei loro \"fratelli\" Taromenane, tuttora mai contattati dalla civilt\u00e0.\nAltre aree protette di particolare interesse sono il Parco nazionale di Sangay, Patrimonio dell'Umanit\u00e0 dal 1983, il Parco Nazionale El Cajas, il Parco Nazionale Podocarpus e il Parco Llanganates, situato nei pressi di Ba\u00f1os.\nCultura.\nLetteratura.\nLa prima letteratura nell'Ecuador colonizzato, cos\u00ec come in tutta l'America Latina, \u00e8 stata influenzato dal Siglo de Oro spagnolo. Uno dei primi scrittori fu Jacinto Collahuazo, capo indigeno di Otavalo, che nonostante la repressione e la discriminazione dei popoli nativi da parte degli spagnoli, impar\u00f2 a leggere e a scrivere in castigliano, anche se le sue opere furono scritte in lingua quechua. Gli spagnoli, ignorando il valore letterario dei suoi scritti, gli ordinarono di bruciarle nella piazza pubblica, dopodich\u00e9 lo imprigionarono. Alcune parti dei suoi lavori furono ritrovate solo dopo molti secoli, come una poesia che descriveva l'impotenza e la tristezza del popolo Inca che aveva perso il loro re Atahualpa.\nAltri scrittori ecuadoriani furono i gesuiti Juan Bautista Aguirre e Juan de Velasco, e soprattutto Eugenio Espejo, patriota che si potrebbe definire come il primo giornalista dell'epoca coloniale. Le sue idee ispirarono dopo la sua morte la rivoluzione del 1809, anche se all'epoca gli costarono il carcere, dove mor\u00ec nel 1795.\nUn altro scrittore ricordato \u00e8 Jos\u00e9 Joaqu\u00edn de Olmedo, che fu anche presidente dell'Ecuador nel 1945 ma che, in precedenza, scrisse numerosi poemi, tra i quali il famoso \"La victoria de Junin: Canto a Bolivar\", un'ode al liberatore delle americhe Sim\u00f3n Bol\u00edvar.\nAltri scrittori importanti del passato furono Juan Montalvo e Juan Le\u00f3n Mera, famoso per il suo \"Cumand\u00e1\" e dell'inno nazionale dell'Ecuador, \"Salve, oh Patria\", scritto per la prima volta nel 1866.\nScrittori contemporanei noti sono i poeti Jorge Carrera Andrade e Luis Costales, i novellisti Jorge Icaza, Jorge Enrique Adoum, Jorge Queirolo Bravo, Gabriela Alem\u00e1n, Rosal\u00eda Arteaga e Alicia Yanez, il saggista Benjam\u00edn Carri\u00f3n.\nMusica.\nLa musica ecuadoriana ha una lunga storia. Il \"Pasillo\" \u00e8 un genere di musica latina indigena considerata musica nazionale in tutto il paese. Ci sono diversi tipi di musica tradizionale in Ecuador, come l\"albazo\", il \"pasacalle\", la \"tonada\", la \"capishca\", la \"bomba\" (suonata particolarmente tra gli afro-ecuadoriani di Esmeraldas), ed altri. La \"tecnocumbia\" e la \"rockola\" sono invece esempio di generi musicali con influenza straniera. Una delle forme pi\u00f9 tradizionali di danze ecuadoriane \u00e8 il \"sanjuanito\", originario del nord dell'Ecuador (Otavalo) e ballata nelle feste indigene. Secondo il musicologo ecuadoriano Segundo Luis Moreno, il sanjuanito era ballato dagli indigeni durante il compleanno di san Giovanni Battista. La data del culto del santo, il 24 giugno, fu introdotta dagli spagnoli, e casualmente coincide con la festa Inca del Inti Raimi, che in quechua significa \"Festa del Sole\".\nUna delle pi\u00f9 note cantanti ecuadoriane del XX secolo fu sicuramente Carlota Jaramillo (1904-1987), soprannominata spesso nel suo paese \"Regina della canzone nazionale\" o la \"regina del pasillo\". E ancora, tra gli altri, spicca la figura di Julio Jaramillo.\nE ancora tra i vari cantanti ecuadoriani ricordiamo Max Berr\u00fa.\nPittura.\nAlcuni dei pi\u00f9 noti pittori ecuadoriani del passato sono Oswaldo Guayasam\u00edn, Eduardo Kingman, Camilo Egas, Ricardo D\u00e1vila, Rodrigo Viera, Oswaldo Viteri (anche scultore) e altri. Il pi\u00f9 noto di essi \u00e8 senza dubbi Guayasam\u00edn, pittore quite\u00f1o di origine indigena, le cui opere descrivevano l'origine, il dramma e la tenerezza dei popoli latinoamericani e le cui opere sono state esposte in vari luoghi del mondo.\nPatrimoni dell'umanit\u00e0.\nSono ben cinque i siti ecuadoriani inseriti nella Lista dei patrimoni dell'umanit\u00e0 dell'UNESCO:\nScienza e tecnologia.\nMedicina.\nIn campo medico ricordiamo la figura di Matilde Hidalgo (1889-1974), che non \u00e8 ricordata solo per essere stata la prima donna medico in Ecuador, ma anche per essere stata la prima donna a votare in America Latina.\nL'Ecuador nello spazio.\n25 aprile 2013: viene lanciato NEE-01 Pegaso, il primo satellite ecuadoriano\nSport.\nCalcio.\nIl calcio \u00e8 lo sport pi\u00f9 popolare del paese. Le squadre calcistiche pi\u00f9 importanti e maggiormente seguite sono il Barcelona Sporting Club di Guayaquil, che detiene il maggior numero di titoli nazionali vinti insieme al Nacional con 13 campionati nazionali vinti, il Deportivo Quito (4 titoli) e la LDU Quito, che oltre a 10 campionati nazionali vinti vanta essere il club ecuadoriano che ha avuto maggiormente successo in campo internazionale, vincendo la Coppa Libertadores 2008 (prima volta di una squadra ecuadoriana), la Recopa Sudamericana nel 2009 e 2010, la Copa Sudamericana 2009.\nLa Nazionale di calcio dell'Ecuador ha disputato le fasi finali in un mondiale di calcio nelle edizioni di Giappone-Corea 2002, di Germania 2006 (dove arriv\u00f2 agli ottavi di finale venendo poi eliminata dall'Inghilterra) e di Brasile 2014.\nUno dei calciatori pi\u00f9 famosi della storia ecuadoriana \u00e8 Alberto Spencer, che militava nel Pe\u00f1arol ed \u00e8 il maggior marcatore di sempre della Coppa Libertadores. Iv\u00e1n Hurtado \u00e8 invece il recordman di presenze in nazionale, mentre Agust\u00edn Delgado \u00e8 il maggior goleador in nazionale con 31 reti.\nAtletica leggera.\nUno dei pi\u00f9 importanti sportivi ecuadoriani della storia \u00e8 il marciatore Jefferson P\u00e9rez, unico ad aver vinto una medaglia d'oro ai giochi olimpici per il suo paese, nel 1996 ad Atlanta.\nConquist\u00f2 anche un argento correndo la sua ultima gara a Pechino 2008 ed \u00e8 l'unico marciatore al mondo ad aver vinto 3 mondiali consecutivi (2003-2005-2007).\nGiochi olimpici.\nL' Ecuador ai Giochi olimpici ha vinto cinque medaglie.\nLa prima medaglia olimpica \u00e8 la medaglia d'oro, nell'atletica leggera, vinta da Jefferson P\u00e9rez, a Atlanta 1996.\nCiclismo.\nIl 2 Giugno 2019 Richard Carapaz diventa il primo ciclista ecuadoriano a vincere un Grande Giro, trionfando nel Giro d'Italia 2019 davanti ai favoritissimi Vincenzo Nibali e Primo\u017e Rogli\u010d. Per la tappa finale il presidente Len\u00edn Moreno ha proclamato la trasmissione dell'evento in chiaro sulle TV nazionali.\nAltri sport.\nTra gli altri sport diffusi sono anche la pallacanestro, il tennis, la pallavolo e negli ultimi anni anche il surf.\nTra gli sportivi del passato da ricordare i tennisti Pancho Segura e Andr\u00e9s G\u00f3mez, che vinse tornei importanti fra i quali, nel 1990, il Roland Garros, battendo in finale Andre Agassi.\nTradizioni.\nGastronomia.\nNonostante non sia un paese vasto, la cucina ecuadoriana \u00e8 piuttosto varia per via dei diversi climi del paese (costa, sierra, oriente e isole).\nIl pesce \u00e8 consumato maggiormente nella costa, Picudo, Dorado, Trota, Corvina sono tra i pi\u00f9 diffusi.\nI piatti pi\u00f9 tipici e conosciuti di pesce sono: il ceviche, la zuppa di mare, l'encocado (stufato di pesce con cocco), l'encebollado, i bollos, lo stufato di pesce con arachidi.\nIl platano \u00e8 quasi onnipresente nei piatti \"costegni\", il \"platano verde\" viene consumato fritto, bollito o alla griglia, cos\u00ec come il \"maduro\", pi\u00f9 dolce e di color giallo simile alla banana, quest'ultima consumata cruda come frutta. Il verde \u00e8 spesso mescolato con pesce o carne in alcune ricette tipiche.\nLa carne \u00e8 consumata in tutto il paese, soprattutto quella di manzo, di maiale e di pollo, mentre agnello e capra sono maggiormente cucinati sulla sierra. Viene cotta alla griglia, al forno o, come un piatto tipico con carne di maiale, la fritada, fritta in padella.\nVegetali e legumi sono molto diffusi nella cucina ecuadoriana; oltre al largo consumo di platano, il riso viene servito quasi sempre con piatti di carne o pesce, la yuca \u00e8 un'alternativa molto usata alle patate e al platano, esiste anche il pan de yuca.\nAnche il mais viene cucinato in forme diverse, dalla pannocchia bollita ai tortini di mais, cos\u00ec come notevole uso in cucina trovano i legumi in genere: fagioli, lenticchie e fave accompagnano spesso (insieme al riso) molti piatti unici di carne o pesce.\nMolto popolari sono anche le zuppe di vario tipo, dove pollo, carne e pesce sono abbinati a verdure diverse e talvolta a formaggio.\nFestivit\u00e0.\nDi seguito i giorni di festivit\u00e0 in Ecuador a livello nazionale; da considerare che in certi casi alcune festivit\u00e0 sono posticipate per convenienza di alcuni giorni per farle seguire da un fine settimana"}
{"id": "689308", "revid": "125953470", "url": "https://it.wikipedia.org/wiki?curid=689308", "title": "Lee Grant", "text": "Biografia.\n\u00c8 stata candidata quattro volte ai premi Oscar, vincendolo la terza come miglior attrice non protagonista nel 1976 per l'interpretazione in \"Shampoo\". Nel 1952 ha vinto al Festival di Cannes il premio per la migliore interpretazione femminile con il film \"Piet\u00e0 per i giusti\" di William Wyler.\nDoppiatrici italiane.\nNelle versioni in italiano dei suoi film, Lee Grant \u00e8 stata doppiata da:"}
{"id": "689309", "revid": "767487", "url": "https://it.wikipedia.org/wiki?curid=689309", "title": "La fortuna di Cookie", "text": "La fortuna di Cookie (\"Cookie's Fortune\") \u00e8 un film del 1999 diretto da Robert Altman.\nTrama.\nA Holly Springs, un tranquillo paesino di provincia del Mississippi, un'anziana vedova, Jewel Mae Orcutt, soprannominata Cookie, nel giorno di Pasqua decide serenamente di passare a miglior vita nel letto della propria casa. Quando le sue nipoti, la determinata Camille e l'inerte Cora, scoprono il cadavere, Camille decide di mascherare il suicidio per farlo apparire come un omicidio, evitando cos\u00ec uno scandalo familiare."}
{"id": "689311", "revid": "339392", "url": "https://it.wikipedia.org/wiki?curid=689311", "title": "Maiali", "text": ""}
{"id": "689332", "revid": "125681887", "url": "https://it.wikipedia.org/wiki?curid=689332", "title": "Mitologia romana", "text": "La mitologia romana riguarda le narrazioni mitologiche della civilt\u00e0 legata all'antica Roma, e pu\u00f2 essere suddivisa in tre parti:\nNatura dei primi miti romani.\n\u00c8 possibile affermare che i primi romani avessero miti. Detta in altro modo: finch\u00e9 i loro poeti non entrarono in contatto con gli antichi greci verso la fine della Repubblica, i romani non ebbero storie sulle loro divinit\u00e0 paragonabili al mito dei Titani o alla seduzione di Zeus da parte di Era, ma ebbero miti propri come quelli di Marte e di Fauno.\nA quell'epoca i romani gi\u00e0 avevano:\nPrima mitologia sulle divinit\u00e0.\nIl modello romano comport\u00f2 un modo molto diverso di definire il concetto di divinit\u00e0 rispetto a quello greco che ci \u00e8 noto. Per esempio se avessimo chiesto ad un antico greco chi fosse Demetra, avrebbe probabilmente risposto raccontando la famosa leggenda del suo folle dolore per il rapimento della figlia Persefone da parte di Ade. Al contrario un romano antico avrebbe risposto che Cerere aveva un sacerdote ufficiale chiamato flamine, che era pi\u00f9 giovane dei flamini di Giove, Marte e Quirino (la Triade arcaica), ma pi\u00f9 anziano dei flamini di Flora e Pomona. Avrebbe anche potuto dire che era inserita in una triade con altre due divinit\u00e0 agresti, Libero e Libera e avrebbe anche potuto elencare tutte le divinit\u00e0 minori con funzioni specifiche che la assistevano: Sarritor (il sarchiatore), Messor (il mietitore), Convector (il carrista), Conditor (il magazziniere), Insitor (il seminatore) e altri ancora. Cos\u00ec la mitologia romana arcaica, almeno per quello che riguardava gli dei, era costituita non da storie, ma piuttosto da complesse interrelazioni reciproche tra dei e uomini e all'interno della sfera umana, dall'una parte, e della sfera divina dall'altra.\nLa religione originaria dei primi romani venne modificata in periodi successivi dall'aggiunta di numerose e conflittuali credenze e dall'assimilazione di gran parte della mitologia greca. Quel poco che sappiamo della religione romana arcaica lo conosciamo non attraverso fonti contemporanee, ma grazie a scrittori tardi che cercarono di salvare le antiche tradizioni dall'abbandono in cui erano cadute, come lo studioso del I secolo a.C. Marco Terenzio Varrone. Altri scrittori classici, come il poeta Ovidio nei suoi \"Fasti\", furono fortemente influenzati dai modelli ellenistici e nei loro lavori impiegarono spesso miti greci per riempire i vuoti della tradizione romana.\nPrima mitologia sulla \"storia\" romana.\nIn contrasto con la scarsit\u00e0 di materiale narrativo arrivatoci sugli dei, i Romani avevano una ricca fornitura di leggende quasi storiche sulla fondazione e sulle prime fasi dello sviluppo della loro citt\u00e0. I primi re di Roma come Romolo e Numa avevano una natura quasi interamente mitica ed il materiale leggendario pu\u00f2 estendersi fino ai racconti della prima repubblica. In aggiunta a queste tradizioni in gran parte indigene, fin dai tempi antichi materiale tratto da leggende eroiche greche venne inserito in questo blocco originario, facendo diventare, ad esempio, Enea un antenato di Romolo e Remo. L\"'Eneide\" e i primi libri di Livio sono le migliori fonti esistenti per questa mitologia umana.\nDivinit\u00e0 romane.\nD\u00e8i greci e romani.\nLa pratica rituale romana dei sacerdoti ufficiali distingueva nettamente due classi di d\u00e8i, gli d\u00e8i indigeni (\"di indigetes\") e i nuovi d\u00e8i (\"di novensiles\").\nGli dei indigeni erano gli d\u00e8i originari dello stato romano e i loro nomi e la loro natura erano rivelati dai titoli degli antichi sacerdoti e dalle feste fissate sul calendario; trenta d\u00e8i di questo tipo erano onorati con feste speciali.\nI nuovi d\u00e8i erano divinit\u00e0 pi\u00f9 tardi i cui culti vennero introdotti nella citt\u00e0 in periodi storici, di solito in una data conosciuta e in risposta a una specifica crisi o a una determinata necessit\u00e0.\nLe divinit\u00e0 romane arcaiche includevano, oltre agli d\u00e8i indigeni, un insieme di d\u00e8i cosiddetti specialisti i cui nomi venivano invocati nel corso di diverse attivit\u00e0, come la mietitura. Frammenti di antichi rituali che accompagnano tali azioni come l'aratura o la semina rivelano che in ogni fase delle operazioni veniva invocata una divinit\u00e0 specifica, il cui nome derivava sempre dal verbo che identificava l'operazione stessa. Tali divinit\u00e0 possono essere raggruppate sotto la definizione generale di dei assistenti o ausiliari, che venivano invocati a fianco delle divinit\u00e0 pi\u00f9 grandi. Il culto romano arcaico, pi\u00f9 che essere politeista, credeva a molte essenze di tipo divino: degli esseri invocati i fedeli non conoscevano molto pi\u00f9 che il nome e le funzioni e il \"numen\" di questi esseri, ossia il loro potere, si manifestava in modi altamente specializzati.\nIl carattere degli d\u00e8i indigeni e le loro feste mostrano che i Romani arcaici non solo erano membri di una comunit\u00e0 agreste, ma amavano anche combattere ed erano spesso impegnati in guerre. Gli dei rappresentavano chiaramente le necessit\u00e0 pratiche della vita quotidiana, secondo le esigenze della comunit\u00e0 romana a cui appartenevano. I loro riti venivano celebrati scrupolosamente con offerte ritenute adatte. Cos\u00ec Giano e Vesta custodivano la porta e il focolare, i Lari proteggevano i campi e la casa, Pale il pascolo, Saturno la semina, Cerere la crescita del grano, Pomona i frutti, Consus e Opi la mietitura.\nAnche Giove supremo, il signore degli d\u00e8i, era onorato perch\u00e9 recasse assistenza alle fattorie e ai vigneti. In una accezione pi\u00f9 vasta egli era considerato, grazie all'arma del fulmine, il direttore delle attivit\u00e0 umane e, per mezzo del suo dominio incontrastato, il protettore dei Romani durante le campagne militari oltre i confini della loro comunit\u00e0. Rilevanti nei tempi arcaici furono gli dei Marte e Quirino, che venivano spesso identificati. Marte era il dio dei giovani e specialmente dei soldati; veniva onorato a marzo e a ottobre. Gli studiosi moderni ritengono che Quirino fosse il protettore della comunit\u00e0 in armi.\nA capo del \"pantheon\" originario vi era la triade composta da Giove, Marte e Quirino (i cui tre sacerdoti, o \"flamini\", appartenevano all'ordine pi\u00f9 elevato), insieme a Giano e Vesta. Questi d\u00e8i nei tempi arcaici avevano una individualit\u00e0 molto ridotta e le loro storie personali non conoscevano matrimoni e genealogie. Diversamente dagli dei Greci, si riteneva che non agissero come i mortali e cos\u00ec non esistono molti racconti sulle loro imprese. Questo culto arcaico era associato a Numa Pompilio, il secondo re di Roma, che si credeva avesse avuto come consorte e consigliera la dea romana delle fontane e del parto, Egeria, spesso considerata una ninfa nelle fonti letterarie successive.\nTuttavia, nuovi elementi vengono aggiunti in un periodo relativamente tardo. Alla casa reale dei Tarquini la leggenda ascrive l'introduzione della grande \"triade capitolina\" di Giove, Giunone e Minerva, che occup\u00f2 il primo posto nella religione romana. Altre aggiunte furono il culto di Diana sull'Aventino e l'introduzione dei libri sibillini, profezie di storia mondiale, che, secondo la leggenda, vennero acquistate da Tarquinio alla fine del VI secolo a.C. dalla Sibilla cumana.\nDivinit\u00e0 straniere.\nL'assorbimento degli d\u00e8i dei popoli vicini avvenne quando lo stato romano conquist\u00f2 il territorio circostante. I Romani generalmente garantivano agli d\u00e8i locali dei territori conquistati gli stessi onori degli d\u00e8i caratteristici dello stato romano. In molti casi le divinit\u00e0 di recente acquisizione venivano formalmente invitate a trasferire la propria dimora nei nuovi santuari di Roma. Nel 203 a.C. l'oggetto di culto rappresentante Cibele venne trasferito da Pessinos in Frigia e accolto con le dovute cerimonie a Roma. Inoltre, lo sviluppo della citt\u00e0 attraeva stranieri, a cui era consentito mantenere il culto dei propri d\u00e8i. In questo modo Mitra giunse a Roma e la sua popolarit\u00e0 tra le legioni ne fece diffondere il culto fino in Britannia. Oltre a Castore e Polluce, gli insediamenti greci in Italia, una volta conquistati, sembra che abbiano introdotto nel \"pantheon\" romano Diana, Minerva, Ercole, Venere e altre divinit\u00e0 di rango inferiore, alcune delle quali erano divinit\u00e0 italiche, altre derivavano originariamente dalla cultura della Magna Grecia. Le divinit\u00e0 romane importanti venivano alla fine identificate con gli dei e le dee greche che erano pi\u00f9 antropomorfiche e assumevano molti dei loro attributi e miti."}
{"id": "689335", "revid": "599013", "url": "https://it.wikipedia.org/wiki?curid=689335", "title": "Abbreviazione", "text": "Labbreviazione (detta anche abbreviatura) \u00e8 la riduzione di una o pi\u00f9 parole nella scrittura, eventualmente anche mediante simboli convenzionali. Non va confusa con l'apocope.\nConcetto e specie.\nIl concetto su cui si basano le abbreviazioni \u00e8 quello di scrivere una o pi\u00f9 parole omettendone pi\u00f9 lettere possibili, lasciando solo i segni grafici che permettono di riconoscere immediatamente la parola e contrassegnandola generalmente con un punto finale o intermedio. Per abbreviare una parola possono essere lasciate la sola prima lettera (ad esempio, \"v.\" per \"via\"), la prima parte (\"sig.\" per \"signore\"), i capi estremi (\"c.so\" per \"corso\"), o solo alcune consonanti (\"sg.\" per \"seguente\"). Altre abbreviazioni possono essere costruite con l'utilizzo misto delle regole sopraccitate, omettendo sia sillabe finali sia lettere intermedie.\nLe abbreviazioni si suddividono in:\nLa geminazione.\nA volte le abbreviazioni possono eludere il principio basilare di omissione di lettere della parola, nei casi in cui tra le lettere dell'abbreviazione compare una lettera (raddoppiata) che non compare nella parola originale. Questi casi sono specifici di un particolare tipo di abbreviazione, quella di alcuni plurali di parola, che \u00e8 detta geminazione ed \u00e8 funzionale all'indicazione del numero. Infatti nei casi in cui si voglia abbreviare il plurale (indicarne una quantit\u00e0 di due o pi\u00f9) di una parola di cui esiste gi\u00e0 l'abbreviazione al singolare (effettuata mediante scrittura della sola prima parte di essa), il plurale abbreviato si ottiene semplicemente raddoppiando l'ultima lettera (sempre una consonante) dell'abbreviazione del singolare. In questa categoria rientra, ad esempio, la parola \"sigg.\", per \"signori\", in cui la \"g\" \u00e8 stata raddoppiata nel finale, poich\u00e9 \"signore\" (che ha una sola \"g\") si abbrevia in \"sig\".\nUtilizzo.\nNella vita quotidiana gli ambiti in cui si pu\u00f2 riscontrare un maggiore uso delle abbreviazioni sono alcuni testi come dizionari e vocabolari, nei quali il loro utilizzo \u00e8 dovuto alla necessit\u00e0 di scrivere grandi quantit\u00e0 di informazioni, e dover quindi risparmiare pi\u00f9 spazio possibile. Nel passato, come adesso, l'abbreviazione di parola \u00e8 sempre stata legata ed esigenze di velocit\u00e0 di trascrizione e di mancanza di spazio.\nStoria.\nLe abbreviazioni sono diffuse in tutti i tipi di alfabeti conosciuti; le abbreviazioni ebbero particolare diffusione nella tradizione scrittoria del mondo greco-romano, e conobbero il maggior utilizzo nell'epoca gotica. Lo studio delle abbreviazioni \u00e8 quindi molto importante per l'esatta lettura di iscrizioni e documenti antichi risalenti a queste, ed anche successive, epoche storiche. Lo studio delle abbreviazioni si inserisce quindi nell'ambito di quei fattori che permettono di studiare la storia della scrittura (la paleografia).\nPer quanto concerne l\u2019italiano, storicamente oltre al punto \u00e8 stata utilizzata anche la tilde, che veniva posta sopra la consonante che seguiva le sillabe omesse; raramente questo utilizzo avviene anche nell\u2019italiano contemporaneo, dove ad esempio nel\u2019Annuario Pontificio troviamo abbreviazione come \"em\u0303o\" per \"eminentissimo\" oppure \"rm\u0303o\" per \"reverendissimo\".\nIl mondo greco e romano.\nL'epigrafia.\nLe prime abbreviazioni che furono usate in modo sistematico furono le abbreviazioni epigrafiche, effettuate per troncamento e che venivano utilizzate principalmente per i nomi propri (\"C\" per \"Caius\", \"L\" per \"Lucius\") ed i titoli delle autorit\u00e0 romane (\"IMP\" per \"imperator\"). Nei casi esposti prima si effettuava un'abbreviazione per troncamento, ma erano diffuse anche quelle per contrazione (\"COS\" per \"Consul\"), e le geminazioni funzionali per indicare i plurali (\"COSS\" per \"Consules\"). In questi casi le abbreviazioni erano molto utili perch\u00e9 le epigrafi erano spesso esposte su supporti di grandezza non modificabile con facilit\u00e0 (archi, pietre...) e quindi per \"compattare\" le scritte si ricorreva a questa tecnica.\nSe nelle iscrizioni il troncamento era indicato per lo pi\u00f9 dal punto, la contrazione si indicava con una letterina soprascritta, o con una lineetta che, secondo posizione e forma, suggeriva un particolare scioglimento della parola.\nLa tachigrafia.\nSempre in et\u00e0 romana (dal VI secolo a.C. ca.) le abbreviazioni divennero essenziali per la tachigrafia (intesa come stenografia), ovvero per metodi di scrittura che necessitavano di scrivere alla velocit\u00e0 con la quale si parla. Le abbreviazioni, ed i segno convenzionali, permettevano allo stenografo di fissare sul supporto utilizzato tutte le informazioni ascoltate senza dover per\u00f2 trascrivere pedissequamente ogni parola detta. Tra i segni tachigrafici di abbreviazione per contrazione ricordiamo le note tironiane, introdotte intorno al 60 a.C.\nI greci e lo sviluppo nell'era cristiana.\nNei testi greci, la scrittura maiuscola (onciale) prevede quasi soltanto il sistema di abbreviazione per troncamento; in et\u00e0 cristiana si estende l'uso della contrazione per i cosiddetti nomi sacri (es. Ges\u00f9 Cristo = \"IHS\" \"XPS\", dove H,X,P sono le lettere greche eta, chi e rho), riprendendo la tradizione delle abbreviazioni cosiddette \"nomina sacra\", sempre di carattere religioso, e derivanti dai testi biblici, dove sovente indicavano i nomi o gli epiteti di Dio (\"DS\" per \"Deus\").\nLe abbreviazioni continuarono ad essere usate in molti campi anche successivamente all'epoca dell'Impero Romano. Nei testi latini, la contrazione, derivata dalle scrittura tachigrafica romana, fu molto adoperata nei testi giuridici fino a Giustiniano, che la proib\u00ec.\nIl grande sviluppo medievale.\nCon l'introduzione della scrittura minuscola (XI secolo) si diffondono altre abbreviazioni che sostituiscono parte della parola. Usata nelle scuole scrittorie delle isole britanniche (Irlanda e Inghilterra), l'abbreviazione torn\u00f2 a diffondersi in Europa intorno all'anno Mille. Infatti le forme scrittorie di abbreviazione crescevano di pari passo con la diffusione delle scuole scrittorie, e questo avveniva quasi unicamente nei monasteri, con il fenomeno amanuense. La produzione di codici da parte degli amanuensi crebbe moltissimo dopo la fine del I millennio, e questo port\u00f2 ad un nuovo fiorire della tecnica delle abbreviazioni (tra quelle nate in questo periodo ricordiamo il titulus). Infatti gli amanuensi necessitavano di scrivere in modo veloce e sintetico, per poter accelerare la copiatura ed utilizzare meno materiale (inchiostro, fogli...) possibile.\nDunque le abbreviazioni conobbero una vera e propria esplosione nel Medioevo (soprattutto tra il X e l'XI secolo), tanto da diventare quasi un nuovo modo di scrivere, tanto che varie forme abbreviate risultavano avere significato a s\u00e9 stante rispetto al termine di cui originariamente erano una riduzione.\nL'uso dell'abbreviazione cominci\u00f2 piano piano a decadere dal XIV secolo: va inoltre ricordato come la diffusione della stampa a caratteri mobili (inventata da Gutenberg nel 1448 e largamente diffusasi in meno di un secolo) abbia di fatto assestato un colpo terribile all'attivit\u00e0 amanuense e alla tecnica delle abbreviazioni. Infatti con la tipografia i problemi di velocit\u00e0 di produzione di un libro erano spariti, e l'uso delle abbreviature, bench\u00e9 costituisse comunque un piccolo risparmio di tempo e materiale scrittorio, era inadatto per la diffusione dei libri ad un pubblico pi\u00f9 vasto (che non ne aveva una conoscenza approfondita).\nDiritto.\nLe \"abbreviature\", ammesse presso i Romani nella stipulazione degli atti, e usate ampiamente nella pratica giuridica medievale, ; divieto ribadito per gli atti dello stato civile. La legge non commina la nullit\u00e0 degli atti, ma solo pene pecuniarie."}
{"id": "689340", "revid": "287204", "url": "https://it.wikipedia.org/wiki?curid=689340", "title": "Runnin' From Tha Police", "text": "Runnin' From Tha Police \u00e8 un brano musicale di Tupac Shakur e The Notorious B.I.G., in partecipazione con Stretch, Buju Banton e i Dramacydal.\nIl brano.\nLa canzone esalta il \"valore\" della fuga dalla polizia e incita all'omicidio di poliziotti.\nTupac canta precisamente l'ultimo verso, mentre Biggie il secondo.\nLa canzone doveva apparire nell'album \"Me Against the World\", ma a causa della faida tra West Coast ed East Coast non fu mai pubblicata.\n\u00c8 stata solo pubblicata come singolo dall'album \"One Million Strong\", una compilation di rap e successivamente inserita in Ready 2 Die.\nCuriosit\u00e0 macabra \u00e8 che quattro cantanti della canzone sono morti: Strecht, Tupac, Yaki Kadafi che faceva parte dei Dramacydal (ora Outlawz) e Notorious."}
{"id": "689347", "revid": "15756", "url": "https://it.wikipedia.org/wiki?curid=689347", "title": "Abbondanza (economia)", "text": "Con il termine abbondanza si indicava dal medioevo e poi nell'et\u00e0 moderna italiana la quantit\u00e0 di derrate alimentari (pi\u00f9 specificamente di cereali e biade - infatti con tale termine ne si indicava anche il magazzino -), necessaria ad una citt\u00e0 o a uno stato.\nAl controllo di tale pratica vi era la magistratura (ufficiali o signori \"dell'abbondanza\"): questa supervisionava la quantit\u00e0 di viveri presenti nel magazzino e aveva facolt\u00e0 nel fissare il prezzo del pane, disciplinando cos\u00ec il mercato e limitando conseguentemente l'eventuale delinquenza.\nFirenze.\nA Firenze, sin dal XVII secolo, la compravendita del grano avveniva nell'apposita Loggia del Grano. Il piano superiore dell'edificio era adibito a magazzino di stoccaggio. Le contrattazioni avvenivano alla presenza e sotto la diretta sorveglianza degli \"Ufficiali della Grascia\". Questi cosiddetti \"grascini\" controllavano la qualit\u00e0 e la quantit\u00e0 del grano e delle biade, le regolarit\u00e0 dei prezzi e delle contrattazioni che iniziavano all'ora nona dietro il segnale degli stessi ufficiali. Si aveva molta cura che il mercato del grano non subisse alterazioni di sorta in quanto il pane, alimento base per eccellenza almeno per i ceti meno abbienti sul quale ruotava l'intera organizzazione dei pasti, fosse assicurato a tutti. Ai fornai che avessero \"artefatto e guastato\" il pane era comminato addirittura il carcere o il bando dalla citt\u00e0.\nLegato al ricordo della Loggia \u00e8 il vecchio detto fiorentino \"a tutto spiano\" che indica un'azione compiuta con totale abbondanza, cio\u00e8 al massimo della misura. E lo \"spiano\" era appunto la misura della quantit\u00e0 del grano che ogni mese gli Ufficiali della Grascia o dell'Abbondanza assegnavano ai fornai per la panificazione: se non c'erano carestie o particolari scarsit\u00e0 del prodotto la quantit\u00e0 erogata con profusione era appunto quella a \"tutto spiano\", mentre in caso contrario veniva ridotta a mezzo spiano o anche di meno.\nDiventata nel corso dello stesso secolo insufficiente per il compito di assicurare la sicurezza alimentare alla citt\u00e0, la loggia del grano fu sostituita dal granaio dell'Abbondanza.\nMilano.\nSotto l'amministrazione spagnola \"l'abbondanza\" era sotto la responsabilit\u00e0 di un \"vicario di provvisione\". Manzoni nei Promessi Sposi ricorda la sommossa di San Martino dell'11 novembre 1628 indirizzata in particolare contro il vicario di provvisione aveva mantenuto artificialmente basso il prezzo del pane per poi rincararlo improvvisamente..\nRoma.\nLa Dogana di Grascia aveva sede nel Campo Vaccino fin dal secolo XVI. I prezzi dei beni oggetto di scambio erano prefissati per evitare un rincaro eccessivo ai danni della popolazione: questo regime andr\u00f2 avanti fino alla liberalizzazione dei grani operato di Pio VII (attraverso il motu proprio \"Le pi\u00f9 colte\") nel 1801, ma negli anni successivi si torn\u00f2 parzialmente al regime precedente. Il rispetto dei prezzi e il controllo sulle speculazioni sui grani era compito dei magistrati urbani, i Conservatori Capitolini."}
{"id": "689348", "revid": "729019", "url": "https://it.wikipedia.org/wiki?curid=689348", "title": "Battaglia di Adrianopoli (1365)", "text": "La battaglia di Adrianopoli nel 1365 ebbe come risultato la vittoria della tattica dei turchi ottomani. Questa battaglia contrassegn\u00f2 l'inizio della conclusione della presenza bizantina nei Balcani.\nAntefatti.\nCon la caduta di Gallipoli nel 1354, gli Ottomani erano riusciti a stabilire una testa di ponte sul continente europeo e dalla quale riuscirono in breve tempo ad espandersi. I guerrieri \"ghazi\" e \"akinci\", con le loro rapide incursioni, arrivarono ad assediare le principali citt\u00e0 della Tracia, come Didymoteicho nel 1360, e Filippopoli nel 1363. Adrianopoli, che era la terza citt\u00e0 pi\u00f9 grande dell'Impero bizantino dopo Costantinopoli e Tessalonica si ritrov\u00f2 cos\u00ec per trovarsi nelle mire degli Ottomani.\nLa battaglia.\nLa datazione e le modalit\u00e0 della conquista ottomana di Adrianopoli non sono certe. Gli studiosi hanno fornito alcune date come il 1361, 1362, 1367 e 1371.\nConseguenze.\nA seguito della conquista la citt\u00e0, che fu ribattezzata \"Edirne\" fu amministrata per un periodo da Lala Shahin Pasci\u00e0. Tuttavia la corte non venne trasferita immediatamente da Bursa dopo la conquista, ma solamente nell'inverno 1376-77, quando l'imperatore bizantino Andronico IV Paleologo riconsegn\u00f2 Gallipoli agli Ottomani. Lo spostamento definitivo della capitale avvenne durante l'interregno ottomano, quando Solimano \u00c7elebi fece trasferire il tesoro imperiale da Bursa ad Edirne. Con questa mossa gli Ottomani radicarono ulteriormente il loro potere in Europa. Questa scelta fu determinata dalla posizione centrale della citt\u00e0, da cui potevano lanciare attacchi contro tutti gli stati dei Balcani, tra cui la Serbia, la Bulgaria e l'Ungheria, stati che stavano approfittando della guerra tra bizantini e turchi per togliere territori ai bizantini."}
{"id": "689349", "revid": "265587", "url": "https://it.wikipedia.org/wiki?curid=689349", "title": "Peter Finch", "text": "Artista fieramente indipendente, poco incline alle regole dello star system, Peter Finch cerc\u00f2 per quanto possibile di sfuggire alle produzioni pi\u00f9 commerciali. Vinse il premio Oscar al miglior attore protagonista nel 1977 per l'interpretazione in \"Quinto potere\", premio che gli fu assegnato postumo poich\u00e9 l'attore mor\u00ec improvvisamente durante il tour promozionale del film.\nBiografia.\nNacque a Londra da un ufficiale dell'esercito indiano, Frederick George Peter Ingle Finch, e da Alicia Gladys Fisher, che in quel periodo era sposata con George Finch. Crebbe prima in India, e si trasfer\u00ec successivamente con il padre in Australia, dove comp\u00ec un lungo tirocinio artistico che lo port\u00f2 a recitare alla radio, nel teatro e nel cinema australiano durante gli anni trenta e anni quaranta. Durante una rappresentazione de \"Il malato immaginario\" di Moli\u00e8re, fu notato da Laurence Olivier che si trovava all'epoca oltreoceano per una tourn\u00e9e e che invit\u00f2 Finch a tentare la carriera sulle scene londinesi.\nFinch raggiunse una certa fama come interprete teatrale a Londra, recitando - fra gli altri - nell'\"Otello\" di Shakespeare rappresentato nel 1952 accanto a Orson Welles, nel quale interpret\u00f2 il ruolo del perfido Iago. Nella prima met\u00e0 degli anni cinquanta ebbe modo di affermarsi definitivamente anche sugli schermi cinematografici, diventando in breve uno dei pi\u00f9 versatili e sensibili interpreti del cinema britannico, a suo agio nei ruoli pi\u00f9 diversi. Tra le sue interpretazioni del periodo, da ricordare lo sceriffo di Nottingham in \"Robin Hood e i compagni della foresta\" (1952), l'elegante ladro Flambeau in \"Uno strano detective, Padre Brown\" (1954), accanto ad Alec Guinness, il rude soldato australiano de \"La mia vita comincia in Malesia\" (1955), il vagabondo Jim Mcauley in \"Sul sentiero del sole\" (1957), personaggio laconico e solitario che vaga per la campagna australiana in cerca di lavoro, in compagnia del figlioletto.\nDall'inizio degli anni sessanta nella carriera di Finch si susseguirono ruoli sempre pi\u00f9 maturi e complessi, che egli seppe sviluppare con capacit\u00e0 istintiva e naturale. Vinse il premio BAFTA per il film \"Il garofano verde\" (1960), nel quale interpret\u00f2 il ruolo tormentato di Oscar Wilde, l'arguto e sofisticato scrittore vittoriano combattuto tra l'infatuazione per Lord Alfred Douglas e il senso di colpa nei confronti di moglie e figli. In \"Eri tu l'amore\" (1961) ricopr\u00ec il ruolo, ispirato alla storia vera del deputato laburista Wilfred Fienburgh, di un astuto e spietato uomo politico che trama fino a raggiungere i vertici della carriera. Il ruolo valse a Finch un secondo premio British Academy e l'Orso d'argento per il miglior attore al Festival internazionale del cinema di Berlino. Nel 1966 affianc\u00f2 Melina Merkouri nel film \"\".\nNel 1967 Finch lavor\u00f2 per la prima volta sotto la direzione di John Schlesinger nel film \"Via dalla pazza folla\", tratto dall'omonimo romanzo di Thomas Hardy, nel ruolo del proprietario terriero Boldwood, accanto a Julie Christie e Terence Stamp. La collaborazione con il regista si rinnov\u00f2 nel 1971 in \"Domenica, maledetta domenica\", da molti considerata la migliore interpretazione della carriera dell'attore, nel ruolo di un medico ebreo omosessuale, angosciato e introverso, costretto a dividere con una donna divorziata (Glenda Jackson) la passione per un giovane scultore (Murray Head).\nCon \"Quinto potere\" (1976) di Sidney Lumet, Finch tocc\u00f2 l'apice della carriera con la vigorosa interpretazione di Howard Beale, un conduttore televisivo che giunge ad annunciare in diretta la propria intenzione di suicidarsi, a seguito della minaccia di licenziamento ricevuta dopo il calo dell'indice di gradimento del proprio programma. La performance valse a Finch l'Oscar al miglior attore protagonista nel 1977 (statuetta ottenuta battendo l\u2019accanita concorrenza di Robert de Niro in \"Taxi driver\", Giancarlo Giannini in \"Pasqualino settebellezze\", William Holden, sempre per \"Quinto potere\" e Sylvester Stallone in \"Rocky\"), premio che gli fu assegnato postumo, poich\u00e9 l'attore mor\u00ec improvvisamente per una crisi cardiaca il 14 gennaio dello stesso anno, poco dopo aver terminato le riprese del kolossal bellico \"I leoni della guerra\" (1977), nel quale ricopr\u00ec il ruolo di Yitzhak Rabin. Venne tumulato in un colombario all'Hollywood Forever Cemetery."}
{"id": "689351", "revid": "661526", "url": "https://it.wikipedia.org/wiki?curid=689351", "title": "Joanne Harris", "text": "Biografia.\nNata da madre francese e da padre inglese nel negozio di dolciumi dei nonni, \u00e8 cresciuta a cibo e folklore. La sua bisnonna era una strega e una guaritrice. Tutto ci\u00f2 \u00e8 stato un ingrediente essenziale per lo sviluppo dei suoi romanzi.\nHa studiato presso la scuola media di Wakefield e si \u00e8 laureata presso il St Catharine's College di Cambridge, in Lingue medievali e moderne. Dopo la laurea si \u00e8 dedicata all'insegnamento di lingua e letteratura francese.\nNel 1989 ha pubblicato il suo primo romanzo, \"Il seme del male\" (\"The Evil Seed\"), e nel 1999 \"Chocolat\", che l'ha resa famosa e che \u00e8 diventato un film della Miramax, diretto da Lasse Hallstr\u00f6m con Juliette Binoche e Johnny Depp. Nel 2007 pubblica \"Le scarpe rosse\", il seguito di Chocolat.\nIn collaborazione con Warde Fran ha anche realizzato un libro di ricette."}
{"id": "689360", "revid": "1851848", "url": "https://it.wikipedia.org/wiki?curid=689360", "title": "Edi Bivi", "text": "Caratteristiche tecniche.\nCentravanti mancino e fisicamente minuto, era considerato un abile rigorista.\nCarriera.\nGiocatore.\nClub.\nCresciuto nelle giovanili della , nel 1978 viene ceduto alla Mestrina, con cui disputa tre campionati di Serie C2 nei quali realizza globalmente 29 reti. Nell'estate 1981 viene acquistato dal , dove \u00e8 chiamato a sostituire Massimo Palanca ceduto al : esordisce nella massima serie sul campo dei partenopei, trasformando all'ultimo minuto il rigore del definitivo 1-1. Nella sua prima stagione nella massima serie realizza 12 reti (tra cui quella della vittoria a San Siro contro il ), ed \u00e8 il secondo miglior marcatore del campionato dietro Roberto Pruzzo; la formazione calabrese conclude la stagione al settimo posto e raggiunge la semifinale di Coppa Italia.\nNella stagione successiva rimane coinvolto nell'annata negativa del Catanzaro, che termina all'ultimo posto in classifica retrocedendo in Serie B, e le reti scendono a 3. Riconfermato per il campionato 1983-1984, segna 14 gol (uno in meno del capocannoniere Marco Pacione); la squadra finisce ancora all'ultimo posto e retrocede Serie C1.\nNel 1984 passa al , neopromosso in Serie B, per 4 miliardi di lire: affiancato da Alberto Bergossi nel ruolo di seconda punta, vince con 20 reti la classifica cannonieri grazie anche a 11 calci di rigore (su 12 tentativi) e contribuisce alla promozione in Serie A dei baresi. Nelle due successive stagioni (una nella massima serie e una in Serie B) lo spazio in prima squadra si riduce, anche a causa dell'acquisto dell'attaccante Paul Rideout, e realizza complessivamente 4 reti.\nIn scadenza di contratto con il Bari, nel 1987 si trasferisce alla in cambio di un indennizzo di 800 milioni di lire. Con gli alabardati segna 10 gol, e la squadra retrocede in Serie C, anche a causa di una penalizzazione di 5 punti; l'anno successivo passa alla Cremonese. Con i grigiorossi realizza 14 reti e ottiene la sua seconda promozione in Serie A, dopo lo spareggio vinto ai rigori contro la ; non viene riconfermato dalla societ\u00e0 nella massima serie, e viene ceduto al . Nella formazione brianzola mette a segno 14 reti, tra cui la doppietta che consente di battere il all'ultima giornata raggiungendo lo spareggio-salvezza contro il Messina, perso poi per 1-0 con conseguente retrocessione in Serie C.\nNell'estate 1990 passa al , dove rester\u00e0 quattro anni. Rivitalizzato da Giovanni Galeone, ottiene nella stagione 1991-1992 la sua terza promozione nella massima serie con 12 reti all'attivo, come attaccante centrale nel tridente con Rocco Pagano e Frederic Massara. Dopo un'ultima stagione nella massima serie finita con una retrocessione (campionato 1992-1993, concluso con 3 reti realizzate e l'ultimo posto in classifica), lascia il Pescara nel 1994 per concludere la carriera agonistica nelle serie inferiori, con Giorgione, Livorno, Ospitaletto, Ortona e Imolese.\nHa totalizzato complessivamente 93 presenze con 20 reti in Serie A e 274 presenze con 92 reti in B.\nNazionale.\nNella sua prima stagione al Catanzaro viene convocato da Azeglio Vicini nella Nazionale Under-21, nella quale disputa 3 partite. Alla vigilia del campionato del mondo 1982 fa parte del gruppo dei 40 \"azzurrabili\" selezionati da Enzo Bearzot; in fase di compilazione della lista definitiva, tuttavia, gli viene preferito Franco Selvaggi.\nAllenatore.\nStabilitosi definitivamente a Pescara, intraprende la carriera di allenatore guidando diverse formazioni dilettantistiche abruzzesi. Dopo l'esordio alla guida del Castelnuovo Vomano (retrocesso nel campionato di Eccellenza Abruzzo 2002-2003), nel maggio 2004 viene chiamato sulla panchina del , in Serie D, retrocedendo dopo i play-out persi contro il Monterotondo.\nNel gennaio 2007 \u00e8 subentrato alla guida dell'Hatria, squadra di Eccellenza abruzzese, con la quale ha ottenuto un quinto posto finale e poi raggiunto e perso la finale regionale dei play-off promozione contro il Notaresco. Nella stagione 2007-2008 ha allenato la Pro Vasto, squadra di Serie D, venendo esonerato dopo 6 giornate nelle quali aveva raccolto 6 punti.\nNella stagione 2011-2012 viene chiamato alla guida dell'Atletico Boville; anche in questo caso viene esonerato dopo poche giornate."}
{"id": "689361", "revid": "109711362", "url": "https://it.wikipedia.org/wiki?curid=689361", "title": "Alfeo (divinit\u00e0)", "text": "Alfeo \u00e8 nella mitologia greca uno dei numerosi figli del dio Oceano, personificazione del pi\u00f9 grande fiume del Peloponneso, che scorre nei pressi della citt\u00e0 di Olimpia in Grecia.\nIl mito.\nLa ninfa Aretusa, di cui Alfeo era innamorato, per sottrarsi al suo corteggiamento fugg\u00ec in Sicilia, dove, grazie ad Artemide, si trasform\u00f2 in fonte.\nIl dio, innamorato, al fine di ritornare da lei, preg\u00f2 Zeus di cambiare il corso del fiume di cui era padrone. Zeus impietosito da Alfeo gli permise di deviare il suo corso passando sotto le acque del mar Ionio per sfociare appunto nei pressi di Siracusa, nell'isola di Ortigia dove avrebbe incontrato di nuovo la ninfa Aretusa.\nLa deviazione del fiume Alfeo ricorre anche nella quinta delle dodici fatiche di Eracle, quella delle stalle di Augia.\nInterpretazione e realt\u00e0 storica.\nTale leggenda si riferisce alla caratteristica principale del fiume Alfeo di scorrere quasi interamente sottoterra."}
{"id": "689363", "revid": "1782831", "url": "https://it.wikipedia.org/wiki?curid=689363", "title": "Jason Robards", "text": "Ha vinto due volte il Premio Oscar nella categoria Miglior attore non protagonista, nel 1977 per \"Tutti gli uomini del presidente\" e nel 1978 per \"Giulia\".\nBiografia.\nJason Robards nacque a Chicago nel 1922, figlio dell'attore Jason Robards Sr. (1892-1963) e di Hope Maxine Glanville (1895-1992); i suoi genitori divorziarono quando lui aveva cinque anni. Comprimario e protagonista dall'aria rude, fu attivo a Broadway fin dal 1956, riscuotendo particolare successo nelle produzioni di Eugene O'Neill.\nEsord\u00ec sugli schermi in et\u00e0 matura, distinguendosi ne \"Il viaggio\" (1959) di Anatole Litvak, e fu a proprio agio nell'intensit\u00e0 solenne de \"Il lungo viaggio verso la notte\" (1962) di Sidney Lumet, tratto da una pi\u00e8ce di O'Neill. Arguto interprete di commedie come \"Tutti i mercoled\u00ec\" (1966) di Robert Ellis Miller, fu Al Capone ne \"Il massacro del giorno di San Valentino\" (1967) di Roger Corman e Doc Holliday nel western \"L'ora delle pistole\" (1967) di John Sturges.\nNei western crepuscolari di due grandi autori, Sergio Leone e Sam Peckinpah, diede le migliori interpretazioni in carriera, prima in \"C'era una volta il West\" (1968) nei panni di \"Cheyenne\", una singolare figura di fuorilegge romantico, spettatore disincantato del violento tramonto dell'epopea western (celebre la sequenza in cui muore sul ciglio della ferrovia in costruzione), e poi in quelli di \"Cable Hogue\" ne \"La ballata di Cable Hogue\" (1970), ove incarn\u00f2 egregiamente il pionierismo smitizzato e perdente sotto l'avanzare di una modernit\u00e0 cinica e disumanizzante.\nRaffinato in ruoli secondari, Robards conquist\u00f2 due Oscar consecutivi come miglior attore non protagonista, per \"Tutti gli uomini del presidente\" (1976) di Alan J. Pakula e \"Giulia\" (1977) di Fred Zinnemann, e ottenne una candidatura per \"Una volta ho incontrato un miliardario\" (1980) di Jonathan Demme. Jason Robards e Tom Hanks sono tra i pochi attori ad aver vinto due Premi Oscar consecutivamente; i due hanno lavorato insieme nel film \"Philadelphia\" (1993), per il quale Tom Hanks ha vinto proprio la prima statuetta. Inoltre, sia Robards che Hanks hanno interpretato il ruolo di Ben Bradlee, direttore del Washington Post, rispettivamente nei film \"Tutti gli uomini del presidente\" (1976) e \"The Post\" (2017).\nNel 1982 l'attore dovette lasciare il film \"Fitzcarraldo\" al 40% della produzione per una malattia che gli imped\u00ec di tornare sul set (il regista Werner Herzog dovette ricominciare daccapo con l'attore Klaus Kinski).\nDurante gli anni ottanta pass\u00f2 al film tv, tra biopic come \"La spiaggia dei giorni felici\" (1980) di Michael Tuchner, la fantascienza di denuncia con \"The Day After - Il giorno dopo\" (1983) di Nicholas Meyer e il dramma con \"Morte per passione\" (1991) di Larry Elikann. Torn\u00f2 ancora una volta al cinema in ruoli secondari, ma con dolorosa intensit\u00e0, in film tra cui vanno ricordati \"Philadelphia\" (1993) di Jonathan Demme e \"Magnolia\" (1999) di Paul Thomas Anderson.\nVita privata.\nNel 1948 si spos\u00f2 con Eleanor Pittman, da cui ebbe tre figli: Sarah Louise, David e Jason (divenuto attore). Jason e Eleanor divorziarono nel 1958. L'anno seguente, si rispos\u00f2 con Rachel Taylor; il matrimonio dur\u00f2 due anni, fino al 1961. Nello stesso anno, un mese dopo il divorzio dalla Taylor, Robards si rispos\u00f2 con Lauren Bacall, al secondo matrimonio dopo essere rimasta vedova di Humphrey Bogart; i due ebbero un figlio, Sam (anch'egli divenuto attore), e divorziarono nel 1969 a causa della dipendenza di Robards dall'alcool. Sei mesi dopo, nel 1970, Robards si rispos\u00f2 con la produttrice Lois O'Connor, da cui ebbe due figli: Shannon (montatrice) e Jake (attore); Robards e la O'Connor rimasero insieme fino alla morte di lui, avvenuta nel 2000 per un tumore ai polmoni.\nDoppiatori italiani.\nNelle versioni in italiano dei suoi film, Robards \u00e8 stato doppiato da: "}
{"id": "689364", "revid": "287204", "url": "https://it.wikipedia.org/wiki?curid=689364", "title": "Contea di Accomack", "text": "La contea di Accomack (in inglese Accomack County) \u00e8 una contea della Virginia, USA. Il capoluogo \u00e8 Accomac. La contea fu creata nel 1671.\nGeografia fisica.\nLa contea copre un'area totale di km\u00b2, \u00a0km\u00b2 di terre e 52\u00a0km\u00b2 di acqua.\nInsieme alla contea di Northampton non confina fisicamente con il resto dello Stato, ma \u00e8 posta nella penisola di Delmarva, confinando a nord con lo Stato del Maryland.\nSociet\u00e0.\nEvoluzione demografica.\nAl censimento del 2000 contava abitanti ( famiglie) e unit\u00e0 abitative (17 per km\u00b2). La componente etnica era per l'63.38% caucasici, 31.56% afroamericani, 5.38% ispanici, 0.33% nativi americani, 0.22% asiatici.\nIl 24.30% della popolazione era sotto i 18 anni, il 16.70% sopra i 65 anni.\nIl reddito procapite si attesta sui dollari. Il 18.00% della popolazione \u00e8 sotto la soglia di povert\u00e0."}
{"id": "689365", "revid": "29035", "url": "https://it.wikipedia.org/wiki?curid=689365", "title": "Assedio di Sebastopoli (1854)", "text": ""}
{"id": "689367", "revid": "1652635", "url": "https://it.wikipedia.org/wiki?curid=689367", "title": "Integrit\u00e0 dei dati", "text": "Con il termine integrit\u00e0 dei dati si intende, nell'ambito della sicurezza informatica e delle telecomunicazioni, la protezione dei dati e delle informazioni nei confronti delle modifiche del contenuto, accidentali (involontarie) oppure effettuate volontariamente da una terza parte, essendo compreso nell'alterazione anche il caso limite della generazione ex novo di dati ed informazioni.\nDescrizione.\nI dati e le informazioni possono essere sia scambiati tra un mittente ed uno o pi\u00f9 destinatari, sia memorizzati e/o archiviati su un generico supporto. L'integrit\u00e0 dei dati garantisce la qualit\u00e0 del supporto che li contiene (ad es. CD, DVD...) o di un software, ad esempio un database.\nInsito nel concetto di integrit\u00e0 vi \u00e8 la possibilit\u00e0 di verificare con assoluta certezza se un dato o una informazione siano rimasti integri, ossia inalterati nel loro contenuto, durante la loro trasmissione e/o la loro memorizzazione. In un sistema che garantisce l'integrit\u00e0, l'azione di una terza parte di modifica del contenuto delle informazioni scambiate tra mittente e destinatario, viene quindi rilevata.\nMaggiore sar\u00e0 l'integrit\u00e0 dei dati e consequenzialmente maggiore sar\u00e0 la possibilit\u00e0 di esatta lettura/scrittura degli stessi e quindi di prevenzione degli errori.\nCrittografia.\nL'integrit\u00e0 dei dati scambiati \u00e8 molto spesso associata all'autenticazione di questi nel senso che molti protocolli o meccanismi o algoritmi crittografici di tipo simmetrico o asimmetrico (es. MAC e firma digitale nei documenti digitali) sono in grado di assicurare entrambi i requisiti.\nReti.\nMolti protocolli di comunicazione all'interno dello stack protocollare di rete, assicurano il controllo sull'integrit\u00e0 dei dati scambiati in una comunicazione attraverso un opportuno campo checksum contenuto nell'intestazione (header) del pacchetto, ciascuno per ogni PDU del pacchetto stesso. Determinati errori di trasmissione possono essere poi recuperati tramite tecniche/sistemi di recupero di errore (codifica di canale con FEC). Altri protocolli di tipo crittografico come SSL/TLS assicurano il controllo dell'integrit\u00e0 dei dati attraverso meccanismi di tipo crittografico (es. funzioni hash)."}
{"id": "689370", "revid": "124807081", "url": "https://it.wikipedia.org/wiki?curid=689370", "title": "Monte Santo di Lussari", "text": "Il Monte Santo di Lussari (1.790 - detto anche \"Svete Vi\u0161arje\", \"Le sante alture\", in sloveno, \"Mont Sante di Lussari\" in friulano e \"Luschariberg\" in tedesco) \u00e8 una montagna delle Alpi Giulie, posta nel territorio del comune di Tarvisio (UD), a sud della frazione di Camporosso.\nDescrizione.\nIl monte fa parte della Catena J\u00f4f Fu\u00e2rt-Montasio: con i suoi 1.789 m s.l.m., non \u00e8 una delle maggiori cime delle Alpi Giulie, ma deve la sua fama principalmente al convento sorto nel XVI secolo in cima al monte, con le costruzioni attorno al santuario realizzate in tipico stile carinziano in linea con quelle diffuse nella sottostante Val Canale. Considerato il \"balcone delle Alpi Giulie\", dalla sua sommit\u00e0 si gode un ampio panorama sulla conca del tarvisiano e sulle alture circostanti, quali le Caravanche a nord, i gruppi del Mangart ad est e del J\u00f4f di Montasio a sud e dalla cima dipartono diversi sentieri, il pi\u00f9 noto dei quali \u00e8 quello che porta alla vicina \"Cima del Cacciatore\" a 2.071\u00a0m s.l.m.. \nSantuario.\nLa prima cappella, della quale non rimane pi\u00f9 traccia, venne costruita nel 1360 nel luogo ove secondo la tradizione venne ritrovata una statuetta della Madonna col Bambino. L'attuale chiesa risale invece al 1500 ed al 1600. Nel corso dei secoli ha subito alcuni danneggiamenti: nel 1807 venne colpita da un fulmine e nel 1915 venne bombardata, ma venne sempre ricostruita. Nell'anno 2000, in occasione del Giubileo, la chiesa \u00e8 stata completamente ristrutturata e rinnovata. La chiesa \u00e8 chiamata anche \u201cdei tre popoli\u201d, in quanto \u00e8 luogo di pellegrinaggio per le genti di tutte e tre le stirpi linguistiche confinanti: quella germanica (col tedesco), quella romanza (con friulano e italiano) e quella slava (con lo sloveno).\nStazione sciistica.\nIl Lussari \u00e8 anche una stazione sciistica, raggiungibile con la telecabina che porta gli sciatori, da dicembre ad aprile, a cimentarsi sulle svariate piste da sci che sorgono sui fianchi del monte quali la Di Prampero (con una lunghezza di 3.920\u00a0m ed un dislivello di 940\u00a0m) e la Alpe Limerza. Questa pista, oltre che essere stata teatro di numerose gare di sci valevoli per la Coppa Europa, ha ospitato la Coppa del Mondo di sci alpino femminile nel 2007, nel 2009, e il 5 e 6 marzo 2011.\nTelecabina.\nDalla frazione di Camporosso, ad 805\u00a0m s.l.m. parte una moderna telecabina che, con una lunghezza di 3.070\u00a0m ed una portata di 1.880 persone/ora, porta in poco pi\u00f9 di 15 minuti a quota 1.760, ai piedi del borgo abitato ed all'inizio delle piste da sci."}
{"id": "689372", "revid": "125171643", "url": "https://it.wikipedia.org/wiki?curid=689372", "title": "Beatrice Straight", "text": "Ha vinto un Premio Oscar (nella categoria miglior attrice non protagonista) nel 1977 per il film \"Quinto potere\" (1976) e un Tony Award (nella categoria miglior attrice protagonista in uno spettacolo teatrale) nel 1953 per \"La seduzione del male\" (1952).\nBiografia.\nFiglia del facoltoso banchiere Willard Dickerman Straight e di Dorothy Payne Whitney, un'ereditiera e attivista politica, frequent\u00f2 le migliori scuole e studi\u00f2 recitazione sotto la tutela di Michael Cechov, nipote di Anton Cechov e membro del prestigioso Teatro d'arte di Mosca, dove la stessa Straight insegner\u00e0 pi\u00f9 tardi.\nCarriera.\nNella sua lunga carriera ebbe solo piccoli ruoli per il cinema, preferendo di gran lunga le produzioni teatrali. Ebbe il suo primo grande successo sui palcoscenici di Broadway con \"Bitter Oleander\" nel 1935; successivamente, nel 1953, vinse un Tony Award per l'interpretazione di Elizabeth Proctor in \"La seduzione del male\" (\"The Crucible\").\n\u00c8 anche conosciuta dal pubblico per il ruolo della dottoressa Lesh in \"Poltergeist - Demoniache presenze\" (1982) e per altri lavori teatrali.\nL'Oscar.\nLa Straight vinse il Premio Oscar alla miglior attrice non protagonista per la sua interpretazione in \"Quinto potere\" (1976) di Sidney Lumet, la pi\u00f9 breve interpretazione di tutti i tempi ad esser stata premiata con l'Oscar: circa 170 parole in 5 minuti e 4 secondi, su un totale di 121 minuti di pellicola. L'Academy di Hollywood premi\u00f2, in particolare, la scelta originale e commovente della Straight, che al proprio personaggio (Louise Schumacher) fece fare un sorriso di comprensione quasi impercettibile, come a voler consolare il marito che la stava abbandonando. .\nVita privata.\nLa Straight spos\u00f2 in prime nozze il francese Louis Dolivet, un attivista di sinistra che divenne l'editore della rivista \"United Nations World\" e successivamente produttore cinematografico. I due divorziarono nel 1949 e lei spos\u00f2 subito dopo Peter Cookson, un attore/produttore di Broadway, che aveva conosciuto recitando con lui a teatro in \"L'ereditiera\" (\"The Heiress\"). Dal secondo matrimonio nacquero due figli.\nSofferente della malattia di Alzheimer, l'attrice mor\u00ec all'et\u00e0 di 87 anni di polmonite (malattia della quale era morto anche il padre)."}
{"id": "689376", "revid": "1305772", "url": "https://it.wikipedia.org/wiki?curid=689376", "title": "SS3", "text": ""}
{"id": "689377", "revid": "729019", "url": "https://it.wikipedia.org/wiki?curid=689377", "title": "Assedio di Sebastopoli (1854-1855)", "text": "L'assedio di Sebastopoli, protrattosi dal settembre del 1854 al settembre del 1855, fu l'episodio pi\u00f9 importante della guerra di Crimea.\nIncapaci di accerchiare l'intera roccaforte russa, gli alleati (Gran Bretagna, Francia, Impero ottomano e Regno di Sardegna) concentrarono le loro forze a sud. Dovettero respingere attacchi simultanei dell'armata di Crimea e della guarnigione (battaglie di Balaklava e Inkerman).\nNel giugno 1855 i britannici attaccarono il settore di Redan e subirono gravi perdite senza risultati importanti. L'8 settembre i francesi riuscirono ad impossessarsi della posizione fortificata di Malakoff, grazie ad un assalto perfettamente coordinato. La fortezza divenne allora non pi\u00f9 difendibile e i russi la evacuarono dopo aver distrutto le fortificazioni. A tale assedio (che ai russi cost\u00f2 4000 morti e ben 16000 tra feriti e prigionieri) partecip\u00f2 anche Lev Nikolaevi\u010d Tolstoj in qualit\u00e0 di ufficiale d'artiglieria.\nDescrizione.\nNel settembre del 1854 le truppe alleate francesi, ottomane e inglesi sbarcarono in Crimea e assediarono la citt\u00e0 di Sebastopoli, sede principale della flotta del Mar Nero. All'inizio dell'ottobre di quell'anno, i genieri francesi e inglesi posero la loro base a Balaklava iniziando a programmare le linee di assedio di Sebastopoli da sud scavando trincee ove porre batterie d'artiglieria. Con l'esercito russo al suo comando, il principe Menshikov lasci\u00f2 la difesa di Sebastopoli agli ammiragli Vladimir Kornilov e Pavel Nakhimov, assistiti dal capo dei genieri di Menshikov, il tenente colonnello Eduard Totleben. Le forze militari disponibili a difendere la citt\u00e0 erano costituite da 4.500 membri della milizia oltre a 2.700 cannonieri, 4.400 marinai, 18.500 soldati di marina e 5.000 lavoratori, per un totale di 35.000 uomini.\nI russi dapprima iniziarono a spostare le loro navi di modo da proteggere il porto di Sebastopoli per poi usare i cannoni navali e l'artiglieria extra contro le navi nemiche. Tra le navi coinvolte in queste operazioni ricordiamo la \"Granduca Costantino\", la \"Citt\u00e0 di Parigi\" (entrambe con 120 cannoni di linea), la \"Coraggio\", la \"Zarina Maria\", la \"Chesme\", la \"Yagondeid\" (84 cannoni), la \"Kavarna\" (60 cannoni), la \"Konlephy\" (54 cannoni), oltre alla fregata a vapore \"Vladimir\", e le navi \"Thunderer\", \"Bessarabia\", \"Danubio\", \"Odessa\", \"Elbrose\" e \"Krein\". Il 17 ottobre 1854 iniziarono i primi scontri di artiglieria. L'artiglieria russa dapprima distrusse un magazzino francese compromettendo seriamente l'artiglieria nemica. Gli inglesi risposero a questo punto in maniera decisa distruggendo il deposito di munizioni russo a Malakoff, uccidendo l'ammiraglio Kornilov e sfiancando notevolmente le difese russe della citt\u00e0.\nL'assedio, anche a livello navale, fu lungo anche a causa della grande presenza di navi russe che, durante la notte, venivano abilmente riparate dai marinai dello zar cos\u00ec da presentarsi il mattino seguente in perfetta forma. Durante l'ottobre ed il novembre del 1854, le battaglie di Balaclava e Inkerman ebbero luogo nella stessa area degli scontri di Sebastopoli. Balaclava port\u00f2 ai russi un leggero sospiro di sollievo, troncato subito dalla difesa di Inkerman che mise in luce la difficolt\u00e0 di difendere Sebastopoli ulteriormente. Mentre Totleben estendeva le fortificazioni attorno all'area del fiume Redan, ove si trovavano i bastioni di Malakoff, il capo dei genieri inglesi John Burgoyne pensava ad un modo per prendere possesso della collina di Malakoff che cap\u00ec essere posizione chiave per la presa di Sebastopoli.\nIl periodo invernale venne sfruttato dagli alleati per costruire nuove vie di comunicazioni che potessero favorirli negli scontri come ad esempio la costruzione della Grand Crimean Central Railway costruita e progettata da Thomas Brassey e Samuel Peto, che venne appunto utilizzata per portare supporti velocemente da Balaclava sin sulla linea degli scontri a Sebastopoli. A partire dall'8 aprile 1855 (Sabato santo), gli alleati ripresero i bombardamenti delle posizioni nemiche uccidendo il 10 luglio l'ammiraglio russo Nakhimov.\nIl 5 settembre gli alleati iniziarono il loro sesto pesante bombardamento alla fortezza. 307 cannoni spararono circa 15.000 colpi e i russi perdettero dai 2.000 ai 3.000 uomini al giorno. L'8 settembre 60.000 uomini degli alleati iniziarono il loro ultimo assalto e i francesi, guidati dal generale de Mac-Mahon diedero inizio alla Battaglia di Malakoff prendendo possesso delle posizioni nemiche in breve tempo. La mattina del 9 settembre le forze russe abbandonarono Sebastopoli."}
{"id": "689381", "revid": "125628730", "url": "https://it.wikipedia.org/wiki?curid=689381", "title": "Richard Dreyfuss", "text": "Biografia.\nAttore sensibile e dotato di una grande carica ironica, Dreyfuss ha avuto una carriera segnata da problemi di natura fisica e psicologica. Di famiglia ebrea, ottenne uno dei suoi primi ruoli nel film \"Il laureato\" (1967), dove interpret\u00f2 uno studente che vive nello stesso complesso di Dustin Hoffman e che chiama la polizia per le urla sentite nella camera di Hoffman.\nLanciato nel 1973 da \"American Graffiti\" di George Lucas, si afferm\u00f2 con \"Lo squalo\" (1975) e \"Incontri ravvicinati del terzo tipo\" (1977) di Steven Spielberg. Dopo aver vinto l'Oscar come miglior attore protagonista e il David di Donatello per il miglior attore straniero per il film \"Goodbye amore mio!\" (1977), diretto da Herbert Ross, Dreyfuss nel 1978 inizi\u00f2 ad avere problemi di cocaina, culminati con l'arresto avvenuto nel 1982, dopo un incidente automobilistico causato da un malore dell'attore alla guida. \nDopo un periodo di riabilitazione, e una lunga pausa professionale, \u00e8 tornato alla ribalta ino alcune briose commedie come \"Su e gi\u00f9 per Beverly Hills\" (1986) di Paul Mazursky, \"Tin Men - 2 imbroglioni con signora\" (1986) di Barry Levinson, \"Sorveglianza... speciale\" (1987) di John Badham, seguite dal drammatico \"Pazza\" (1987) di Martin Ritt, \"Always - Per sempre\" (1990) di Steven Spielberg, \"Rosencrantz e Guildenstern sono morti\" (1990) di Tom Stoppard, \"Cartoline dall'inferno\" (1991) di Mike Nichols, \"Occhio al testimone\" e \"Proibito amare\" entrambi del 1993, \"Rosso d'autunno\" del 1994, \"Goodbye Mr. Holland\" (1995), per il quale ha ricevuto la seconda candidatura all'Oscar al miglior attore, \"Il tempo dei cani pazzi\" (1996) e \"Poseidon\" (2006). Nel 1989 ha partecipato al video del singolo \"Liberian Girl\" di Michael Jackson.\nVita privata.\n\u00c8 stato sposato tre volte: con l'attrice Jeramie Rain dal 1983 al 1992; dal 1999 al 2005 con Janelle Lacey e dal 2006 con Svetlana Erokhin. Dalla prima moglie ha avuto tre figli: Emily (1983), Ben (1986) e Harry (1990).\nDoppiatori italiani.\nNelle versioni in italiano dei suoi film, Dreyfuss \u00e8 stato doppiato da:\nDa doppiatore \u00e8 sostituito da:"}
{"id": "689384", "revid": "1543377", "url": "https://it.wikipedia.org/wiki?curid=689384", "title": "Venere (astronomia)", "text": "Venere \u00e8 il secondo pianeta del sistema solare in ordine di distanza dal Sole con un'orbita quasi circolare che lo porta a compiere una rivoluzione in 225 giorni terrestri. Prende il nome dalla dea romana dell'amore e della bellezza e il suo simbolo astronomico \u00e8 la rappresentazione stilizzata della mano di Venere che sorregge uno specchio (; Unicode: \u2640).\nCon una magnitudine massima di \u22124,6, \u00e8 l'oggetto naturale pi\u00f9 luminoso nel cielo notturno dopo la Luna e per questo motivo \u00e8 conosciuto fin dall'antichit\u00e0. Venere \u00e8 visibile soltanto poco dopo il tramonto e poco prima dell'alba e per questa ragione \u00e8 spesso stato chiamato dagli antichi Greci (e poi dai Romani) stella della sera o stella del mattino. La scoperta che si tratta dello stesso oggetto sarebbe stata introdotta in occidente da Pitagora, ma sarebbe dovuta agli astronomi della Mesopotamia. Infatti nella Tavoletta di Venere di Ammi-Saduqa sono riportate osservazioni risalenti al 1550 a.C. o antecedenti, in cui non si fa distinzione fra l'astro del mattino e quello della sera.\nClassificato come un pianeta terrestre, a volte \u00e8 definito il \"pianeta gemello\" della Terra, cui \u00e8 molto simile per dimensioni e massa. Tuttavia per altri aspetti \u00e8 piuttosto differente dal nostro pianeta. L'atmosfera di Venere \u00e8 costituita principalmente da anidride carbonica ed \u00e8 molto pi\u00f9 densa dell'atmosfera terrestre, con una pressione al livello del suolo pari a . La densit\u00e0 e la composizione dell'atmosfera creano un impressionante effetto serra che rende Venere il pianeta pi\u00f9 caldo del sistema solare.\nVenere \u00e8 avvolto da uno spesso strato di nubi altamente riflettenti, composte principalmente di acido solforico, che impediscono la visione nello spettro visibile della superficie dallo spazio. Il pianeta non \u00e8 dotato di satelliti o anelli e ha un campo magnetico pi\u00f9 debole di quello terrestre.\nOsservazione.\nPoich\u00e9 si tratta di un pianeta interno, ovvero con un'orbita pi\u00f9 vicina al Sole di quella della Terra, pu\u00f2 essere visto di solito soltanto per poche ore e nelle vicinanze del Sole stesso: durante il giorno la luminosit\u00e0 solare lo rende difficilmente visibile. Invece \u00e8 molto brillante subito dopo il tramonto sull'orizzonte a ovest oppure poco prima dell'alba verso est, compatibilmente con la sua posizione. Ha l'aspetto di una stella lucentissima di colore giallo-biancastro, di gran lunga pi\u00f9 brillante di qualsiasi altra stella nel firmamento. L'osservazione al telescopio \u00e8 migliore quando non \u00e8 completamente immerso nell'oscurit\u00e0, ma piuttosto nelle luci del crepuscolo o in pieno giorno, in quanto il contrasto col cielo \u00e8 minore e consente una migliore percezione dei deboli dettagli e delle ombreggiature dell'atmosfera; inoltre il pianeta in questi casi \u00e8 pi\u00f9 alto sull'orizzonte e la stabilit\u00e0 dell'immagine \u00e8 migliore, in quanto meno disturbata dal riverbero dell'atmosfera terrestre. Particolarmente utile nell'osservazione telescopica di Venere \u00e8 l'uso di filtri colorati per selezionare la luce a diverse lunghezze d'onda o di filtri neutri e polarizzatori per ottimizzare la quantit\u00e0 di luce nelle osservazioni crepuscolari, permettendo di evidenziare maggiormente le tenui caratteristiche dell'atmosfera venusiana.\nEssendo l'orbita del pianeta interna a quella della Terra, lo si vede muoversi alternativamente a est e a ovest del Sole. La sua elongazione (distanza angolare tra un pianeta e il Sole) pu\u00f2 arrivare fino a 47\u00b0, variando tra due valori massimi a ovest e a est. Le variazioni della sua elongazione massima sono dovute pi\u00f9 alla variazione della distanza tra Terra e Sole che alla forma dell'orbita di Venere e quando l'elongazione \u00e8 ampia Venere pu\u00f2 restare visibile per diverse ore. Periodicamente passa davanti o dietro al Sole entrando quindi in congiunzione: quando il passaggio avviene dietro si ha una congiunzione superiore, mentre quando avviene davanti si ha una congiunzione inferiore e la faccia illuminata del pianeta non \u00e8 visibile dalla Terra in nessun momento del giorno. Il diametro angolare di Venere durante una congiunzione inferiore \u00e8 di circa 66 secondi d'arco.\nL'eclittica sull'orizzonte \u00e8 un fattore molto importante per la visibilit\u00e0 di Venere. Nell'emisfero boreale l'inclinazione \u00e8 massima dopo il tramonto nel periodo dell'equinozio di primavera oppure prima dell'alba nel periodo dell'equinozio d'autunno. \u00c8 importante anche l'angolo formato dalla sua orbita e l'eclittica: infatti Venere pu\u00f2 avvicinarsi alla Terra fino a 40 milioni di chilometri e raggiungere un'inclinazione di circa 8\u00b0 sull'eclittica con un forte effetto sulla sua visibilit\u00e0.\nA parte il Sole, la Luna e con difficolt\u00e0 Giove, Venere \u00e8 l'unico corpo celeste che \u00e8 visibile a occhio nudo anche di giorno, sia pure a condizione che la sua elongazione dal Sole non sia troppo piccola e che il cielo sia abbastanza terso.\nFasi.\nSimilmente alla Luna, la porzione di superficie visibile dalla Terra non risulta completamente illuminata e la variazione di illuminazione nel corso dell'orbita genera delle fasi. Al variare delle fasi varia anche il diametro apparente e la luminosit\u00e0 percepita da un osservatore sulla Terra. La fase piena, durante la quale la faccia del pianeta rivolta verso la Terra \u00e8 completamente illuminata, si verifica quando Venere si trova in congiunzione superiore col Sole e non \u00e8 osservabile dal nostro pianeta. Alla congiunzione inferiore corrisponde il massimo valore del diametro apparente di Venere, pari a 66 secondi d'arco, e la sua fase nuova, con la faccia del pianeta rivolta verso la Terra quasi completamente in ombra.\nPentagramma.\nIl percorso effettuato da Venere e osservato dalla Terra ha una forma molto particolare dovuta alla risonanza orbitale di circa 13:8. Sotto questa risonanza il percorso descrive una figura simile a un pentagramma in funzione di direzione e distanza, pentagramma che si ripete ogni 8 anni, ovvero 13 orbite complete di Venere: il rapporto 8/13 \u00e8 approssimativamente 0,6154 mentre il periodo di rivoluzione di venere \u00e8 0,6152 anni, da qui la risonanza. Questa leggera differenza fa s\u00ec che dopo 8 anni il pentagramma successivo sia ruotato rispetto al precedente di 2,55\u00b0.\nStoria delle osservazioni.\nConosciuto probabilmente gi\u00e0 nella preistoria, Venere fu osservato poi da tutte le culture antiche come quella dei babilonesi che lo chiamarono I\u0161tar, in onore della dea dell'amore, dell'erotismo e della guerra. Egizi, Greci, Maya e Romani distinguevano invece le apparizioni mattutine e serali in due corpi distinti, chiamandolo stella del mattino o stella della sera: Lucifero quando appariva prima dell'alba e Vespero quando appariva a ovest al calar del Sole. Per via del suo splendore in molte culture, tra cui quella Maya, Venere rappresentava due divinit\u00e0 gemelle, in cui venivano rispettivamente identificati Quetzalcoatl nella Stella del Mattino e Xolotl nella Stella della Sera. Era inoltre l'astro pi\u00f9 studiato nei suoi movimenti in cielo. Per gli Inca rappresentava \"Chasca\", dea dell'aurora dai lunghi capelli ricci, considerata il paggio del Sole poich\u00e9 non si discostava mai troppo da esso.\nFu Galileo Galilei il primo a studiare Venere, osservandolo con il suo cannocchiale. Egli riusc\u00ec ad osservare le fasi e not\u00f2 che queste erano simili a quelle della Luna, dimostrando la correttezza della teoria eliocentrica predetta qualche decennio prima dall'astronomo polacco Niccol\u00f2 Copernico che sosteneva che Venere era posto tra la Terra e il Sole e ruotava attorno a quest'ultimo. A maggior sostegno della teoria c'era anche l'osservazione di Galileo della variazione del diametro angolare di Venere durante le sue diverse fasi a seconda della sua distanza dalla Terra. Tuttavia, come usavano al tempo molti dotti quando ancora non erano completamente sicuri delle loro scoperte, Galileo invi\u00f2 a Giuliano de' Medici a Praga l'11 Dicembre 1610 che lo comunic\u00f2 subito a Keplero, l'anagramma in latino \"Haec immatura a me frustra leguntur oy\" (\"Queste cose premature sono da me dette invano\") che si risolveva in seguito come: \"Mater Amorum aemulatur Cinthyae figuras\" ovvero \"La madre degli amori (Venere) imita le forme di Cinzia (la Luna)\". \nNel 1677 Edmond Halley sugger\u00ec di misurare la distanza Terra-Sole con osservazioni da diversi luoghi della Terra, in particolare in occasione dei transiti di Venere. Successive spedizioni in vari luoghi del mondo permisero di misurare la parallasse del Sole in 8,85 secondi d'arco. I transiti storici di Venere furono particolarmente importanti al riguardo; inoltre il transito del 1761 permise all'astronomo russo Michail Lomonosov di ipotizzare la presenza di un'atmosfera su Venere.\nLo spesso strato di nubi e l'alta luminosit\u00e0 del pianeta hanno costituito un serio ostacolo nell'individuazione del periodo di rotazione del pianeta. Cassini e Francesco Bianchini osservarono Venere e mentre il primo ipotizz\u00f2 un periodo di 24 ore, Bianchini teorizz\u00f2 un periodo di 24 giorni. Tuttavia William Herschel si accorse che il pianeta era ricoperto da uno spesso strato di nubi e che il periodo di rotazione non poteva dunque essere determinato con sicurezza. Cos\u00ec rimase un enigma anche se nel XVIII secolo molti astronomi pensavano che esso fosse di 24 ore, assumendo corrette le osservazioni di Cassini. Giovanni Schiaparelli fu il primo a sollevare nuove obiezioni a questa ipotesi ipotizzando che, come Mercurio, anche Venere fosse in rotazione sincrona, \"bloccato\" dal Sole. Schiaparelli infatti concluse i suoi studi l'11 agosto 1878 scrivendo: \"Addio bella Afrodite, ormai la tua rotazione non sar\u00e0 pi\u00f9 un segreto\".\nNel 1932, W. Adams e T. Dunham mediante osservazioni spettroscopiche nell'infrarosso scoprirono linee di assorbimento del carbonio che permisero di ipotizzare che l'anidride carbonica fosse predominante nell'atmosfera venusiana.\nNel 1961, durante una congiunzione, il periodo di rotazione di Venere fu misurato con il radiotelescopio di Goldstone, in California, anche se fu confermato definitivamente il suo moto retrogrado solo nel 1964. Intanto nel 1962 il Mariner 2 aveva raggiunto con successo il pianeta, inviando i primi dati su temperatura superficiale e composizione atmosferica.\nTransiti.\nUn transito di Venere \u00e8 un evento molto raro e avviene quando il pianeta si interpone fra la Terra e il Sole, oscurandone una piccola parte del disco. Solo gli ultimi due transiti, quelli del 2004 e del 2012, sono avvenuti successivamente all'acquisizione di conoscenze sul pianeta grazie all'esplorazione \"in loco\" con sonde spaziali e sono stati osservati con strumenti scientifici moderni. Nella storia dell'astronomia moderna e contemporanea i transiti di Venere sono considerati molto importanti sotto diversi punti di vista, tra cui quello della esatta misurazione dell'unit\u00e0 astronomica, la distanza tra la Terra e il Sole. I transiti avvengono a coppie, con un intervallo di otto anni tra i transiti di ciascuna coppia e intervalli di 121,5 e 105,5 anni tra coppie successive.\nC'\u00e8 qualche menzione di transiti di Venere sul Sole in epoche antiche, come quella dello scienziato persiano Avicenna che riporta di aver osservato Venere nel 1032 come una macchia che passava sopra il Sole, concludendo che il pianeta fosse pi\u00f9 vicino al Sole di quanto lo sia la Terra. Anche l'astronomo arabo Ibn Bajja menzion\u00f2 transiti di Mercurio e Venere sul Sole nel XII secolo; tuttavia studi storici di Bernard R. Goldstein e altri nel XX secolo escludono che questi transiti possano essere stati effettivamente osservati ad occhio nudo, concludendo che i due astronomi molto probabilmente osservarono delle macchie solari.\nLa prima previsione di un transito di Venere fu di Keplero nel 1631, anche se nessuno all'epoca riusc\u00ec ad osservarlo perch\u00e9 non visibile dall'Europa. Keplero non aveva previsto il transito che avvenne 8 anni dopo, cosa che fece il giovane astronomo britannico Jeremiah Horrocks, che nel 1639 osserv\u00f2 per primo un transito di Venere davanti al Sole. Da Horrocks in poi sono stati osservati solo altri sei transiti nel corso della storia, tra cui quello del 1761 che permise la scoperta dell'esistenza di un'atmosfera su Venere.\nIn quegli anni per\u00f2 lo studio dei transiti era volto alla stima della distanza Terra-Sole, su suggerimento di Halley che agli inizi del XVIII secolo aveva rivolto un appello agli astronomi pi\u00f9 giovani dell'epoca, astronomi che avrebbero potuto essere ancora in vita in occasione dei successivi transiti del 1761 e del 1769. Molti astronomi di diverse nazionalit\u00e0 raggiunsero le localit\u00e0, sparse per il mondo e a volte difficili da raggiungere, da dove sarebbero stati visibili i transiti previsti. Particolarmente sfortunato fu l'astronomo francese Guillaume Le Gentil, che dopo aver perso il transito del 1761 osservabile dall'India perch\u00e9 a bordo di una nave in movimento, perse anche quello di otto anni dopo perch\u00e9 quel giorno il cielo si rannuvol\u00f2. Tornato in Francia ebbe anche la brutta sorpresa di trovarvi la moglie risposata mentre lui era stato dato per morto dalle autorit\u00e0. Il famoso navigatore britannico James Cook intraprese nel 1768 il suo primo viaggio diretto a Tahiti perch\u00e9 incaricato dalla Royal Society di studiare un transito di Venere. Nel 1771 J\u00e9r\u00f4me Lalande, un altro astronomo francese, utilizzando i dati dei transiti precedenti stim\u00f2 in 153 milioni di chilometri la distanza della Terra dal Sole, distanza poi corretta nel secolo successivo da Simon Newcomb in 149,67 milioni di km grazie alle osservazioni dei transiti del 1874 e del 1882.\nI transiti di Venere in epoca contemporanea destano un nuovo interesse perch\u00e9 costituiscono un valido elemento di confronto per i metodi di individuazione di pianeti extrasolari.\nMissioni spaziali.\nLa storia delle esplorazioni spaziali verso Venere nasce nel 1961 con la missione sovietica Venera 1 che effettu\u00f2 il \"fly-by\" del pianeta senza per\u00f2 riuscire a trasmettere alcun dato. Il programma Venera continu\u00f2 fino al 1983 con 16 missioni di successo.\n\u00c8 oggi noto che Venere possieda una superficie rovente su cui insiste un'atmosfera corrosiva con un'altissima pressione, ma in passato questi dati erano sconosciuti e ci\u00f2 lasci\u00f2 campo aperto a qualsiasi ipotesi. Carl Sagan teorizz\u00f2 che Venere fosse coperta da un oceano non di acqua, ma di idrocarburi. Altri studiosi ritenevano che il pianeta fosse ricoperto da paludi mentre altri ancora ipotizzavano un mondo desertico. Gli scienziati sovietici delle missioni Venera erano cos\u00ec propensi ad aspettarsi un oceano che sulla sonda Venera 4, lanciata nel 1967, installarono un morsetto fatto di zucchero bianco raffinato che a contatto con l'acqua (o un altro fluido dotato della giusta composizione e temperatura) si sarebbe sciolto facendo scattare l'antenna che con questo stratagemma si sarebbe salvata dall'affondamento della sonda. Su Venere la sonda Venera 4 non solo non trov\u00f2 un oceano, ma non raggiunse neppure la superficie. Smise infatti di trasmettere quando la pressione atmosferica super\u00f2 le 15 atmosfere, soltanto una frazione delle 93 atmosfere presenti sulla superficie del pianeta.\nComunque si trattava di un risultato straordinario: per la prima volta un veicolo costruito dall'uomo aveva comunicato dati relativi all'analisi delle condizioni di un ambiente extraterrestre. I sovietici studiarono quindi una sonda pi\u00f9 resistente. Il gruppo di Anatolij Perminov ipotizz\u00f2 dapprima che la sonda dovesse resistere a una pressione di 60 atmosfere, quindi di 100 e infine di 150 atmosfere. Per tre anni il gruppo di Perminov test\u00f2 le sonde in condizioni estreme e, per simulare l'atmosfera di Venere, costru\u00ec la pi\u00f9 grande pentola di Papin del mondo, una pentola a pressione gigantesca in cui le sonde venivano immesse finch\u00e9 non si schiacciavano o fondevano.\nVenera 7 fu costruita per sopportare una pressione di 180 atmosfere e lanciata il 17 agosto 1970; il 15 dicembre dello stesso anno trasmise il segnale tanto atteso. La prima sonda costruita dall'uomo era atterrata su un altro pianeta e aveva comunicato con la Terra. Nel 1975 i sovietici inviarono le sonde gemelle Venera 9 e 10 equipaggiate con un disco frenante per la discesa nell'atmosfera e di ammortizzatori per l'atterraggio. Le sonde trasmisero immagini in bianco e nero della superficie di Venere mentre le sonde Venera 13 e 14 rimandarono le prime immagini a colori di quel mondo.\nLa NASA inizi\u00f2 il suo programma di esplorazione spaziale verso Venere nel 1962 con il programma Mariner: tre sonde riuscirono con successo ad effettuare un \"fly-by\" del pianeta e trasmettere i dati alla Terra. Nel 1978 nell'ambito del progetto Pioneer Venus per lo studio dell'atmosfera venusiana gli statunitensi lanciarono diverse sonde separate verso Venere. Negli anni ottanta i sovietici proseguirono invece con le sonde Venera: le Venera 15 e 16 lanciate nel 1983 e dotate di Radar ad apertura sintetica mapparono l'emisfero nord del pianeta rimanendo in orbita attorno ad esso. Nel 1985 i sovietici lanciarono anche le sonde Vega 1 e 2 che rilasciarono moduli sulla superficie prima di andare verso l'incontro con la cometa di Halley, l'altro oggetto di studi di quelle missioni. Vega 2 atterr\u00f2 nella regione Aphrodite raccogliendo un campione di roccia contenente anortosite - troctolite, materiale raro sulla Terra, ma presente negli altopiani lunari.\nNel 1989 la NASA, utilizzando lo Space Shuttle, lanci\u00f2 verso Venere la Sonda Magellano, dotata di un radar che permise una mappa quasi completa del pianeta con una risoluzione nettamente migliore di quella delle precedenti missioni, lavorando per ben 4 anni prima della caduta e della conseguente distruzione nell'atmosfera venusiana, anche se qualche frammento potrebbe essere arrivato sulla superficie.\nNegli ultimi decenni, per risparmiare combustibile, Venere \u00e8 stato spesso usato come fionda gravitazionale per missioni dirette verso altri pianeti del sistema solare. Fu il caso della sonda Galileo, diretta verso Giove e le sue lune, e la missione Cassini-Huygens, diretta all'esplorazione del sistema di Saturno, che effettu\u00f2 due \"fly-by\" con Venere tra il 1998 e il 1999 prima di dirigersi verso le regioni esterne del sistema solare. Nel 2004 il pianeta venne usato due volte come fionda gravitazionale dalla sonda MESSENGER per dirigersi all'interno del sistema solare verso Mercurio.\nVenus Express, lanciata nel 2006, ha eseguito una mappatura completa della superficie e sebbene fosse inizialmente prevista una durata della missione di due anni, essa \u00e8 stata estesa fino al dicembre del 2014. In otto anni la sonda ha fornito prove dell'esistenza passata di oceani, evidenze di fulmini nell'atmosfera e ha individuato un gigantesco doppio vortice polare al polo sud. Inoltre ha individuato la presenza del gruppo ossidrilico nell'atmosfera e di un sottile strato di ozono.\nNel 2010 l'agenzia spaziale giapponese dimostr\u00f2 la fattibilit\u00e0 di raggiungere Venere dalla Terra usando solo una vela solare come sistema di propulsione: a giugno lanci\u00f2 la sonda IKAROS che raggiunse Venere in sei mesi. La sonda non trasportava nessuno strumento scientifico per l'osservazione del pianeta.\nIl 26 novembre del 2013 la NASA ha lanciato il Venus Spectral Rocket Experiment (VeSpR), un telescopio suborbitale per lo studio dell'atmosfera di Venere nell'ultravioletto, osservazione non possibile dalla superficie della Terra in quanto l'atmosfera terrestre assorbe la maggior parte dei raggi UV, con lo scopo di individuare la quantit\u00e0 di atomi di idrogeno e deuterio rimasti nell'atmosfera venusiana.\nMissioni attuali e future.\nPlanet-C, o Venus Climate Orbiter, \u00e8 una sonda giapponese che, seguendo la tradizione nipponica, \u00e8 stata ribattezzata dopo il lancio col nome di \"Akatsuki\" ed \u00e8 stata lanciata il 20 maggio 2010 dal centro spaziale di Tanegashima. Sarebbe dovuta entrare in orbita attorno a Venere nel dicembre del 2010 con lo scopo di studiare la dinamica dell'atmosfera venusiana, ma a causa di un problema col computer di bordo la manovra fall\u00ec. Non avendo subito gravi danni la sonda \u00e8 riuscita a entrare in orbita attorno al pianeta nel dicembre 2015.\nL'agenzia spaziale indiana, forte del successo della missione Chandrayaan-1 sulla Luna, sta pianificando la missione Indian Venusian orbiter mission, con lancio che era previsto nel 2020, per lo studio dell'atmosfera del pianeta, tuttavia lo stesso progetto \u00e8 stato rivisto e ridenominato in Shukrayaan-1, con partenza prevista tra il 2024 e il 2026.\nVenera-D \u00e8 un progetto dell'Agenzia Spaziale Russa, progetto che inizialmente prevedeva l'atterraggio di un lander sulla superficie nel 2014. Tuttavia in fase di riprogettazione della missione, dopo i fallimenti delle sonde Phobos, il progetto perse priorit\u00e0 rispetto ad altre missioni all'interno del programma spaziale russo e, dopo il rinvio del lancio al 2024, nell'agosto del 2012 si \u00e8 deciso di posticipare la missione al 2026.\nParametri orbitali e rotazione.\nL'orbita di Venere \u00e8 quasi circolare, con un'eccentricit\u00e0 orbitale inferiore all'1% e una distanza media dal Sole di 108 milioni di chilometri. Con una velocit\u00e0 orbitale di 35\u00a0km/s, Venere impiega 224,7 giorni a compiere una rivoluzione attorno al Sole mentre il periodo sinodico, ossia l'intervallo di tempo per ritornare nella stessa posizione nel cielo terrestre rispetto al Sole, \u00e8 di 584 giorni. L'inclinazione orbitale rispetto all'eclittica \u00e8 di 3,39\u00ba.\nLa rotazione di Venere, rimasta ignota fino alla seconda met\u00e0 del XX secolo, avviene secondo il moto retrogrado (in senso orario), cio\u00e8 al contrario di come avviene per il Sole e per la maggior parte degli altri pianeti del sistema solare. La rotazione \u00e8 molto lenta, con il giorno sidereo venusiano che dura circa 243 giorni terrestri ed \u00e8 superiore al periodo di rivoluzione attorno al Sole; la velocit\u00e0 di rotazione all'equatore risulta di appena . Alcune ipotesi sostengono che la causa sia da ricercarsi nell'impatto con un asteroide di dimensioni ragguardevoli. All'inizio del 2012, analizzando i dati della sonda Venus Express, si \u00e8 scoperto che la rotazione di Venere sta ulteriormente rallentando, con un periodo di rotazione che \u00e8 stato misurato in 243,0185 giorni, 6 minuti e mezzo superiore alla precedente misurazione di 16 anni prima effettuata dalla sonda Magellano.\nVenere \u00e8 il pianeta che pi\u00f9 si avvicina alla Terra e in occasione delle congiunzioni inferiori la distanza media tra i due corpi \u00e8 di circa 41 milioni di chilometri. Essendo l'orbita di Venere quasi circolare, il massimo avvicinamento alla Terra avviene quando questa si trova al perielio. In queste occasioni e nei periodi di massima eccentricit\u00e0 orbitale dell'orbita terrestre, la distanza minima di Venere dalla Terra \u00e8 di 38,2 milioni di chilometri.\nA causa della rotazione retrograda, il moto apparente del Sole dalla superficie venusiana \u00e8 opposto a quello osservato dalla Terra: quindi chi si trovasse su Venere vedrebbe l'alba a ovest e il tramonto a est. Nonostante il pianeta impieghi 225 giorni terrestri per compiere una rivoluzione attorno al Sole, tra un'alba e l'altra (giorno solare) trascorrono soltanto 117 giorni terrestri perch\u00e9 mentre Venere ruota su se stesso in senso retrogrado, si sposta anche lungo la propria orbita compiendo il moto di rivoluzione che procede in senso opposto a quello di rotazione. Ne deriva che lo stesso punto della superficie si viene a trovare nella stessa posizione rispetto al Sole ogni 117 giorni terrestri.\nCaratteristiche fisiche.\nVenere \u00e8 uno dei quattro pianeti terrestri del sistema solare. Questo significa che, come la Terra, \u00e8 un corpo roccioso. Venere \u00e8 inoltre molto simile al nostro pianeta anche per dimensioni e massa, tanto che \u00e8 spesso descritto come il suo \"gemello\". La sua forma \u00e8 sferica e, a causa del suo moto lento di rotazione, non presenta il rigonfiamento equatoriale tipico degli altri pianeti.\nSi stima che abbia attraversato di recente una fase geologicamente attiva con molti vulcani e una superficie relativamente giovane rinnovata completamente negli ultimi 500 milioni di anni da flussi di lava. Il diametro di Venere \u00e8 inferiore a quello terrestre di soli 650 km e la sua massa \u00e8 l'81,5% di quella terrestre. A causa di questa differenza di massa sulla superficie di Venere l'accelerazione di gravit\u00e0 \u00e8 mediamente pari a 0,88 volte quella terrestre. A titolo di esempio, un uomo di 70 kg che misurasse il proprio peso su Venere mediante un dinamometro tarato sull'accelerazione di gravit\u00e0 terrestre registrerebbe un valore pari a circa utilizzando come unit\u00e0 di misura i chilogrammi forza.\nA dispetto di queste somiglianze, le condizioni sulla superficie venusiana sono molto differenti da quelle terrestri a causa della spessa atmosfera di anidride carbonica, la pi\u00f9 densa tra quelle di tutti i pianeti terrestri: l'atmosfera di Venere \u00e8 costituita per il 96,5% da anidride carbonica, mentre il restante 3,5% \u00e8 composto soprattutto da azoto. La notevole percentuale di anidride carbonica \u00e8 dovuta al fatto che Venere non ha un ciclo del carbonio per incorporare nuovamente questo elemento nelle rocce e nelle strutture di superficie, n\u00e9 esistono organismi, come le piante sulla Terra, che la possano assorbire in biomassa. \u00c8 proprio l'anidride carbonica ad aver generato un fortissimo effetto serra a causa del quale il pianeta \u00e8 divenuto cos\u00ec caldo che si ritiene che gli antichi oceani di Venere siano evaporati, lasciando un'asciutta superficie desertica con molte formazioni rocciose. Il vapore acqueo si \u00e8 poi dissociato a causa dell'alta temperatura e dell'assenza di un campo magnetico planetario e il leggero idrogeno \u00e8 stato diffuso nello spazio interplanetario dal vento solare.\nLa pressione atmosferica sulla superficie del pianeta \u00e8 pari a 92 volte quella della Terra. Il pianeta \u00e8 ricoperto da un opaco strato di nuvole di acido solforico, altamente riflettenti, che insieme alle nubi dello strato inferiore impediscono la visione della superficie dallo spazio. Questa impenetrabilit\u00e0 ha creato nel corso dei secoli un alone di mistero riguardo al pianeta e dato origine a molteplici discussioni, perdurate fino a quando i segreti del suolo di Venere furono rivelati dalla planetologia nel ventesimo secolo.\nLa mappatura della sua superficie \u00e8 stata possibile attraverso i dati forniti dalla sonda Magellano tra il 1990 e il 1991. Ne \u00e8 risultato un suolo con evidenze di estensivo vulcanismo; anche la presenza di zolfo nell'atmosfera poteva essere un indizio di eruzioni recenti, per\u00f2 l'assenza di flussi lavici accanto alle caldere visibili rimane un problema.\nIl pianeta mostra pochi crateri da impatto, il che depone a favore di una superficie relativamente giovane con un'et\u00e0 stimata di 300-600 milioni di anni. La mancata evidenza di attivit\u00e0 tettonica viene collegata alla notevole viscosit\u00e0 del materiale che costituisce la crosta, viscosit\u00e0 che ostacola la subduzione; ci\u00f2 sarebbe determinato dalla mancanza di acqua che fungerebbe altrimenti da lubrificante. Conseguentemente la perdita del calore interno risulta piuttosto limitata, cos\u00ec come il raffreddamento del nucleo per convezione. Infine l'assenza di moti convettivi determina la mancanza di un campo magnetico planetario simile a quello terrestre. Invece si ritiene che il pianeta subisca perdite di calore interno in seguito a importanti eventi periodici di affioramento che rinnovano la superficie.\nStruttura interna.\nAnche se vi sono poche informazioni dirette sulla sua struttura interna e sulla geochimica venusiana a causa della mancanza di dati sismici e della mancata conoscenza del suo momento di inerzia, le somiglianze in termini di dimensioni e di densit\u00e0 tra Venere e la Terra suggeriscono che i due pianeti possano avere una struttura interna simile: un nucleo, un mantello e una crosta. Si ritiene che il nucleo venusiano, come quello della Terra, sia almeno parzialmente liquido dal momento che i due pianeti hanno avuto un processo di raffreddamento simile. Le dimensioni leggermente inferiori di Venere suggeriscono che le pressioni al suo interno siano significativamente pi\u00f9 basse di quelle terrestri.\nLa differenza principale tra i due pianeti \u00e8 l'assenza di tettonica delle placche su Venere, dovuta probabilmente alla diversa composizione della litosfera e del mantello venusiani rispetto a quelli terrestri: l'assenza di acqua porta a una viscosit\u00e0 maggiore e quindi a un maggiore grado di accoppiamento litosfera/mantello. L'omogeneit\u00e0 della crosta di Venere determina una minore dispersione di calore dal pianeta, che presenta un flusso di calore con valori di circa la met\u00e0 inferiori a quelli terrestri. Questi due motivi impediscono la presenza di un campo magnetico rilevante che sulla Terra \u00e8 generato dai moti convettivi interni del pianeta.\nSi ritiene che Venere sia soggetto a periodici episodi di movimenti tettonici per cui la crosta sarebbe subdotta rapidamente nel corso di pochi milioni di anni, con intervalli di alcune centinaia di milioni di anni di relativa stabilit\u00e0. Questo contrasta fortemente con la condizione pi\u00f9 o meno stabile di subduzione e di deriva continentale che si verifica sulla Terra. Tuttavia la differenza \u00e8 spiegabile con l'assenza su Venere di oceani che agirebbero come lubrificanti nella subduzione. Le rocce superficiali di Venere avrebbero meno di mezzo miliardo di anni poich\u00e9 l'analisi dei crateri di impatto suggerisce che le dinamiche di superficie avrebbero modificato la superficie stessa, eliminando gli antichi crateri, negli ultimi miliardi di anni.\nSuperficie.\nLe sonde Venera, che si posarono sulla superficie di Venere, ripresero aree costituite principalmente da rocce di basalto. La prima e unica mappatura completa del pianeta \u00e8 stata ottenuta attraverso la sonda Magellano, operativa tra il 1990 e il 1994. Furono cos\u00ec individuati un migliaio circa di crateri da impatto, un numero basso se confrontato con i dati relativi alla superficie terrestre. La scarsa presenza di crateri e il fatto che essi siano relativamente grandi, oltre i 3\u00a0km di diametro, \u00e8 dovuto alla densa atmosfera venusiana che impedisce l'arrivo in superficie dei meteoriti pi\u00f9 piccoli, causandone la disgregazione prima dell'impatto al suolo.\nCirca l'80% della superficie di Venere \u00e8 formata da pianure vulcaniche che per il 70% mostrano dorsali da corrugamento, e per il 10% sono proprio lisce. Il resto \u00e8 costituito da due altopiani definiti \"continenti\", uno nell'emisfero nord e l'altro appena a sud dell'equatore.Il continente pi\u00f9 a nord \u00e8 chiamato Ishtar Terra, dalla dea babilonese dell'amore I\u0161tar, e ha circa le dimensioni dell'Australia. I Monti Maxwell, il pi\u00f9 alto massiccio montuoso su Venere, si trovano su Ishtar Terra. La superficie di Venere \u00e8, rispetto a quella della Terra e di Marte, generalmente pianeggiante in quanto solo il 10% della superficie si estende oltre i 10\u00a0km d'altezza, contro i 20 chilometri che separano invece i fondi oceanici terrestri dalle montagne pi\u00f9 alte.\nIl continente a sud \u00e8 chiamato Aphrodite Terra, dalla dea greca dell'amore, e ha circa le dimensioni dell'America meridionale. La maggior parte di questo continente \u00e8 ricoperta da un intrico di fratture e di faglie.\nVenere \u00e8 senza dubbio il pianeta del sistema solare con la maggior quantit\u00e0 di vulcani: ne sono stati individuati in superficie circa 1500 di dimensioni medio-grandi, ma ci potrebbe essere fino a un milione di vulcani minori. Alcune strutture vulcaniche sono peculiari di Venere come quelle chiamate \"farra\" (a forma di focaccina) larghe da 20 a 50 km e alte da 100 a 1000 m, fratture radiali a forma di stella chiamate \"novae,\" strutture con fratture sia radiali che concentriche chiamate \"aracnoidi\" per la loro somiglianza con le tele di ragno e infine le \"coronae\", anelli circolari di fratture a volte circondati da una depressione. Tutte queste strutture hanno un'origine vulcanica.\nLa superficie di Venere appare geologicamente molto giovane, i fenomeni vulcanici sono molto estesi e lo zolfo nell'atmosfera dimostrerebbe, secondo alcuni esperti, l'esistenza di fenomeni vulcanici attivi ancora oggi. Tuttavia questo solleva un enigma: l'assenza di tracce del passaggio di lava che accompagni una caldera tra quelle visibili.\nQuasi tutte le strutture di superficie di Venere prendono il nome da figure femminili storiche o mitologiche. Le uniche eccezioni sono rappresentate dai monti Maxwell, il cui nome deriva da James Clerk Maxwell, e da due regioni chiamate Alpha Regio e Beta Regio. Queste tre eccezioni si verificarono prima che l'attuale sistema fosse adottato dall'Unione Astronomica Internazionale, l'ente che controlla la nomenclatura dei pianeti. L'UAI ha anche realizzato una cartografia suddividendo la superficie del pianeta secondo due reticolati, uno adatto ad una rappresentazione in scala 1:, che definisce 8 maglie, e uno in scala 1:, che definisce 62 maglie per meglio localizzare le peculiarit\u00e0 della superficie.\nAtmosfera.\nOsservazione.\nMolto tempo prima dell'arrivo delle sonde sovietiche sul suolo di Venere erano gi\u00e0 state acquisite le prove che il pianeta disponesse di un'atmosfera. Anzitutto, prima e dopo la congiunzione inferiore, il pianeta presenta una \"falce\" le cui estremit\u00e0 formano con il centro del pianeta un angolo pi\u00f9 acuto rispetto al normale angolo teorico piatto di 180\u00ba osservabile, ad esempio, nella Luna, con la conseguenza che le punte delle falci appaiono pi\u00f9 aguzze e prolungate rispetto ai corpi privi di atmosfera. Questa era una prima prova dell'esistenza di un'atmosfera, dal momento che il prolungamento delle punte della falce \u00e8 dovuto alla riflessione della luce solare anche nell'emisfero non esposto al Sole a causa del fenomeno di diffusione, o crepuscolo, provocato dall'atmosfera. Inoltre quando Venere occulta una stella l'occultamento non \u00e8 istantaneo, ma progressivo: quando il disco del pianeta inizia a sovrapporsi a quello della stella la luce della stella \u00e8 ancora parzialmente visibile; ci\u00f2 si verifica perch\u00e9 la luce \u00e8 in grado di penetrare parzialmente l'atmosfera. Analogamente quando la stella ricompare la luminosit\u00e0 non riappare improvvisamente, come succede nel caso dell'occultamento di una stella da parte della Luna, ma in modo continuo. Fu il transito del 1761 che permise di effettuare la prima osservazione diretta dell'atmosfera di Venere: al telescopio il pianeta, visto davanti al Sole, mostrava un margine non netto, ma sfumato, cio\u00e8 appariva circondato come da un alone, prova palese dell'esistenza di un'atmosfera.\nComposizione.\nL'atmosfera di Venere \u00e8 molto diversa da quella della Terra, sia in composizione sia in densit\u00e0: \u00e8 costituita al 96,5% di anidride carbonica e il 3,5% restante \u00e8 azoto. La massa dell'atmosfera venusiana \u00e8 circa 93 volte quella dell'atmosfera terrestre, mentre la pressione sulla superficie del pianeta \u00e8 circa 92 volte quella della Terra, equivalente alla pressione presente a 950,36 metri di profondit\u00e0 in un oceano terrestre.\nLa densa atmosfera composta essenzialmente di CO2, insieme alle nubi di anidride solforosa, genera il pi\u00f9 forte effetto serra del sistema solare, portando la temperatura della superficie del pianeta a oltre . Questo rende la superficie di Venere pi\u00f9 calda di quella di Mercurio e quindi di qualunque altro pianeta del sistema solare. Questo sebbene Venere sia due volte pi\u00f9 distante dal Sole e riceva quindi solo il 25% dell'irraggiamento ricevuto dal pianeta pi\u00f9 interno. A causa dell'assenza di acqua su Venere non vi \u00e8 umidit\u00e0 sulla superficie, che a causa di temperatura e condizioni atmosferiche \u00e8 stata spesso descritta come \"infernale\".\nGli studi hanno evidenziato come, all'inizio del sistema solare, l'atmosfera di Venere fosse probabilmente molto pi\u00f9 simile a quella terrestre e che vi fosse una presenza abbondante di acqua sulla superficie. Il progressivo aumento della radiazione solare caus\u00f2 un aumento dell'evaporazione e siccome il vapore acqueo \u00e8 un potente gas serra si innesc\u00f2 un processo di feedback positivo. Questo processo divent\u00f2 sempre pi\u00f9 rapido fino a diventare incontrollabile: come risultato gli oceani di Venere evaporarono completamente e le temperature al suolo raggiunsero valori di 1500 K. In seguito la radiazione solare ha progressivamente fotodissociato il vapore acqueo in idrogeno e ossigeno. L'idrogeno non pu\u00f2 essere trattenuto efficacemente da Venere ed \u00e8 stato progressivamente perso tramite processi di fuga atmosferica, mentre l'ossigeno rimasto si \u00e8 ricombinato con il carbonio portando alla composizione atmosferica odierna. Sebbene non sia possibile la vita sulla superficie di Venere, alcuni scienziati ipotizzano che essa potrebbe esistere negli strati di nubi a 50-60 chilometri d'altezza, dove i valori di temperatura e pressione atmosferica sono simili a quelli terrestri. A settembre 2020 sono stati resi pubblici i risultati di ricerche effettuate in banda submillimetrica dal radiotelescopio Maxwell e confermate da ALMA che hanno evidenziato in alta atmosfera la presenza di fosfina, una molecola tossica per la vita umana. La particolarit\u00e0 di questo semplice composto \u00e8 dovuta al fatto che sulla Terra tale molecola pu\u00f2 essere prodotta artificialmente per usi collegati alla sterilizzazione ambientale o sintetizzata da batteri anaerobici.\nMagnetosfera.\nNel 1967 Venera 4 ha scoperto che Venere possiede un campo magnetico molto pi\u00f9 debole di quello terrestre. Questo campo magnetico viene generato da un'interazione tra la ionosfera e il vento solare, contrariamente a quanto avviene nel caso del nostro pianeta il cui campo nasce dall'effetto dinamo delle correnti convettive all'interno del mantello. Il campo venusiano si dimostra essere troppo debole per fornire una adeguata protezione dal vento solare. A dalla superficie, dove il campo raggiunge il suo massimo, l'intensit\u00e0 varia tra i 20 e i , a seconda dell'intensit\u00e0 del vento solare; per confronto sulla Terra l'intensit\u00e0 varia tra circa e . Le particelle dell'alta atmosfera vengono continuamente strappate al campo gravitazionale del pianeta per disperdersi nello spazio.\nLa mancanza di un campo magnetico intrinseco a Venere \u00e8 un dato sorprendente, visto che \u00e8 simile alla Terra per dimensioni, e inizialmente si era previsto anche per questo pianeta un effetto dinamo all'interno del mantello. Una dinamo richiede tre cose: un liquido conduttivo, la rotazione del nucleo e la convezione. Il nucleo \u00e8 ipotizzato elettricamente conduttivo e, nonostante la lentezza della rotazione, le simulazioni mostrano che questa sarebbe sufficiente per produrre una dinamo. Questo implica che la dinamo manca a causa dell'assenza di convezione. Sulla Terra la convezione si verifica nel mantello a causa della temperatura inferiore di questo rispetto a quella del nucleo. Su Venere un evento di rifacimento globale pu\u00f2 avere interrotto la tettonica a zolle e quindi eliminato le correnti convettive. Ci\u00f2 ha causato l'innalzamento della temperatura del mantello e ridotto cos\u00ec il flusso di calore proveniente dal nucleo. Come risultato non c'\u00e8 una geodinamo interna che pu\u00f2 produrre un campo magnetico. Una possibilit\u00e0 \u00e8 che Venere non abbia un nucleo interno solido e che non ci sia un gradiente di temperatura all'interno in modo che tutta la parte liquida del nucleo sia approssimativamente alla stessa temperatura.\nSatelliti naturali.\nVenere non ha satelliti naturali, sebbene in passato questo dato non fosse certo: tra il 1600 e il 1800 pi\u00f9 di un astronomo afferm\u00f2 di averne osservati. Il primo fu Francesco Fontana, che credette di aver osservato una o pi\u00f9 lune per ben quattro volte tra il 1645 e il 1646. Le osservazioni si ripeterono negli anni a cura di altri astronomi celebri, Cassini, Lagrange, Lambert e altri, calcolando anche l'orbita del satellite e attribuendogli il nome di Neith. Nel 1887 l'accademia belga delle scienze pose fine ad ogni dubbio indagando sulle rilevazioni passate e analizzando i transiti di stelle che avrebbero potuto portare all'errore.\nNel 2006 ricercatori del California Institute of Technology hanno sviluppato dei modelli di formazione del sistema solare che suggeriscono che Venere abbia avuto almeno una luna originatasi da un gigantesco evento da impatto, come si ipotizza sia accaduto per la formazione della luna terrestre. Questo satellite si sarebbe inizialmente allontanato per via delle interazioni mareali, allo stesso modo di quanto accade alla Luna, ma un secondo gigantesco impatto avrebbe rallentato, se non invertito la rotazione di Venere, portando la luna venusiana a riavvicinarsi e infine a collidere col pianeta. Alcuni studi hanno osservato che la craterizzazione della superficie venusiana sarebbe consistente con la caduta relativamente recente dei frammenti prodotti dalla disgregazione di un satellite. D'altra parte c'\u00e8 chi ritiene che i forti effetti mareali del Sole avrebbero destabilizzato eventuali satelliti orbitanti attorno ai pianeti interni, escludendo quindi che Venere possa mai aver avuto un satellite di notevoli dimensioni.\nL'asteroide mantiene una relazione quasi orbitale col pianeta. \u00e8 l'unico asteroide troiano di Venere noto.\nColonizzazione e terraformazione di Venere.\nConsiderando le sue condizioni estremamente ostili, una colonia sulla superficie di Venere \u00e8 al di fuori della portata delle nostre attuali tecnologie e anche la sola esplorazione umana sarebbe estremamente ardua: in superficie calore e pressione non hanno permesso a sonde spaziali di funzionare che per brevi periodi. Sebbene esista uno strato atmosferico situato a 50 chilometri d'altezza in corrispondenza del quale la pressione atmosferica e la temperatura sono simili a quelle terrestri, le sue caratteristiche sono meno note di quelle della superficie della Luna o di Marte.\nIn un ipotetico processo di terraformazione del pianeta, per ridurre la temperatura sulla superficie di Venere \u00e8 stato ipotizzato di poter eliminare l'anidride carbonica dall'atmosfera allo scopo di diminuire l'effetto serra o di introdurre un enorme scudo solare che riduca l'irraggiamento del pianeta. L'acqua invece potrebbe essere prodotta introducendo nell'atmosfera grandi quantit\u00e0 d'idrogeno che si legherebbe all'ossigeno formando appunto acqua, secondo la Reazione di Bosch.\nUna delle ipotesi di terraformazione tra le pi\u00f9 attuabili consisterebbe nell'introduzione di alghe azzurre nelle parti alte dell'atmosfera tramite una o pi\u00f9 sonde. Le alghe azzurre sono tra gli organismi autotrofi pi\u00f9 autosufficienti che esistano sulla Terra e in circa anni tramite fotosintesi clorofilliana potrebbero portare alla fissazione del carbonio della CO2 atmosferica con conseguente riduzione/scomparsa dell'effetto serra e liberazione di grandi quantit\u00e0 di ossigeno.\nUna proposta di Geoffrey A. Landis prevede la realizzazione di citt\u00e0 galleggianti e habitat aerostatici che dovrebbero approfittare del fatto che l'aria respirabile, costituita da ossigeno e azoto, \u00e8 pi\u00f9 leggera dei gas dell'atmosfera venusiana e produrrebbe una spinta verso l'alto, mantenendo in sospensione una cupola abitata. Come detto mancano per\u00f2 studi sull'alta atmosfera in quanto a quelle altezze la quantit\u00e0 di acido solforico presente \u00e8 particolarmente dannosa.\nVenere nella cultura.\nNell'antichit\u00e0.\nEssendo uno degli oggetti pi\u00f9 luminosi nel cielo, il pianeta \u00e8 conosciuto sin dall'antichit\u00e0 e ha avuto un significativo impatto sulla cultura.\n\u00c8 descritto dai Babilonesi in svariati documenti in scrittura cuneiforme, come il testo detto la \"Tavoletta di Venere di Ammi-Saduqa\". I Babilonesi chiamarono il pianeta \"Ishtar\", la dea della mitologia babilonese (connaturata con la dea Inanna dei Sumeri), personificazione dell'amore ma anche della battaglia. Gli Egizi identificavano Venere con due pianeti diversi, e chiamavano la stella del mattino \"Tioumoutiri\" e la stella della sera \"Ouaiti\". Allo stesso modo, i Greci distinguevano tra la stella del mattino \u03a6\u03c9\u03c3\u03c6\u03cc\u03c1\u03bf\u03c2 (\"Phosphoros\") e la stella della sera \u1f1d\u03c3\u03c0\u03b5\u03c1\u03bf\u03c2 (\"Hesperos\"); tuttavia, nell'epoca Ellenistica si comprese che si trattava dello stesso pianeta. Hesperos fu tradotto in Latino come Vespero e Phosphoros come Lucifero (\"portatore di luce\"), termine poetico in seguito utilizzato per l'angelo caduto allontanato dal cielo. Hesperia fu anche uno dei nomi dati dai Greci all'Italia meridionale e il simbolo associato divenne il pi\u00f9 antico dei simboli patri italiani, conosciuto come stella d'Italia e raffigurato nel simbolo ufficiale della Repubblica italiana.\nTra i popoli dell'antichit\u00e0 la stella del mattino venne associata con la divinit\u00e0 di Astarte in Siria, che corrisponde alla divinit\u00e0 greca di Afrodite e alla latina Venere, ne \u00e8 il motivo il grande fascino della sua luce di stella del mattino che personificava la divinit\u00e0 della bellezza. Il pianeta Venere venne riconosciuto come divinit\u00e0 da molti popoli, tra cui gli indiani; nello gnosticismo Lucifero era il portatore della \"sophia\" (sapienza).\nGli Ebrei chiamavano Venere \"Noga\" (\"luminoso\"), \"Helel\" (\"chiaro\"), \"Ayeleth-ha-Shakhar\" (\"cervo del mattino\") e \"Kochav-ha-'Erev\" (\"stella della sera\").\nVenere era importante per la civilt\u00e0 Maya, che svilupp\u00f2 un calendario religioso basato in parte sui suoi movimenti, e si basava sulle fasi di Venere per valutare il tempo propizio per eventi quali le guerre.\nIl popolo Masai defin\u00ec Venere \"Kileken\", e ha una tradizione orale, incentrata sul pianeta, denominata \"Il bambino orfano\".\nVenere ha un ruolo significativo nelle culture degli australiani aborigeni, come gli Yolngu nell'Australia del Nord. Gli Yolngu si radunavano per aspettare la comparsa di Venere, che chiamavano \"Barnumbirr\", e che, secondo la tradizione, permetteva di comunicare con i propri cari morti.\nNell'astrologia occidentale, influenzata dalle connotazioni storiche legate alle divinit\u00e0 dell'amore, si ritiene che Venere influenzi questo aspetto della vita umana.\nDurante il periodo dello Stil Novo il pianeta fu anche chiamato \"Stella Diana\", nome che non derivava dalla omonima dea della caccia, ma dal latino \"dies\" (giorno), intendendolo cos\u00ec come la stella che annuncia il d\u00ec.\nNell'astrologia indiana del Veda, Venere \u00e8 nota come \"Shukra\", ovvero \"chiara, pura\" in lingua sanscrita. Gli antichi astronomi Cinesi, Coreani, Giapponesi e Vietnamiti chiamavano il pianeta \"la stella (o astro) d'oro\", collegandolo al metallo nella teoria dei cinque elementi cinesi. Nella spiritualit\u00e0 Lakota Venere \u00e8 associata con l'ultima fase della vita e con la saggezza.\nNella fantascienza.\nLetteratura.\nL'impenetrabile strato di nuvole che ricopre Venere ha dato agli scrittori di fantascienza del passato totale libert\u00e0 di speculare sulle condizioni della sua superficie. Il pianeta \u00e8 stato spesso rappresentato come significativamente pi\u00f9 caldo della Terra, ma nonostante ci\u00f2 ancora abitabile dagli uomini. Il genere ha raggiunto il suo picco tra il 1930 e il 1950 circa, quando gli scienziati avevano rivelato alcune caratteristiche di Venere, ma non si era ancora consapevoli delle aspre condizioni della sua superficie.\nGi\u00e0 nel 1865 Achille Eyraud scrisse \"Voyage to Venus\", dove una spedizione umana parte con un'astronave dotata di \"motore a reazione\". Nel romanzo di H. G. Wells \"La guerra dei mondi\" del 1898, ripreso poi in versione radiofonica da Orson Welles nel 1938, il narratore ritiene che i marziani potrebbero essere sbarcati su Venere dopo l'invasione fallita alla Terra. Il primo adattamento cinematografico del romanzo, \"La guerra dei mondi\", si apre con una mostra dove il narratore descrive tutti i pianeti del sistema solare, con l'eccezione di Venere. Olaf Stapledon nel suo romanzo del 1930 \"Infinito\" narra di una colonizzazione su Venere da parte della razza umana dopo un processo di terraformazione del pianeta per liberare ossigeno dagli oceani di Venere e dopo aver sterminato i venusiani, indigeni del luogo. Il tema della terraformazione di Venere \u00e8 ripreso anche da Frederik Pohl e Cyril M. Kornbluth nel 1952 nel romanzo \"I mercanti dello spazio\".\nTra i pi\u00f9 noti autori di opere su Venere c'\u00e8 senza dubbio Edgar Rice Burroughs, coi romanzi del ciclo di Venere (Carson di Venere): da \"I pirati di Venere\" del 1934 proseguendo con altri 5 romanzi di cui l'ultimo, \"Il mago di Venere\", pubblicato postumo nel 1964. Completamente ambientato su Venere \u00e8 anche \"Perelandra\" (1943), il secondo dei libri della trilogia dello spazio di C. S. Lewis. Robert A. Heinlein ha ambientato su Venere la sua serie \"Storia futura\", ispirato dalla tesi del chimico Svante Arrhenius sulla presenza di una palude fumosa su cui la pioggia cadeva incessantemente. A questa ipotesi si \u00e8 rifatto anche Ray Bradbury nel racconto breve \"Pioggia senza fine\". Isaac Asimov nel suo romanzo del 1954 \"Lucky Starr e gli oceani di Venere\" descrisse invece il pianeta come ricoperto da un immenso oceano ricco di vita acquatica e completamente avvolto dalle nubi, dove erano state costruite delle citt\u00e0 sottomarine dotate di illuminazione artificiale.\nMentre la conoscenza scientifica di Venere avanzava, svelando le reali condizioni superficiali di Venere, gli autori di fantascienza persero in gran parte l'interesse per il pianeta, intimiditi dalle condizioni infernali della sua superficie. Tuttavia alcuni, come Arthur C. Clarke, cercarono di tenere il passo con le nuove informazioni.\nJ. R. R. Tolkien narra nel \"Silmarillion\" del viaggio di E\u00e4rendil con un Silmaril nelle volte del cielo, rappresentazione del pianeta Venere. \"Ma\u00eblstr\u00f6m\" (1988), il secondo romanzo della serie di \"Venus Prime\" di Paul Preuss, \u00e8 ambientato su Venere, mentre in \"\" (1997), ancora di Arthur C. Clarke, narra della terraformazione di Venere da parte della razza umana, con il protagonista incaricato di portare acqua sul pianeta ottenendolo dal ghiaccio dei nuclei cometari.\nCinema e televisione.\nIn campo cinematografico e televisivo sono rari i casi dove Venere \u00e8 meta di viaggi spaziali o il luogo su cui si svolge un'opera fantascientica e la Luna e Marte gli sono largamente preferiti come scenari, per via delle condizioni superficiali meno estreme. Come per le opere letterarie, \u00e8 prima del 1965 che Venere viene maggiormente menzionato in campo cinematografico, talvolta ispirandosi alla dea Venere e descrivendo il pianeta come popolato da donne o societ\u00e0 matriarcali. Ne sono esempi la parodia \"Viaggio al pianeta Venere\" del 1953 dove Gianni e Pinotto, i protagonisti, finiscono con un razzo su Venere, che risulta popolato da sole donne mentre gli uomini sono da tempo banditi, e \"La regina di Venere\" dove alcuni astronauti precipitati sul pianeta fanno la conoscenza della spietata regina Yllana. In \"Soyux 111 Terrore su Venere\", il pianeta \u00e8 la destinazione di un viaggio dopo la scoperta che l'evento di Tunguska del 1908 fu causato dallo schianto di un'astronave aliena proveniente da Venere; gli astronauti una volta arrivati in superficie scoprono che la civilt\u00e0 venusiana si era autodistrutta e che il pianeta era diventato piuttosto ostile. Nel film del 1972 \"Doomsday Machine\", diretto da Lee Sholem, viene organizzato un viaggio verso Venere nel tentativo di salvare la razza umana dalla distruzione dell'umanit\u00e0.\nNell'episodio \"Cold Hands, Warm Heart\" della seconda stagione della serie televisiva \"The Outer Limits\" il futuro Capitano Kirk dell'astronave Enterprise, interpretato da William Shatner, dopo essere stato in orbita attorno a Venere torna sulla Terra dove sperimenta strani sogni nei quale vede un alieno fuori dalla navicella. Nell'universo fantascientifico di \"Star Trek\", Venere, cos\u00ec come le conoscenze delle sonde spaziali avevano rivelato, era un pianeta di classe N che nel XXIV secolo era sede di stazioni di terraformazione. Venere era anche meta per voli di addestramento degli studenti dell'accademia della Flotta Stellare, come peraltro testimonia Chakotay nell'episodio ' nella terza stagione di ', Chakotay era stato due mesi su Venere per imparare a guidare una navetta in mezzo a tempeste atmosferiche.\nIl tema della terraformazione viene ripreso anche nell'anime \"Venus Wars\", basato sull'omonimo manga di Yoshikazu Yasuhiko. L'esplorazione, in chiave pi\u00f9 prettamente scientifica, viene mostrata nella serie televisiva \"\" prodotta dalla BBC nel 2004, dove il pianeta \u00e8 la prima destinazione del vascello scientifico interplatenario Pegasus. Il cosmonauta Ivan Grigor'ev diviene il primo umano a mettere piede sul pianeta nel corso di un breve atterraggio che ha la durata programmata di una sola ora a causa delle condizioni ambientali ostili."}
{"id": "689385", "revid": "400694", "url": "https://it.wikipedia.org/wiki?curid=689385", "title": "Mercurio (divinit\u00e0)", "text": "Mercurio (nome latino Mercurius) \u00e8 un dio della mitologia romana dalle molteplici caratteristiche: era considerato il protettore del commercio, dei viaggiatori, dei ladri, dell'eloquenza, dell'atletica, delle trasformazioni di ogni tipo, della velocit\u00e0, della destrezza, della farmacia. \u00c8 assimilato al dio greco \"Hermes\" ().\nIn quanto dotato di sorprendente velocit\u00e0, viene spesso raffigurato con le ali ai piedi o con sandali alati, i talari; per questa caratteristica era il messaggero degli dei. Altri simboli fondamentali di Mercurio sono il petaso, copricapo dei viaggiatori, e il caduceo, rappresentazione fisica del bene e del male degli uomini, tenuti in equilibrio dalla bacchetta del dio Ermes, che ne controlla l'equilibrio. Le ali simboleggiano il primato dell'intelligenza, che si pone al di sopra della materia per poterla dominare attraverso la conoscenza. \n\u00c8 figlio di Giove e della pleiade Maia.\nMitologia.\nMitologia greca.\nNella mitologia greca Mercurio (\"Hermes\"), figlio di Zeus e della ninfa Maia, era il messaggero degli dei, dio protettore dei viaggi e dei viaggiatori, della comunicazione, dell'inganno, dei ladri, dei truffatori, dei bugiardi, delle sostanze, della divinazione. Tra gli altri ruoli, Hermes era anche il portatore dei sogni e il conduttore delle anime dei morti negli inferi.\nMitologia romana.\nNella mitologia romana Mercurio rappresenta non solo per la sua velocit\u00e0 i ladri ma \u00e8 anche il dio degli scambi, del profitto del mercato e del commercio, il suo nome latino probabilmente deriva dal termine \"merx\" o \"mercator\", che significa mercante.\nA Roma, un tempio a lui dedicato, venne eretto nel Circo Massimo sul colle Aventino, nel 495 a.C.\nDalla ninfa Carmenta ebbe Evandro, il mitologico fondatore della citt\u00e0 di \"Pallante\" sul Palatino a Roma.\nMitologia celtica, britannica e germanica.\nQuando descrissero gli dei delle trib\u00f9 celtiche e germaniche, anzich\u00e9 considerarli divinit\u00e0 separate, i romani li interpretarono come manifestazioni locali o aspetti dei loro stessi dei, un tratto culturale chiamato \"interpretatio romana\". \"Mercurio\", in particolare, \u00e8 stato segnalato come estremamente popolare tra le nazioni conquistate dall'impero romano; Giulio Cesare ha scritto che Mercurio era il dio pi\u00f9 popolare in Gran Bretagna e Gallia, considerato l'inventore di tutte le arti. Ci\u00f2 \u00e8 dovuto probabilmente al fatto che nel sincretismo romano, \"Mercurio\" era equiparato al dio celtico Lugus, e in questo aspetto era comunemente accompagnato dalla dea Rosmerta. Sebbene in origine Lugus fosse stata una divinit\u00e0 della luce o del Sole (anche se questo \u00e8 contestato), simile al romano Apollo, la sua importanza come dio del commercio lo rese pi\u00f9 paragonabile a Mercurio, e Apollo fu invece equiparato alla divinit\u00e0 celtica Belenus.\nI romani associarono Mercurio al dio germanico Wotan, da \"interpretatio romana\"; lo scrittore romano del I secolo Tacito lo identifica come il dio principale dei popoli germanici.\nAnimali, piante, metalli, pianeti sacri a Mercurio.\nIl pianeta e il metallo sacri a questo dio sono facili da identificare, in quanto ne portano il nome: l'elemento chimico mercurio e il pianeta Mercurio; sono legati al dio in quanto caratterizzati, per motivi diversi, dalla velocit\u00e0. Come metallo, infatti, il mercurio \u00e8 in Italiano chiamato \"argento vivo\" proprio per la sua caratteristica imprendibilit\u00e0; lo stesso avviene in altre lingue, come in Francese (\"argent vif\"), Inglese (\"quicksilver\"), Tedesco (\"quecksilber\"), Rumeno (\"argint viu\"). Come pianeta, poi, Mercurio \u00e8 tra tutti quello pi\u00f9 veloce a spostarsi rispetto alle stelle fisse: rimane solo 7,33 giorni in ogni costellazione dello Zodiaco.\nL'animale sacro a Mercurio era il gallo, che presiede alla trasformazione della notte in giorno. La tartaruga \u00e8 un altro animale legato a Mercurio, in quanto compare nel mito dell'invenzione della lira, fatta secondo la leggenda dal dio fanciullo, servendosi del guscio di una tartaruga. Altro animale sacro a Mercurio \u00e8 l'ariete (per\u00f2 sacro anche a Marte), in quanto sia il dio, sia l'animale, compaiono nel mito del vello d'oro. L'ariete \u00e8 legato a Mercurio anche per un altro mito, quello secondo il quale il dio allontan\u00f2 una pestilenza dalla citt\u00e0 di Tanagra portando un ariete attorno alle mura.\nLa pianta sacra era la lavanda, in quanto considerata in grado di favorire le trasformazioni e perci\u00f2 utilizzata in momenti di grandi cambiamenti, ad esempio in occasione delle nozze. Altre piante sacre a Mercurio erano la portulaca, e il cinquefoglio, per la loro capacit\u00e0 di diffondersi velocemente sul terreno, e la mercorella, il cui nome stesso allude al dio romano, tale nome pu\u00f2 derivare o dal colore simile al metallo mercurio della pianta da secca, oppure dalle sue propriet\u00e0 erboristiche e curative, la cui scoperta era attribuita al dio; per questi motivi essa era considerata un ingrediente essenziale della pietra filosofale.\nStoria.\n\"Mercurio\" non compare tra i Di indigetes (i Numi indigeni) della prima religione romana. Piuttosto, ha ripreso i precedenti Dei Lucrii da quando la religione romana si sincretizz\u00f2 con la religione greca durante il periodo della Repubblica Romana, a partire dal IV secolo a.C. venendo introdotto per influenza degli etruschi che gi\u00e0 avevano un dio assimilabile: Turms. Sin dall'inizio, \"Mercurio\" aveva essenzialmente gli stessi aspetti di Hermes, indossava scarpe alate (talari), un cappello alato (petaso) e portava il caduceo, un bastone da araldo con due serpenti intrecciati che era il dono di Apollo per Hermes. Era spesso accompagnato da un galletto, araldo del nuovo giorno, un ariete o una capra, che simboleggiava la fertilit\u00e0 e una tartaruga, riferendosi alla leggendaria invenzione di Mercurio della lira da un guscio di tartaruga.\nDa Hermes assunse anche il ruolo di dio messaggero, di nume dell'eloquenza e del commercio, in particolare del commercio del grano. Mercurio era anche considerato un dio dell'abbondanza e del successo commerciale, in particolare in Gallia, dove si diceva che fosse particolarmente venerato. Era anche, come Hermes, lo psicopompo dei romani, che conduceva le anime dei defunti nell'aldil\u00e0. Inoltre, Ovidio scrisse che Mercurio trasportava i sogni di Morfeo dalla valle di Somnus agli umani addormentati.\nLe prove archeologiche di Pompei suggeriscono che Mercurio era tra i pi\u00f9 popolari degli dei romani. Il dio del commercio era raffigurato su due delle prime monete di bronzo della Repubblica Romana, i Sestanti e la Semioncia.\nNella Bibbia.\nMercurio \u00e8 menzionato nella Vulgata, in , in relazione all'usanza pagana e al detto popolare di \"gettar sassi nel vaso di Mercurio\". Il passo \u00e8 spiegato nella \"Summa theologiae\" di Tommaso D'Aquino: \nSi tratta di uno dei rari riferimenti a divinit\u00e0, popoli o luoghi del mondo greco-latino presenti nella traduzione dell'Antico Testamento, unitamente a quello ai Lacedemoni in ."}
