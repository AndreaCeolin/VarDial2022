{"id": "757354", "revid": "1543377", "url": "https://it.wikipedia.org/wiki?curid=757354", "title": "Storia della Birmania", "text": "La Storia della Birmania non riguarda solo la regione che porta oggi il nome di Birmania (o Myanmar) ma anche i territori limitrofi di Cina, India e Thailandia, in un intreccio di vicissitudini belliche e non, attraverso i secoli e le civilt\u00e0 che vi hanno dimorato o lasciato le tracce del loro passaggio.\nCivilt\u00e0 mon, tai e shan.\nPer quanto vi fossero insediamenti umani nella regione birmana gi\u00e0 11.000 anni fa, il primo popolo civilizzato fu quello dei mon. Tale popolo inizi\u00f2 a migrare in quest'area probabilmente nel 3000 a.C. e fond\u00f2 il Regno di Suwarnabhumi (pronuncia: \"Suvanna Bhum\") attorno al porto di Thaton nel III secolo a.C. circa. Gran parte delle testimonianze scritte della cultura mon sono state distrutte nel corso delle numerose guerre; le tradizioni orali indicano che gi\u00e0 nel III secolo a.C. erano entrati in contatto con il Buddhismo attraverso i commerci marittimi. La diffusione della fede ebbe luogo nel II secolo a.C., con l'arrivo dei primi monaci inviati dal re indiano Asoka. I mon mescolarono la propria cultura con quella indiana per dare origine a un \"ibrido\" delle due civilt\u00e0, arrivando a dominare l'intero territorio della Birmania meridionale alla met\u00e0 del IX secolo.\nNello stesso periodo, la Birmania settentrionale era costituita da un gruppo di citt\u00e0-stato (in lingua shan: \"mong\") di etnia shan e di altre etnie del gruppo tai i cui sovrani cambiavano le alleanze secondo convenienza. In seguito una parte dei territori orientali degli shan si trovarono compresi nei regni di \"Nanzhao\" (il cui territorio era compreso nell'odierno Yunnan e in parte dello Shaanxi in Cina), Chiang Hung, l'odierna Jinghong del territorio \"Sipsongpanna\", termine tai l\u00fc che significa 12.000 campi di riso, storpiato dai cinesi in Xishuangbanna, la prefettura pi\u00f9 meridionale dello Yunnan), \"Lanna\" (che comprendeva l'odierno territorio della Thailandia del Nord ed aveva per capitale Chiang Mai), Ayutthaya (detto anche Siam, i cui territori di origine erano nell'attuale Thailandia Centrale) o addirittura affiliati con il Regno di Lan Xang (l'odierno Laos).\nCivilt\u00e0 pyu.\nIl popolo pyu arriv\u00f2 in Birmania nel I secolo a.C. stabilendo una serie di citt\u00e0-stato a Binnaka, Mongamo, Sri Ksetra, Peikthanomyo e Halingyi.\nDurante questo periodo, la Birmania si trovava su una rotta commerciale terrestre che univa la Cina all'India. Le fonti cinesi sostengono che i pyu avessero il controllo di 18 regni, descrivendoli come un popolo mite e pacifico. La guerra era pressoch\u00e9 sconosciuta e le dispute spesso si risolvevano attraverso duelli fra campioni o gare di costruzione. Vestivano con indumenti di seta vegetale in quanto il baco da seta era per loro sacro. I crimini erano puniti con frustate e non esistevano prigioni, sebbene per quelli particolarmente gravi fosse prevista la pena di morte. I pyu praticavano il Buddhismo Theravada; tutti i bambini erano educati come novizi nei templi, dai sette fino ai venti anni di et\u00e0.\nLe citt\u00e0-stato pyu non costituirono mai un regno unitario ma le pi\u00f9 potenti assunsero spesso un ruolo dominante, esigendo tributi dalle pi\u00f9 deboli. La citt\u00e0 pi\u00f9 potente era Sri Ksetra, che dalle testimonianze archeologiche \u00e8 attestata come la pi\u00f9 grande mai costruita in Birmania. L'esatta data di fondazione non \u00e8 nota, ma si ritiene che sia precedente a un cambio di dinastia avvenuto nel 94 d.C. di cui esiste menzione nelle cronache Pyu. Sri Ksetra fu apparentemente abbandonata nel 656 a favore di un luogo pi\u00f9 a nord, del quale non \u00e8 noto il sito esatto, che alcuni storici identificano con Halingyi. Ovunque la nuova citt\u00e0 si trovasse, sappiamo che \u00e8 stata saccheggiata dal Regno di Nanzhao nella met\u00e0 del IX secolo, alla fine del periodo di predominio Pyu.\nRegno di Pagan.\nUn'altra popolazione, i bamar, intraprese la colonizzazione dell'area settentrionale del paese. Nell'849 avevano stabilito il potente Regno di Pagan (oggi Bagan) che riemp\u00ec il vuoto di potere lasciato dalla caduta dei pyu. Questo Stato crebbe in un relativo isolamento fino al regno di Anawrahta (1044-1077), che realizz\u00f2 con successo l'unificazione della Birmania sconfiggendo i mon del Regno di Thaton nel 1057. Il rafforzamento della potenza bamar fu compiuto dai suoi successori Kyanzittha (1084-1112) e Alaungsithu (1112-1167), tanto che alla met\u00e0 del XII secolo la maggior parte del sud-est asiatico continentale si trovava sotto controllo il birmano, o sotto quello dell'Impero Khmer, l'odierna Cambogia. Il Regno di Pagan inizi\u00f2 il suo declino con la concentrazione di parti rilevanti del territorio e delle risorse nelle mani della potente Sangha (il clero buddhista) e con l'avvento della minaccia mongola proveniente dal nord.\nL'ultimo vero sovrano di Pagan fu Narathihapate (1254-1287), che invi\u00f2 un esercito nello Yunnan nel 1277 contro i mongoli. I birmani furono duramente sconfitti nella battaglia di Ngasaunggyan, la resistenza di Pagan collass\u00f2 e Narathihapate fu assassinato dal figlio nel 1287. I mongoli approfittarono della situazione e penetrarono nel regno arrivando fino alla capitale, dove ebbe luogo la battaglia di Pagan. La vittoria consent\u00ec ai tartari l'occupazione di gran parte dell'impero, compresa la capitale, e la dinastia ebbe fine nel 1289 quando a Pagan venne instaurato un governo fantoccio.\nRegni di Ava e Pegu.\nDopo il collasso dell'autorit\u00e0 dei Pagan, la Birmania era divisa. Una dinastia birmana si stabil\u00ec nella citt\u00e0 di Ava (oggi \"Innwa\") nel 1364. La cultura di Pagan ebbe un risveglio e inizi\u00f2 un'epoca d'oro per la letteratura birmana. Il regno si indebol\u00ec progressivamente e venne sottomesso dagli shan nel 1527.\nPi\u00f9 a sud, nella Birmania meridionale, una dinastia mon stabil\u00ec il Regno di Hanthawaddy con capitale a Martaban nel 1287. Venne fondato dal re Wareru dopo il collasso di Pagan e fu inizialmente uno Stato vassallo del Regno di Sukhothai, che si trovava nell'odierna Thailandia Centrale, e della Cina degli Yuan. Si rese indipendente da Sukhothai e divenne una confederazione di tre Stati stanziati a Pegu, a Martaban e nel delta dell'Irrawaddy. Il regno fu riunificato con capitale a Pegu nel 1369. Durante il regno di Razadarit (1383-1421), Ava e Pegu si confrontarono nella guerra dei quarant'anni, che si concluse nel 1424 senza sostanziali modifiche territoriali. Dopo il conflitto ebbe inizio il periodo migliore di Hanthawaddy, favorito dal progressivo declino di Ava. La regina Ba\u00f1a Thau (in birmano: \"Shin Saw Bu\"; 1453-1472) scelse come suo successore il monaco buddhista Dhammazedi (1472-1492), durante il cui regno Pegu divenne un centro di commerci e un'importante citt\u00e0 del Buddhismo.\nIl Regno di Ava fu coinvolto in una continua guerra contro i saopha shan, che controllavano il territorio a nord-est lungo la frontiera con lo Yunnan. Le numerose incursioni shan su Ava spinsero il governo birmano ad inviare truppe nel nord per attaccare roccaforti shan, tra le quali Mong Mao. La dinastia Ming che regnava in Cina dal tardo XIV secolo tent\u00f2 pi\u00f9 volte, senza successo, di mettere fine a questi conflitti con i propri diplomatici. Ava venne coinvolta a tratti anche nel conflitto che scatur\u00ec fra la Cina e gli shan nello Yunnan, ad esempio nelle campagne di Luchuan-Pingmian (1436-1449).\nDinastie di Taung\u00f9.\nIl re Mingyinyo fond\u00f2 la prima Dinastia Taung\u00f9 (1486-1599) nell'omonima citt\u00e0 a sud di Ava, che era entrata nella sua fase di declino. Dopo la conquista di Ava da parte degli invasori shan nel 1527, molti bamar trovarono rifugio a Taung\u00f9, che divenne la nuova capitale birmana.\nIl figlio di Mingyinyo, Tabinshwehti (1531-1550), unific\u00f2 gran parte della Birmania. A quei tempi, la situazione geopolitica del sud-est asiatico cambi\u00f2 drasticamente. Gli shan avevano aumentato il proprio potere nel nord, il Regno di Ayutthaya si era espanso notevolmente e i portoghesi erano arrivati dal sud ed avevano conquistato Malacca nella penisola malese. Con l'arrivo dei mercanti europei, la Birmania divenne nuovamente un importante centro di scambi, e Tabinshwehti spost\u00f2 la capitale a Pegu per la importante posizione strategica per i commerci. Avvi\u00f2 quindi le campagne per conquistare Prome, poi attacc\u00f2 l'Arakan, Ayutthaya e Ava, che non furono per\u00f2 conquistate.\nIl suo successore Bayinnaung (1551-1581), che era stato il pi\u00f9 valente dei suoi generali, pass\u00f2 alla storia per le vittoriose campagne militari che fecero del Paese il pi\u00f9 grande impero mai esistito nel sudest asiatico. Oltre a riunificare la Birmania, sfaldatasi alla morte di Tabinshwehti, i suoi eserciti conquistarono i regni di Manipur, degli Shan, di Chiang Hung, Lanna, Ayutthaya e Lan Xang. Alla sua morte sal\u00ec al trono il figlio, che non aveva il carisma necessario per governare l'immenso territorio ereditato dal padre. Commise l'errore di ostinarsi a mantenere il controllo sugli Stati vassalli e nel giro di alcuni anni Manipur, Ayutthaya e Lanxang si resero nuovamente indipendenti.\nDi fronte alle rivolte di parecchie citt\u00e0 e alle nuove incursioni da parte dei portoghesi, i governanti di Toungoo lasciarono la Birmania meridionale e fondarono ad Ava la seconda dinastia di Toungoo (1597-1752). Il nipote di Bayinnaung, Anaukpetlun, riun\u00ec un'altra volta la Birmania nel 1613 e sconfisse definitivamente i portoghesi impedendo loro di sottomettere il paese. Il suo successore Thalun ristabil\u00ec il codice legislativo del regno di Pagan e diede nuovo impulso al Buddhismo. Gli ultimi sovrani del regno non seppero contenere le ribellioni dei popoli sottomessi, in particolare quelli di Manipur e di Pegu. Con l'appoggio dei francesi stanziati in India, Pegu fond\u00f2 il Regno restaurato di Hanthawaddy nel 1740, che riusc\u00ec ad espugnare Ava nel 1752, ponendo fine a 266 anni di dominio Taung\u00f9.\nDinastia Konbaung.\nNon pass\u00f2 molto tempo perch\u00e9 una nuova dinastia, quella di Konbaung, prendesse il controllo della Birmania e la portasse di nuovo allo splendore. Il capo della citt\u00e0 di Konbaung, Alaungpaya sottomise le forze di Pegu nella Birmania settentrionale (1753) ed il regno di Manipur. Nel 1759 conquist\u00f2 il sud, sottomettendo i Mon e portando a termine la riunificazione del paese.\nStabil\u00ec la capitale per breve tempo a Dagon, rinominata Rangoon (letteralmente \"Fine del Conflitto\"), per spostarla subito dopo ad Ava. Nel 1760 all'estremo sud occup\u00f2 il Tenasserim, che a quel tempo apparteneva al Siam, e marci\u00f2 sulla capitale Ayutthaya. Durante l'assedio si fer\u00ec accidentalmente e fu costretto a ritirarsi senza portare a termine l'invasione, morendo durante il viaggio di ritorno.\nIl suo secondo figlio Hsinbyushin (1763-1776) ritorn\u00f2 ad Ayutthaya (Siam) nel 1766, l'assedio dur\u00f2 14 mesi e la citt\u00e0 fu espugnata il 7 aprile del 1767 e rasa al suolo. Non riusc\u00ec ad occupare capillarmente il Siam, lasci\u00f2 un contingente limitato a presidiare i territori conquistati e spost\u00f2 il grosso delle sue truppe ai confini orientali per fronteggiare un'invasione cinese.\nLa Cina, temendo l'espansione della Birmania nell'est, la invase quattro volte dal 1766 al 1769, ma Hsinbyushin respinse con successo tutti gli attacchi schierando l'esercito lungo il confine. Alla fine del 1767 i siamesi approfittarono delle guerre sino-birmane e, guidati dal nuovo re Taksin, liberarono il paese dalla dominazione di Ava.\nUn altro figlio di Alaungpaya, Bodawpaya (1781-1819) conquist\u00f2 Arakan (1784) e Tenasserim (1793). Nel gennaio del 1824, durante il regno del re Bagyidaw (1819-1837), un generale birmano, Maha Bandula riusc\u00ec a riconquistare l'Assam portando la Birmania a scontrarsi con gli interessi britannici in India.\nPeriodo coloniale.\nL'espansione della Birmania ad ovest e la costante minaccia che rappresentava per i loro interessi in India, costrinse i britannici a schierare l'esercito lungo i confini e, nel 1824, ad attaccare i rivali, alleandosi con i Siamesi, tradizionali rivali dei birmani. La prima guerra anglo-birmana (1824-1826) fin\u00ec con la vittoria dei britannici, e con il trattato di Yandaboo la Birmania perse tutti i territori conquistati anni prima quali l'Arakan, l'Assam e il Manipur.\nIn seguito i britannici iniziarono la loro penetrazione verso est prendendo possesso del Tenasserim, che da diversi anni veniva conquistato a turno dalla Birmania e dal Siam, e progettarono di espandersi ulteriormente. \nNel 1852, il Comandante Lambert fu mandato in Birmania dal governatore Dalhousie per risolvere i problemi, di piccola entit\u00e0, riguardanti il trattato. I birmani fecero subito concessioni inclusa l'eliminazione del governatore che i britannici avevano usato come \"casus belli\". Lambert infine provoc\u00f2 un confronto navale, con metodi molto discutibili, che port\u00f2 alla Seconda guerra anglo-birmana nel 1852 e che fin\u00ec con l'annessione da parte britannica della Provincia di Pegu, denominata Bassa Birmania. La guerra provoc\u00f2 una rivoluzione nella casa reale ed il re Pagan Min (1846-1852) fu sostituito da suo fratello, Mindon Min (1853-1878).\nRe Mindon tent\u00f2 di modernizzare lo stato e l'economia birmana per resistere alle usurpazioni britanniche e stabil\u00ec la capitale a Mandalay, che fortific\u00f2. Questo non fu sufficiente a fermare i britannici che accusarono il successore di Mindon, il figlio Thibaw Min che regn\u00f2 dal 1878 al 1885, di essere un tiranno, di volersi alleare con i francesi, di non avere il controllo del proprio Stato, di permettere disordini lungo le frontiere e di voler rinnegare il trattato che il padre aveva firmato. L'impero britannico dichiar\u00f2 guerra alla Birmania nel 1885, conquistando ci\u00f2 che rimaneva dello Stato nella Terza guerra anglo-birmana che fin\u00ec nel 1886 e segn\u00f2 la totale sottomissione del paese.\nI britannici fecero della Birmania una provincia dell'India con capitale Rangoon. La societ\u00e0 cambi\u00f2 drasticamente, alterata dalla fine della monarchia e dalla separazione che avvenne fra Stato e religione. Sebbene la guerra fosse ufficialmente finita, dopo solo dopo un paio di settimane cominci\u00f2 la resistenza contro i britannici che dur\u00f2 fino al 1890. Gli occupanti risposero con la distruzione di alcuni villaggi e compiendo attivit\u00e0 di guerriglia.\nAnche la natura economica della societ\u00e0 cambi\u00f2 radicalmente. Dopo l'apertura del Canale di Suez la domanda di riso birmano crebbe e vaste estensioni di terra furono dedicate alla coltivazione. L'ordine di adibire nuova terra alla coltivazione fu forzato per prestare soldi ad alti interessi ai banchieri Indiani chiamati \"chettiar\", che a loro volta finanziarono lo stanziamento di coloni indiani in Birmania. I locali che non si adeguarono furono puniti con sfratti o sottrazioni di terra e bestiame. Gran parte dei lavori erano legati agli Indiani, e tutti i villaggi divennero fuori legge se si univano alla \"dacoity\" (dall'inglese, \"Brigantaggio\", tipico dell'India), organizzazione criminale armata. Mentre l'economia birmana stava crescendo, tutta la potenza e la ricchezza rimase nelle mani delle molte aziende britanniche e ad alcuni migranti dall'India. Il servizio civile era in gran parte nelle mani degli invasori, e i birmani erano esclusi quasi completamente dal servizio militare. Sebbene lo Stato prosperasse, la popolazione locale non ricevette alcun beneficio.\nAlla fine del secolo un movimento nazionalista prese forma nell'Associazione dei giovani uomini Buddhisti (YMBA), ispirata alla YMCA, che riusc\u00ec a costituirsi dato che le associazioni religiose erano permesse dalle autorit\u00e0 coloniali. Le varie organizzazioni che si crearono furono poi sostituite dal Concilio Generale delle Associazioni Birmane (GBCA). Verso il 1920 la Birmania ottenne larghe autonomie dall'India, da cui si distaccher\u00e0 definitivamente nel 1937. Gli sforzi furono premiati con l'incremento degli impiegati birmani nei pubblici uffici. Alcune persone iniziarono a pensare che i cambiamenti e le riforme sociali intraprese non fossero sufficienti. \nNel 1920 i primi studenti universitari entrarono nella storia protestando contro il nuovo atto universitario che secondo loro favoriva l'\u00e9lite e il duraturo governo coloniale. Le \"Scuole nazionali\" si sollevarono in tutta la Birmania contro il sistema educativo inglese e la rivolta fu commemorata in seguito come giorno di festa nazionale. Ci furono ulteriori sollevazioni contro gli aumenti delle tasse nei tardi anni venti guidate da monaci buddhisti (\"hpongyi\"), e da importanti attivisti politici quali U Ottama e U Seinda. Nell'Arakan essi guidarono ribellioni armate contro i britannici. U Wisara fu il primo martire del movimento a morire dopo essere stato colpito da un proiettile in prigione (una delle maggiori strade di Rangoon fu poi intitolata al suo nome).\nNel dicembre del 1930, una protesta locale contro le tasse governative, comandata da Saya San a Tharrawaddy, crebbe rapidamente diventando prima un'insurrezione regionale e successivamente nazionale. A distanza di due anni la ribellione di Galon, chiamata come il mitico uccello Garu\u1e0da nemico del Nagas, i britannici, vide l'adesione di molti dimostranti che chiedevano riforme politiche e fu soppressa con il massiccio impiego di truppe britanniche. Il processo che ne segu\u00ec vide la condanna a morte di Saya San, e permise a parecchi attivisti nazionali che vi presenziarono, tra i quali Ba Maw e U Saw, di acquisire una certa importanza.\nGli anni trenta videro la fondazione della \"Dobama Asiayone\" (Associazione di noi Birmani) i cui membri si autodefinivano Thakin, era questo un nome ironico, Thankin infatti significa \"padrone\" nella lingua birmana, e lo scelsero per ricordare ai colonizzatori britannici che loro erano i veri padroni della terra.\nLa seconda rivolta studentesca scoppi\u00f2 nel 1936 e fu causata dall'espulsione dall'universit\u00e0 di Rangoon di Aung San e Ko Nu, capi della locale Unione Studentesca, per il loro rifiuto di rivelare il nome dell'autore che scrisse nel giornale universitario un articolo diffamatorio. Fu anche fondata l'Unione di tutti gli Studenti della Birmania (ABSU). Aung San e Ko Nu avrebbero successivamente partecipato al movimento Thakin.\nI britannici separarono India e Birmania nel 1937 e assegnarono alla colonia una nuova costituzione convocando un'assemblea eletta a suffragio universale, questo aument\u00f2 il sentimento di indipendenza nei birmani, che giudicarono l'esclusione da qualsiasi decisione legislativa indiana un passo positivo. Ba Maw prese la carica di primo ministro, ma fu costretto a dimettersi in favore di U Saw nel 1939, che fu primo ministro dal 1940 fino a quando fu arrestato dagli inglesi nel 19 gennaio 1942 per il suo legame con i giapponesi.\nUn'ondata di proteste e sollevazioni che partirono dai campi petroliferi della Birmania centrale nel 1938 e divenne un'insurrezione generale con tutte le sue conseguenze. A Rangoon gli studenti dimostranti, dopo aver con successo \"assediato\" il segretariato e la sede del governo coloniale, furono costretti a disperdersi dalla polizia coloniale, che uccise uno studente universitario chiamato Aung Kyaw. A Mandalay, la polizia apr\u00ec il fuoco su una folla di protestanti guidati da monaci buddhisti, e uccisero 17 persone. Il movimento fu conosciuto come \"Htang toun ya byei ayeidawbin\" (la rivoluzione del 1300 chiamata come l'anno del calendario birmano) e il 20 dicembre \u00e8 il giorno di commemorazione della morte di Aung Kyaw.\nSeconda guerra mondiale e Giappone.\nAlcuni nazionalisti birmani videro lo scoppio della Seconda guerra mondiale come un'opportunit\u00e0 di estorcere concessioni ai britannici in cambio del supporto in guerra. Altri, come il movimento Thakin, si opposero alla partecipazione del paese nella guerra. Aung San con altri Thankin fond\u00f2 il Partito comunista della Birmania (CPB) nell'agosto 1939 e fu anche tra i fondatori del Partito Rivoluzionario del Popolo (PRP), rinominato Partito Socialista dopo la Seconda guerra mondiale. Diede anche un contributo fondamentale alla fondazione del \"Bama htwet yat gaing\" (Blocco liberale) con l'alleanza del Dobama (ABSU) formata da monaci politicamente attivi e dal partito dei poveri.\nDopo che l'alleanza del Dobama proclam\u00f2 una rivolta nazionale, molti dei suoi componenti furono arrestati e Aung San scapp\u00f2 in Cina. Intendeva stabilire contatti con i Comunisti cinesi ma fu trovato dalle autorit\u00e0 giapponesi a cui offr\u00ec supporto per formare una segreta organizzazione di spionaggio (chiamata \"Minami Kikan\"), in cambio richiese che bloccassero la strada per la Birmania e supportassero un'insurrezione nazionale.\nAung San brevemente ritorn\u00f2 in Birmania per arruolare i ventinove uomini che lo accompagnarono in Giappone con l'ordine di ricevere truppe militari sull'isola di Hainan, Cina, ed essi furono chiamati \"I Trenta Commilitoni\". Quando i giapponesi occuparono Bangkok nel dicembre 1941, Aung San annunci\u00f2 la formazione dell'Esercito per l'Indipendenza della Birmania (Burma Independence Army o BIA) prima dell'invasione Giapponese in Birmania del 1942.\nIl BIA form\u00f2 un governo provvisorio in alcune aree dello Stato nella primavera del 1942, tuttavia ci furono differenze fra le sue intenzioni e quelle del governo giapponese sul futuro della Birmania. Mentre il colonnello Suzuki incoraggi\u00f2 i Trenta Commilitoni a formare un governo provvisorio, tale piano non fu accettato dai maggiori capi dell'esercito giapponese, che si accordarono con Ba Maw per formare un governo. Durante la guerra, nel 1942, il BIA era cresciuto in maniera incontrollabile e anche criminali vi parteciparono. Era riconosciuto come Esercito di difesa della Birmania (BDA) ed era ancora sotto il controllo di Aung San, ma dipendeva dai giapponesi che lo rifornivano di armi, mentre il BIA era una forza irregolare. Quando poi i giapponesi occuparono la Birmania, nel 1943 il BDA fu rinominato Esercito Nazionale della Birmania (BNA), che era ora in teoria \"Indipendente\".\nPresto divenne evidente che le promesse di indipendenza giapponesi erano false e che Ba Maw era corrotto. Mentre la guerra cambi\u00f2 a sfavore dei Giapponesi, essi dichiararono la Birmania stato completamente sovrano nell'agosto 1943, ma questo fu un altro imbroglio. Disilluso, Aung San inizi\u00f2 trattative che portarono alla formazione dell'Organizzazione Anti-Fascista (AFO) nell'agosto 1944 in un segreto incontro con CPB, PRP e BNA a Pegu. L'AFO fu poi rinominata Lega Libera delle Persone Anti-Fasciste (AFPFL). Alcuni Thankin assieme ai Socialisti, per combattere il Giappone, si allearono ai sovietici e al vecchio governo coloniale che si era stabilito a Simla, in India.\nCi furono informali contatti tra l'AFO e gli Alleati nel 1944 e nel 1945 attraverso l'organizzazione britannica Forza 136. Il 27 marzo 1945 l'Esercito Nazionale della Birmania proclam\u00f2 in un'insurrezione nazionale contro i Giapponesi. Questa data fu poi celebrata come il giorno della resistenza fino a quando fu rinominato \"Giorno dei Tatmadaw (Forze armate)\". Aung San successivamente inizi\u00f2 i negoziati con il conte Mountbatten e si un\u00ec ufficialmente agli Alleati a alle Forze Patriottiche Birmane (PBF). Al primo incontro l'AFO si present\u00f2 ai britannici come il governo provvisorio della Birmania con Thakin Soe come presidente e Aung San come membro del governo. I giapponesi furono cacciati dalla Birmania il maggio 1945. I successivi negoziati con i britannici videro il disarmo dell'AFO, le cui truppe formarono l'esercito birmano del dopoguerra. Alcuni veterani si organizzarono in una forza paramilitare comandata da Aung San chiamata \"Pyithu y\u00e8baw tat\", organizzazione delle persone volontarie (PVO), che cominci\u00f2 a fare delle esercitazioni. L'assorbimento del PBF fu concluso con successo alla Conferenza di Kandy a Ceylon nel settembre del 1945.\nDalla resa Giapponese all'assassinio di Aung San.\nLa capitolazione dei giapponesi port\u00f2 ad un'amministrazione militare in Birmania che richiese l'eliminazione di Aung San per le sue operazioni militari nel 1942. Mountbatten si rese conto che questo era pressoch\u00e9 impossibile considerando che Aung San era diventato molto popolare. Dopo che la guerra fin\u00ec, il governatore britannico Reginald Dorman-Smith ritorn\u00f2. Il governo restaurato stabil\u00ec un programma politico incentrato sulla ricostruzione del paese e ritard\u00f2 la discussione sull'indipendenza. L'AFPFL si oppose al governo che governava con instabilit\u00e0 politica nel paese. Ci fu un'imprevista spaccatura all'interno dell'AFPFL fra i comunisti e i socialisti, che port\u00f2 Than Tun, ex thakin, a ritirarsi dalla posizione di Segretario generale nel luglio 1946 e all'espulsione del CPB dal AFPFL nel seguente ottobre.\nDorman-Smith fu rimpiazzato da Hubert Rance come nuovo governatore e subito dopo, nel settembre del 1946, la polizia di Rangoon entr\u00f2 in sciopero. L'agitazione si estese ai dipendenti del governo e divenne in poco tempo uno sciopero generale. Rance calm\u00f2 la situazione incontrandosi con Aung San e convincendolo a partecipare al governo con alcuni membri dell'AFPFL. Il nuovo esecutivo, che adesso godeva della credibilit\u00e0 della popolazione, inizi\u00f2 i negoziati per l'indipendenza che si conclusero con successo il 27 gennaio 1947. L'accordo lasci\u00f2 insoddisfatti i comunisti di Thakin Soe e i conservatori dell'AFPFL, che passarono all'opposizione.\nAung San ebbe successo in un'intesa con le minoranze etniche per una Birmania unita alla Conferenza di Panglong del 12 febbraio, giorno celebrato come \"Giorno dell'Unione\". Poco tempo dopo scoppi\u00f2 una ribellione nell'Arakan guidata dal monaco U Seinda, che cominci\u00f2 ad estendersi nelle altre province. La popolarit\u00e0 dell'AFPFL, ora dominata da Aung San e dai socialisti, fu infine confermata con la vittoria nell'aprile 1947 alle elezioni dell'assemblea costituente.\nUn importante evento, che sbalord\u00ec la nazione, accadde il 19 luglio 1947. U Saw, Primo ministro della Birmania prima della Guerra, organizz\u00f2 l'assassinio di Aung San e parecchi membri del suo partito, incluso il pi\u00f9 vecchio fratello Ba Win, padre dell'attuale Lega Nazionale per la Democrazia in esilio, quando si incontrarono al segretariato. Il 19 luglio \u00e8 commemorato come il \"giorno dei Martiri\". Thakin Nu, il capo socialista, fu chiamato a formare un nuovo partito e fu lui a presiedere l'Unione per la Indipendenza della Birmania il 4 gennaio 1948. Il sentimento popolare anti-britannico fu talmente forte che la Birmania opt\u00f2 di non entrare nel Commonwealth delle Nazioni a differenza dell'India e del Pakistan.\nIndipendenza e democrazia.\nI primi anni dell'indipendenza birmana furono caratterizzati da una serie di insurrezioni da parte dei comunisti della Bandiera Rossa guidati da Thakin Soe, da quelli della Bandiera Bianca di Thakin Than Tun e dai Y\u00e8baw Hpyu di Bo La Yaung, un membro dei trenta Commilitoni.\nLe remote aree della Birmania settentrionale furono per anni controllate da un esercito del Kuomintang (KMT) dopo la vittoria in Cina dei comunisti di Mao Tse-tung nel 1949.\nLa Birmania accett\u00f2 l'assistenza straniera nella ricostruzione del paese in questi anni iniziali, ed assecond\u00f2 il supporto americano per l'Esercito nazionalista cinese permettendone la presenza in Birmania, ma dopo un po' inizi\u00f2 a rifiutare gli aiuti, rifiut\u00f2 di far parte della SEATO ed a partecipare alla Conferenza di Bandung del 1955. La Birmania generalmente lott\u00f2 per essere imparziale negli affari internazionali e fu una dei primi stati del mondo a riconoscere Israele e la Repubblica Popolare Cinese.\nPer il 1958 il paese si era in gran parte ripreso economicamente, ma stava iniziando a cadere politicamente a causa della divisione dell'AFPFL in due fazioni, una guidata da Nu e Tin Thakin, l'altra da Ba Swe e Kyaw Nyein. Malgrado questo, l'inaspettato successo degli \"Armamenti per la democrazia\" di U Nu port\u00f2 Shan, Mon, Pa-O, Arakanesi a deporre le armi. La situazione divenne instabile nel parlamento con la continua opposizione fra U Nu e il Fronte Nazionale Unito (NUF), creduti vicini ai comunisti. L'esercito, guidato da Ne Win, si accord\u00f2 con U Nu e alla fine molti membri del NUF, compreso Aung Than (fratello di Aung San), vennero arrestati o deportati in isole del mare delle Andamane. Alcuni quotidiani, creduti vicini ai comunisti, furono chiusi.\nIl governo provvisorio di Ne Win ristabil\u00ec la situazione con successo e apr\u00ec la strada per le nuove elezioni del 1960 in cui il partito di U Nu vinse con una larga maggioranza. La situazione non rimase stabile per lungo tempo, il movimento federale Shan fondato da Sao Shwe Thaik (il primo presidente della Birmania indipendente 1948-1952) che sperava in uno Stato meno centralizzato, fu visto come un movimento separatista che insisteva sul governo per applicare il diritto di secessione presente nella costituzione del 1947. Ne Win ebbe anche successo nel placare i Sawbas (feudatari Shan) nel 1959, concedendo loro pensioni lussuose. Egli organizz\u00f2 un colpo di Stato il 2 marzo 1962, arrest\u00f2 U Nu, Sao Shwe Thaik e molti altri fondando uno Stato socialista guidato da un 'Consiglio rivoluzionario' di generali dell'esercito.\nDittatura di Ne Win.\nAppena dopo che Ne Win si impossess\u00f2 del potere, avvenne una pacifica rivolta nell'Universit\u00e0 di Rangoon soppressa con l'uccisione di oltre 100 studenti il 7 giugno 1962. Il giorno dopo l'esercito fece saltare in aria la sede dell'unione degli studenti. Nel 1963 si organizz\u00f2 un incontro fra pacifisti e gruppi insorgenti, ma non si fece alcun passo avanti nella risoluzione dei problemi e anzi, a seguito del fallimento di tale incontro, a Rangoon furono arrestati centinaia di attivisti, sia di destra che di sinistra. Tutte le forme di opposizione furono bandite il 28 marzo 1964. Ne Win dovette affrontare una ribellione dei kachin guidata dal Kachin Independence Organisation o KIO (organizzazione per l'indipendenza dei kachin) cominciata nel 1961 come conseguenza della dichiarazione di U Nu del Buddhismo come religione di Stato, e un'altra rivolta nel 1964 dell'esercito dello Stato Shan (SSA) guidata dalla moglie di Sao Shwe Thaik, Mahadevi, e dal figlio Chao Tzabg Yaunghwe.\nNe Win prese velocemente l'iniziativa di trasformare lo Stato Socialista e di chiudere ogni contatto con il resto del mondo. Fu stabilito un sistema monopartitico con il solo Partito del Programma Socialista della Birmania al potere. Commercio e industria furono nazionalizzate in tutto il paese, ma l'economia non crebbe subito a causa del governo che concentr\u00f2 le attivit\u00e0 economiche sull'industria pesante, a danno dell'agricoltura. Nell'aprile 1972, il generale Ne Win e il resto del Consiglio rivoluzionario si ritirarono dall'esercito, ma il dittatore, ora conosciuto come \"U Ne Win\", continu\u00f2 a governare il paese attraverso il Partito del Programma Socialista della Birmania. Fu promulgata una nuova costituzione nel gennaio 1974 con cui nacque l'assemblea della gente (Pyithu Hluttaw) che aveva i poteri legislativo, esecutivo e giudiziario, e furono creati i consigli locali tra la popolazione.\nCominciata nel maggio 1974, un'ondata di proteste colp\u00ec Rangoon e altre citt\u00e0 contro la corruzione, l'inflazione e la mancanza di cibo, specialmente riso. Molti operai furono arrestati e le truppe aprirono il fuoco anche sui portuali. Nel dicembre 1974, le pi\u00f9 grandi proteste contro la dittatura, scoppiarono proprio in occasione del funerale di U Thant, segretario generale dell'ONU. U Thant fu l'ultimo primo ministro del governo di U Nu, simbolo dell'opposizione al regime militare. I birmani protestarono per il fatto che gli fu negato il funerale di stato, che meritava, a causa della sua importanza internazionale e della sua collaborazione con U\nU Nu, dopo il suo rilascio dalla prigione nell'ottobre 1966, lasci\u00f2 la Birmania nell'aprile 1969 e form\u00f2 il Partito Parlamentare Democratico (PDP) l'agosto seguente a Bangkok, Thailandia, assieme ad alcuni dei vecchi trenta commilitoni. Il PDP lanci\u00f2 una ribellione armata lungo il confine thailandese dal 1972 al 1978. U Nu e altri tre compagni tornarono a Rangoon dopo l'amnistia del 1980. Ne Win tent\u00f2 anche di stringere la pace con il KIO, ma non ci riusc\u00ec.\nCrisi e Rivolta 8888.\nNegli anni ottanta, l'economia cominci\u00f2 a crescere dato che il governo moder\u00f2 le \"restrizioni\" sugli aiuti stranieri, ma verso la fine del decennio la diminuzione dei prezzi e il deficit pubblico portarono ad una crisi economica. Le riforme economiche che la seguirono nel 1987-1988, ridussero i controlli socialisti e incoraggiarono gli investimenti stranieri. Ci\u00f2 non fu abbastanza, comunque, per fermare la crescita dei tumulti nel paese, dovuti alla svalutazione del kyat, la moneta locale, e la conseguente perdita di valore dei risparmi dei birmani. Cos\u00ec lo Stato entr\u00f2 fra i paesi del quarto mondo secondo le stime ONU e si evidenzi\u00f2 il fallimento economico delle politiche socialiste. Ne Win, che si era ritirato dalla carica di presidente nel 1981, rimase a capo del Partito del Programma Socialista della Birmania fino al suo inaspettato annuncio delle dimissioni dalle sue cariche il 23 luglio 1988.\nProvocate da una brutale repressione di studenti da parte della polizia fra il marzo ed il giugno del 1988, che caus\u00f2 la morte di pi\u00f9 di cento civili, proteste e dimostrazioni si estesero per tutto il paese dall'8 agosto. I militari risposero aprendo il fuoco sulla folla. Violenza e caos regnavano e l'amministrazione civile cess\u00f2 di esistere, e in settembre il paese era sconvolto dalla rivoluzione. Le forze armate sotto il comando del generale Saw Maung organizzarono il 18 settembre un colpo di Stato per ristabilire l'ordine. Durante la rivolta 8888, come dopo fu chiamata, migliaia di persone furono uccise. La costituzione del 1974 fu rimpiazzata in favore di una legge marziale emanata dal Consiglio di Stato per la Pace e lo Sviluppo con Saw Maung come presidente e primo ministro.\nAd una speciale conferenza stampa del 5 agosto 1989, il generale Khin Nyunt, segretario dello Consiglio di Stato per la Pace e lo Sviluppo, afferm\u00f2 che il governo, attraverso i suoi servizi segreti, era riuscito a domare la rivolta. Nonostante ci\u00f2 ci furono nuovi scontri fra il Partito del Programma Socialista e i ribelli delle minoranze etniche che si organizzarono in veri e propri eserciti (KIO per i Jingpo (Kachin), SSA per gli Shan) e alla fine i socialisti persero il loro potere, dapprima nella Birmania centrale fino a ritirarsi per andare in esilio in Cina.\nSeconda era militare.\nIl governo militare cambi\u00f2 il nome del paese da \"Birmania\" a \"Myanmar\" nel 1989. Continu\u00f2 anche con le riforme economiche cominciate con il vecchio regime e indisse un'Assemblea costituente per revisionare la costituzione del 1974. Questa annunci\u00f2 le elezioni per il maggio 1990, nelle quali la Lega Nazionale per la Democrazia (NLD) vinse nettamente contro il Partito di Unit\u00e0 Nazionale (NUP, il successore del Partito del Programma Socialista della Birmania) e un'altra dozzina di partiti pi\u00f9 piccoli. I militari, comunque, non permisero ai democratici di governare, e continuarono a tenere i due capi del NLD, Aung San Suu Kyi (figlia di Aung San) e U Tin U, agli arresti domiciliari in cui erano dall'anno precedente. La Birmania cominci\u00f2 ad essere sotto la pressione internazionale e fu colpita da sanzioni economiche, particolarmente dopo l'assegnazione ad Aung San Suu Kyi del Premio Nobel per la pace. Saw Maung fu rimpiazzato da Than Shwe nel 1992 come presidente dello Consiglio di Stato per la Pace e lo Sviluppo.\nThan Shwe rilasci\u00f2 U Nu dalla prigione e rese meno rigida la detenzione di Aung San Suu Kyi, liberandola nel 1995, ma proibendole di lasciare Rangoon. Fece anche riunire l'assemblea costituente nel gennaio 1993, a cui chiese che venisse conservato l'importante ruolo politico dei militari anche in futuro. La Lega Nazionale per la Democrazia (NLD) alla fine lasci\u00f2 l'assemblea, che fu sciolta definitivamente nel marzo 1996, senza che fosse emanata una nuova costituzione.\nDurante gli anni novanta, il regime militare dovette anche affrontare le insurrezioni delle minoranze etniche lungo i confini nazionali. Il generale Khin Nyunt riusc\u00ec a negoziare con molti gruppi etnici, tra cui i kokang, i va ed i kachin (jingpo), mentre con i karen la diplomazia non diede i risultati sperati. I militari catturarono la base karen di Manerplaw nella primavera 1995, e fino ad oggi non \u00e8 stata ancora siglata la pace. Khun Sa, il signore della guerra e trafficante di oppio che controllava grandi parti dello stato Shan, si arrese formalmente al governo birmano nel gennaio del 1996, a seguito delle pressioni esercitate dalla diplomazia degli Stati Uniti. Non venne per\u00f2 arrestato n\u00e9 estradato negli USA, e gli fu concesso di continuare a vivere agiatamente a Yangon fino alla morte, avvenuta nel 2007.\nDopo il fallimento dell'Assemblea Costituente di creare una nuova costituzione, le tensioni fra il governo e l'NLD crebbero, ed il governo eman\u00f2 due decreti che imponevano misure restrittive ai democratici nel 1996 e nel 1997. Il Consiglio di Stato per la Pace e lo Sviluppo fu abolito nel novembre 1997 per essere rimpiazzato dal Consiglio di Stato per la Pace e lo Sviluppo (SPDC), ma fu solo un cambiamento apparente. Continue violazioni dei diritti umani in Myanmar portarono gli Stati Uniti ad intensificare le sanzioni nel 1997, seguiti dall'Unione europea nel 2000. Aung San Suu Kyi fu rimessa agli arresti domiciliari dal settembre 2000 al maggio 2002, quando furono allentate le restrizioni. Le discussioni per la riconciliazione furono guidate dal governo, ma finirono in un punto morto e Aung San Suu Kyi fu di nuovo messa agli arresti domiciliari nel maggio del 2003. Il governo eman\u00f2 un'altra serie di restrizioni contro l'NLD, arrestando gran parte dei suoi leader e chiudendone parte degli uffici.\nNell'agosto 2003, Khin Nyunt annunci\u00f2 un piano in sette punti per l'apertura alla democrazia. Negli anni successivi, il governo annunci\u00f2 di averne allo studio l'attuazione, ma non si videro conferme da parte del governo e dell'SPDC che alcun programma fosse in fase esecutiva. Per queste ragioni, gran parte dei governi occidentali e quelli dei paesi vicini alla Birmania furono scettici ed avanzarono critiche nei confronti di tale piano.\nIl 17 febbraio 2005, il governo riconvoc\u00f2 la Convenzione Nazionale per la prima volta dal 1993, in attesa di riscrivere una costituzione. Alle maggiori organizzazioni e partiti per la democrazia, inclusa la Lega Nazionale per la Democrazia, fu proibito di partecipare e i militari accettarono solo le candidature dei partiti pi\u00f9 piccoli. La Convenzione fu rinviata ancora nel gennaio 2006.\nNel novembre 2005, la giunta militare cominci\u00f2 a spostare il governo da Yangon (Rangoon) ad un nuovo sito vicino a Kyatpyay proprio fuori Pyinmana, che fu designato come nuova capitale. A quest'azione segu\u00ec una criticata politica di spostamento delle infrastrutture amministrative fuori da Yangon per evitare una ripetizione di ribellioni simili a quelle del 1988. Nel giorno della Forze Armate (27 marzo 2006), la nuova capitale fu ufficialmente nominata \"Naypyidaw\" (letteralmente \"Citt\u00e0 reale\" o \"Sede dei re\").\nNel settembre 2007, i monaci buddhisti protestarono pacificamente contro il regime invitando il popolo ad unirsi alle dimostrazioni. La giunta militare rispose con la violenza: si sa per certo che ci sono stati dei morti tra monaci e giornalisti stranieri ma non ci sono stime sicure. Alcuni dei militari rifiutarono di sparare alla gente, ma le proteste si placarono lentamente. I monaci chiedevano il rispetto dei diritti umani e libert\u00e0, di culto in particolare, che il regime totalitario impediva. La manifestazioni di piazza, nel segno della nonviolenza, suscitarono una vasta eco internazionale.\nSi stima che le vittime accertate di tali scontri furono oltre duecento, anche se il governo militare si \u00e8 rifiutato di divulgare precise informazioni al proposito ed ha minimizzato l'accaduto. In quel periodo fu vietato l'uso di internet a tutta la popolazione, con la preoccupazione sulle possibili reazioni dell'opinione pubblica mondiale. L'ONU invi\u00f2 un suo rappresentante, il nigeriano Ibrahim Gambari, per verificare la situazione.\nNel maggio del 2008, il ciclone Nargis si \u00e8 abbattuto sulle zone agricole del delta del fiume Irrawaddy, causando 200.000 tra morti e dispersi. Il disastro naturale, il peggiore della storia birmana, ha lasciato oltre un milione di senzatetto e danni materiali per 10 miliardi di dollari. Nei giorni successivi, l'isolazionista governo birmano ha rallentato gli sforzi degli aiuti umanitari rinviando i permessi d'ingresso per gli aerei delle Nazioni Unite, che consegnarono medicine, cibo, coperte ed altri generi di prima necessit\u00e0.\nNell'agosto del 2009, gravi incidenti si sono registrati nella regione del kokang, lo Stato Shan nel nord est del paese, tra le truppe dell'esercito birmano e le minoranze etniche han (cinesi), va e kachin. Circa 10.000 civili furono costretti ad abbandonare il paese ed a rifugiarsi nel vicino Yunnan.\nElezioni e riforme.\nIl progressivo aumento delle sanzioni contro il paese ha portato alla concessione del referendum costituzionale nel 2008, con la promessa da parte del governo di una \"disciplinata fioritura della democrazia\". Tale costituzione viene giudicata antidemocratica dai partiti di opposizione, in quanto garantisce alla giunta militare la maggioranza dei seggi al Parlamento ed il diritto di scegliere i nuovi governi. Nello stesso periodo, il paese cambi\u00f2 il nome da Unione di Myanmar a Repubblica dell'Unione di Myanmar. Con la nuova costituzione, il 7 novembre 2010, ebbero luogo le prime elezioni birmane dal 1990 e le quinte dall'ottenimento dell'Indipendenza dopo la Seconda Guerra Mondiale. A tali elezioni non si \u00e8 presentato l'NLD, critico sulla legge elettorale emersa dalla nuova costituzione. Il 9 novembre 2010 la giunta militare ha dichiarato che l'Union Solidarity and Development Party ha ottenuto l'80% dei voti. Il 13 novembre le autorit\u00e0 hanno rilasciato la leader democratica Aung San Suu Kyi.\nMalgrado gli evidenti brogli elettorali, attestati dagli osservatori ONU presenti, le elezioni si sono tenute in un clima di pace. I partiti dell'opposizione hanno denunciato le irregolarit\u00e0 avvenute, attribuendo al governo massicce frodi ai seggi elettorali.\nDopo le elezioni, il governo ha concesso diverse riforme atte ad ottenere una democrazia liberale, un'economia mista e la riconciliazione nazionale. Oltre al rilascio di Aung San Suu Kyi, fu istituita una Commissione Nazionale per i Diritti Civili, furono liberati 200 prigionieri politici, vennero promulgate leggi sul lavoro che garantivano la formazione del sindacato ed il permesso di sciopero e venne allentata la censura sulla libert\u00e0 di stampa.\nLe conseguenze di tali riforme hanno aperto una nuova fase politica per il paese. La Birmania \u00e8 stata scelta come paese ospitante per il congresso degli Stati dell'ASEAN del 2014. Il Segretario di Stato americano Hillary Clinton ha visitato il paese nel dicembre del 2011, nella prima visita ufficiale americana degli ultimi 50 anni, La Clinton ha incontrato il presidente birmano Thein Sein e la leader dell'opposizione Daw Aung San Suu Kyi, la cui Lega Nazionale per la Democrazia \u00e8 stata ammessa alle nuove elezioni dopo l'abrogazione delle leggi che ne proibibivano la partecipazione. Non hanno invece trovato conferma il rilascio di 1.600 prigionieri politici, mentre gli scontri tra l'esercito regolare e le minoranze etniche proseguono.\nIl 1\u00ba aprile del 2012, si sono tenute nuove elezioni che distribuivano per\u00f2 solo una piccola parte dei seggi al Parlamento, mentre la maggioranza di tali seggi \u00e8 appannaggio di ufficiali nominati dalla giunta militare. Malgrado l'esiguo risvolto numerico, le nuove elezioni hanno avuto un importante significato politico con la partecipazione dell'NLD di Aung San Suu Kyi, che ha trionfato conquistando 43 dei 45 seggi disponibili. Per l'occasione \u00e8 stato consentito il monitoraggio ufficiale del voto da parte di rappresentanti della comunit\u00e0 internazionale. Malgrado il nuovo clima instaurato, l'NLD ha denunciato oltre 50 casi di frodi ed irregolarit\u00e0 elettorali.\nIl 1\u00ba febbraio 2021 l'esercito del paese ha deposto e arrestato con un colpo di Stato San Suu Kyi. Il colpo di Stato si \u00e8 verificato in virt\u00f9 dei sospetti in merito ai brogli elettorali che si sarebbero tenuti durante le elezioni del 9 novembre 2020. Nonostante il gesto, il capo delle forze armate ha dichiarato di voler rispettare la Costituzione. Il Golpe \u00e8 avvenuto nello stesso giorno in cui il parlamento birmano avrebbe dovuto riunirsi dopo le precedenti elezioni. Nonostante l'accaduto l'esercito ha dichiarato di voler indire nuove elezioni, per poter cos\u00ec trasferire il potere nei confronti di chi verr\u00e0 eletto. "}
{"id": "757363", "revid": "92719", "url": "https://it.wikipedia.org/wiki?curid=757363", "title": "Osteolaemus", "text": ""}
{"id": "757369", "revid": "339392", "url": "https://it.wikipedia.org/wiki?curid=757369", "title": "La maldici\u00f3n de Frankenstein", "text": ""}
{"id": "757373", "revid": "339392", "url": "https://it.wikipedia.org/wiki?curid=757373", "title": "The Erotic Rites of Frankenstein", "text": ""}
{"id": "757374", "revid": "339392", "url": "https://it.wikipedia.org/wiki?curid=757374", "title": "The Rites of Frankenstein", "text": ""}
{"id": "757375", "revid": "339392", "url": "https://it.wikipedia.org/wiki?curid=757375", "title": "Eine Jungfrau in den Krallen von Frankenstein", "text": ""}
{"id": "757384", "revid": "1543377", "url": "https://it.wikipedia.org/wiki?curid=757384", "title": "Serial Attached SCSI", "text": "In elettronica e informatica Serial Attached SCSI (SAS) \u00e8 una tecnologia o interfaccia di trasferimento dati, evoluzione della SCSI, studiata per lavorare sia con dispositivi ad accesso diretto, come i dischi fissi, sia per quelli ad accesso sequenziale, come i nastri magnetici. Il protocollo di comunicazione \u00e8 seriale punto-punto diversamente dal bus SCSI di tipo parallelo introdotto nella met\u00e0 degli anni ottanta.\nDescrizione.\nUn tipico sistema Serial Attached SCSI \u00e8 composto da:\nDomini SAS &amp; WWN (World Wide Name).\nUn Dominio SAS \u00e8 un sistema I/O che consiste in un set di periferiche SAS che comunicano tra di loro per mezzo di un sottosistema di trasmissione.\nOgni periferica SAS in un Dominio SAS ha un unico identificatore assegnato globalmente al produttore della periferica (analogo all'indirizzo MAC di una periferica ethernet) chiamato World Wide Name (o indirizzo SAS). Il WWN identifica esclusivamente la periferica nel dominio SAS precisamente come uno SCSI ID identifica una periferica in una catena SCSI. Un dominio SAS pu\u00f2 contenere fino a un totale di 16384 dispositivi.\nSpecifiche tecniche.\nPrestazioni.\nCome si pu\u00f2 vedere nella tabella soprastante SAS, nella versione a 3.0 Gib/s, \u00e8 leggermente pi\u00f9 lento della versione Ultra-320 di SCSI. Nel 2009 dovrebbe uscire la versione con bus a 6.0 Gib/s, che raddoppier\u00e0 le prestazioni e sar\u00e0 paragonabile a SCSI Ultra-640 introdotto nel 2003 ma scarsamente utilizzato proprio per l'arrivo di SAS. La velocit\u00e0 del bus per\u00f2, su un bus SCSI, \u00e8 condivisa fra tutti i dispositivi e il controller stesso, mentre in un bus SAS \u00e8 dedicata a ciascun dispositivo. Il set di comandi di SAS \u00e8 mutuato esattamente da SCSI, cos\u00ec \u00e8 garantita la completa compatibilit\u00e0, a livello di comando, per tutti i software sviluppati per SCSI.\nI dischi fissi SATA possono essere collegati al bus SAS, ma i dischi SAS non possono essere collegati ad un controller SATA. Nel primo caso per\u00f2 i dischi SAS e SATA non possono essere collegati sulla stessa porta contemporaneamente.\nIl protocollo SAS \u00e8 sviluppato e mantenuto dal comitato tecnico T10 del International Committee for Information Technology Standards (INCITS) e promosso dalla SCSI Trade Association (SCSITA).\nArchitettura.\nL'architettura SAS \u00e8 organizzata su sei livelli:\nTopologia.\nUn initiator pu\u00f2 essere collegato direttamente ad un dispositivo tramite uno o pi\u00f9 PHY. Questa connessione si chiama \"porta\" (\"port\" in inglese) SAS anche se \u00e8 caratterizzata dal collegamento di pi\u00f9 PHY. Talvolta \u00e8 utilizzato il termine \"wide port\" per indicare la connessione di un dispositivo ad un initiator utilizzando pi\u00f9 di un PHY.\nSpesso, per\u00f2, i dispositivi non sono collegati direttamente all'initiator, ma sono collegati agli expander SAS.\nExpander SAS.\nUn expander Serial Attached SCSI \u00e8 un componente che agevola la comunicazione e il cablaggio quando sono presenti un gran numero di dispositivi SAS. Gli expander contengono due o pi\u00f9 porte esterne. Ogni dispositivo expander contiene almeno una porta di destinazione SAS Management Protocol per la gestione del dominio SAS e pu\u00f2 collegare direttamente i dispositivi SAS. Un expander \"non \u00e8 necessario\" per interfacciare un initiator SAS ad una periferica di destinazione ma se connesso lo aiuta gestire la comunicazione con pi\u00f9 periferiche SAS/SATA. Gli expander possono essere visti come una specie di switch (anche se operano una commutazione di circuito e non di pacchetto) che permette a molteplici sistemi di essere connessi utilizzando una singola porta nella rete.\nCi sono due diversi tipi di expander: expander edge ed expander fanout.\nL'instradamento pu\u00f2 essere effettuato nei seguenti modo:\nGli expander sono stati pensati per consentire tipologie di interconnessione complesse. Operano realizzando una commutazione di circuito (link-switching) fra dispositivi (initiator o periferiche di destinazione). Gli expander possono individuare i dispositivi in tre modi:\nGli expander senza PHY configurate con l'instradamento subtractive routing operano come expander fanout e possono connettersi ad altri expander. Gli expander che hanno una porta configurata per il subtractive routing possono collegarsi solo ad altri due expander, uno attraverso la porta subtractive routing e l'altro tramite una porta non subtractive routing.\nDeve esistere un nodo radice in un dominio SAS. Questo nodo \u00e8 l'expander che non \u00e8 connesso a nessun altro expander attraverso una porta subtractive routing. Il nodo radice ha l'informazione per raggiungere tutti i dispositivi connessi ad un dominio SAS.\nConnettori.\nI connettori SAS sono molto pi\u00f9 compatti dei connettori SCSI e permettono cos\u00ec l'impiego di dischi da 2.5\". Attualmente SAS supporta velocit\u00e0 di trasmissione punto-punto di 3 Gbit/s ma dovrebbe supportare 12 Gbit/s entro il 2012.\nCi sono diversi connettori fisici SAS:"}
{"id": "757386", "revid": "767487", "url": "https://it.wikipedia.org/wiki?curid=757386", "title": "Curley Russell", "text": "Biografia.\nRussel fu un turnista molto richiesto nel periodo bebop (fece tra l'altro parte di uno del quintetto di Charlie Parker) per la sua tecnica che gli consentiva di affrontare agevolmente i tempi veloci tipici del genere. Pur senza diventare mai un leader o un solista, Russell suon\u00f2 con tutti i musicisti chiave del periodo bebop, comparendo in moltissime importanti registrazione.\nRussell inizi\u00f2 studiando il trombone, passando poi al contrabbasso e intraprendendo la carriera professionistica all'et\u00e0 di 18 anni. Dopo avere iniziato la sua carriera nel 1941 con l'orchestra di Don Redman, nel 1943 fece il suo debutto in sala di registrazione con l'orchestra di Benny Carter per approdare nel 1944 con la formazione di Dizzy Gillespie. Tra le sue collaborazioni si ricordano quelle con Art Blakey, Clifford Brown, Tadd Dameron, Miles Davis, Stan Getz, Dexter Gordon, Coleman Hawkins, Thelonious Monk, Charlie Parker, Bud Powell e Horace Silver. Russell si allontan\u00f2 dal mondo della musica verso la fine degli anni cinquanta.\nCurley Russell mor\u00ec di enfisema all'ospedale del Queens, dove viveva, all'et\u00e0 di 69 anni."}
{"id": "757387", "revid": "228587", "url": "https://it.wikipedia.org/wiki?curid=757387", "title": "Scuola di Pont-Aven", "text": "Con la denominazione Scuola di Pont-Aven si indica un folto gruppo di pittori simbolisti che operarono nell'omonimo villaggio bretone nella seconda met\u00e0 dell'Ottocento. Tali artisti, guidati da Paul Gauguin, furono: \u00c9mile Bernard, Charles Laval, Henry Moret, Maxime Maufra, Paul S\u00e9rusier, Charles Filiger, Meyer de Haan, Armand Seguin, Ernest de Chamaillard, l'irlandese Roderic O'Conor e altri.\nOrigine e sviluppo di un linguaggio sintetista-simbolista.\nNell'elaborazione del loro linguaggio espressivo, gli artisti di Pont-Aven furono profondamente influenzati dai fenomeni del primitivismo e dell'esotismo affermatisi proprio in quegli anni. Negli ultimi anni dell'Ottocento il disagio maturato durante lo stesso secolo, improntato essenzialmente sul mito del progresso, porta molti artisti ad avere la necessit\u00e0 di un confronto con culture differenti da quella occidentale. La fine del XIX secolo vede la riscoperta delle antiche civilt\u00e0 e la scoperta di modelli esotici e lontani, quali l'arte primitiva africana e gli espedienti formali utilizzati da artisti giapponesi, come Hiroshige e Hokusai, nelle loro stampe.\nDa Pont-Aven ai Nabis.\nGauguin ebbe una notevole influenza sull'allora giovane Paul S\u00e9rusier, il quale diede vita insieme ad alcuni amici al gruppo dei Nabis, un insieme di artisti che, promuovendo le idee artistiche di Gauguin, gett\u00f2 le basi per la nascita dell'Art Nouveau."}
{"id": "757389", "revid": "767487", "url": "https://it.wikipedia.org/wiki?curid=757389", "title": "Out of Sight (film)", "text": "Out of Sight \u00e8 un film del 1998 diretto da Steven Soderbergh, tratto dall'omonimo romanzo di Elmore Leonard.\nTrama.\nUn rapinatore di banche di carriera, Jack Foley, e uno sceriffo americano, Karen Sisco, sono costretti a condividere un bagagliaio durante la fuga di Foley da una prigione della Florida. Terminata la fuga i due si dividono ma Sisco, abile quanto determinata, vuole riacciuffare l'evaso che l'ha umiliata professionalmente ma soprattutto che l'ha affascinata con i suoi modi di fare gentili ed eleganti, e per questo lo inseguir\u00e0 da uno Stato all'altro. Foley e i suoi amici, il braccio destro Buddy e il socio inaffidabile Glenn, si dirigono a nord verso Bloomfield Hills, un ricco sobborgo settentrionale di Detroit. L\u00ec hanno in programma di fare una visita al losco uomo d'affari Ripley, che si \u00e8 stupidamente vantato con loro in prigione anni prima di una serie di diamanti non tagliati nascosti nella sua casa.\nGlenn inavvertitamente parla del piano dei diamanti allo spietato Maurice Miller, anche lui in prigione nello stesso periodo di Jack e Ripley. Questi pianifica di rapinare la dimora di Ripley con la sua banda, inclusi Kenneth e White Boy Bob. Maurice e Foley si accordano per unirsi al lavoro e dividere i guadagni, mentre Glenn si fa prendere dalla paura e fugge via, con Sisco che gli permette di scappare.\nPrima della rapina, in un hotel di Detroit Foley e Sisco hanno un incontro romantico ma la domanda che perseguita Sisco, ovvero se stia davvero inseguendo Foley per arrestarlo o per amore, finisce in una resa dei conti durante la rapina a casa di Ripley aggiungendo che si \u00e8 trattato solo di divertimento.\nNel corso della rapina, White Boy Bob si spara accidentalmente dopo essere inciampato sulle scale e muore, mentre Foley uccide Kenneth mentre sta tentando di violentare la governante/amante di Ripley, Midge. Sisco, dopo aver seguito la squadra a casa di Ripley, spara a Maurice e arresta Foley nonostante lui la implori di ucciderlo, indossando un passamontagna e dicendole di far finta che sia qualcun altro. Buddy, nel frattempo, scappa via con i diamanti.\nLa mattina dopo, Foley viene caricato a bordo di un furgone per essere riportato in prigione in Florida. Un altro detenuto si imbarca sul furgone e racconta a Foley di come in passato sia evaso di prigione per ben nove volte. Sisco sorride mentre il furgone parte per la Florida."}
{"id": "757391", "revid": "1632387", "url": "https://it.wikipedia.org/wiki?curid=757391", "title": "Misthos", "text": "Il misthos era una retribuzione pubblica che ad Atene era assegnata a chi ricopriva una carica politica quale ecclesiaste (membro di un'assemblea popolare, la boul\u00e9) o dicaste (giudice). Fu introdotto per incentivare la partecipazione alla vita pubblica, e in effetti permise anche ai cittadini di condizione pi\u00f9 modesta di poter partecipare effettivamente alla dialettica politica. Secondo Aristotele fu inserita da Pericle (V secolo a.C.) per contrastare lo strapotere del suo rivale politico Cimone, che ricopriva di favori chi apparteneva al suo stesso demo.\nNon si conosce l'anno di approvazione, si pu\u00f2 solo dire che il \"terminus ante quem\" \u00e8 il 411 a.C., in seguito alla prima rivoluzione oligarchica, scoppiata per la pessima situazione in cui versava Atene a causa della guerra del Peloponneso.\nL'entit\u00e0 prevista da Pericle per il misthos era di cinque oboli per i membri della boul\u00e9, di quattro oboli per l'ecclesia e di due oboli per il tribunale popolare dell'eliea.\nIl misthos oltre Atene e le polemiche.\nAlcuni brani polibiani lasciano intendere che una specie di \"misthos\" fosse stato adottato anche al di fuori di Atene in alcune democrazie ellenistiche. Aristofane nelle commedie \"I cavalieri\" ed \"Ecclesiazuse\" si prese gioco di questo compenso ritenendolo, da un punto di vista aristocratico, una tipica manifestazione di demagogia."}
{"id": "757392", "revid": "1566286", "url": "https://it.wikipedia.org/wiki?curid=757392", "title": "Augusto Mastripietri", "text": "Tra le sue interpretazioni, quella di Geppetto nel primo film dedicato a Pinocchio nella storia del cinema."}
{"id": "757407", "revid": "204012", "url": "https://it.wikipedia.org/wiki?curid=757407", "title": "Calciatori", "text": ""}
{"id": "757409", "revid": "628767", "url": "https://it.wikipedia.org/wiki?curid=757409", "title": "Kazimierz", "text": "Kazimierz (in latino: \"Casimiria\", in lingua yiddish \"Kuzmir\") \u00e8 un quartiere storico di Cracovia, in Polonia, noto per essere stato il centro della comunit\u00e0 ebraica della citt\u00e0 dal XIV secolo fino alla seconda guerra mondiale.\nStoria.\nKazimierz fu fondata come citt\u00e0 separata da Casimiro III di Polonia nel 1335, e in seguito fu chiamata proprio come il re. Fu costruita su un'isola sul fiume Vistola appena a sud di Cracovia, quando ancora era capitale della Polonia. Oggi non esiste pi\u00f9 il ramo a nord del fiume, quindi non c'\u00e8 pi\u00f9 alcun confine fisico tra Kazimierz e la Citt\u00e0 Vecchia di Cracovia. Kazimierz fu principalmente una citt\u00e0 mercantile competitrice con la vicina capitale.\nNel 1495 gli ebrei che vivevano nella parte occidentale di Cracovia furono espulsi ed obbligati a trasferirsi a Kazimierz. Da allora in avanti, Kazimierz fu divisa in due parti: una cristiana ad ovest e una ebrea a est. Alla fine, la citt\u00e0 divenne il principale centro spirituale e culturale degli ebrei polacchi. Per secoli fu un luogo pieno di chiese e sinagoghe in cui i polacchi e gli ebrei vivevano pacificamente l'uno accanto all'altro. \nNel 1800 furono ingranditi i confini amministrativi di Cracovia e Kazimierz divenne uno dei quartieri della citt\u00e0. Durante la seconda guerra mondiale, gli ebrei furono trasferiti dai nazisti da Kazimierz a un ghetto a Podg\u00f3rze, appena oltre il fiume. La maggior parte di questi venne in seguito uccisa durante la liquidazione del ghetto o nei campi di sterminio.\nLe prime scene del famoso film yiddish, \"Yidl mitn fidl\", sono situate a Kazimierz e offrono immagini del quartiere ebraico prima della guerra.\nDopo la guerra, Kazimierz divenne una zona di cattiva reputazione, ma questa nomea \u00e8 rapidamente cambiata nei decenni che seguirono, quando furono restaurati molti dei monumenti del quartiere e i caff\u00e8 e i ristoranti, molti dei quali di tema ebraico, iniziarono ad attrarre i turisti. Kazimierz dal 1988 ospita anche il Festival della cultura ebraica. Proprio in questo quartiere \u00e8 stato girato \"Schindler's List - La lista di Schindler\" di Steven Spielberg nel 1993."}
{"id": "757410", "revid": "767487", "url": "https://it.wikipedia.org/wiki?curid=757410", "title": "Antonio Bagioli (1795-1871)", "text": "Biografia.\nDi famiglia paterna cesenate da generazioni e di madre bolognese, giunse appena nato a Cesena.\n\u00c8 stato spesso confuso con l'omonimo cugino (figlio di Luigi) anch'egli musicista.\nAllievo a Bologna di Padre Mattei, frequent\u00f2 in seguito il Conservatorio di Napoli.\nCompose melodrammi che vennero rappresentati tra l'altro a Cesena (1815), a Napoli (1824) ed a Bologna (1826). Ci\u00f2 gli procur\u00f2 in patria una certa notoriet\u00e0.\nPurtroppo delle sue composizioni ci rimane, conservata presso la Biblioteca Malatestiana di Cesena, solo la partitura incompleta dell'opera \"L'equivoco\".\nPoich\u00e9 in seguito svolse la sua carriera lontano da Cesena, la sua intensa attivit\u00e0 musicale non \u00e8 ancora conosciuta in patria. Nel 1832 egli si trasfer\u00ec negli Stati Uniti per assumere direzione della prima Compagnia d'Opera Italiana arrivata nel paese americano. Quando in seguito la Compagnia si trasfer\u00ec a Cuba, il Bagioli rimase a New York stabilendovisi definitivamente.\nInizi\u00f2 ad insegnare musica e canto divenendo in breve il maestro principale della citt\u00e0. A lui si deve il merito di avervi fatto conoscere la canzone italiana.\nA New York collabor\u00f2 con Lorenzo Da Ponte, celebre librettista di Mozart, e ne spos\u00f2 la figlia adottiva Maria. \nProdusse diversi lavori, oltre a numerose composizioni musicali. Pubblic\u00f2 (1864) uno studio sul canto.\nEbbe una figlia, Teresa Bagioli (1836-1867), che and\u00f2 sposa ad un importante uomo politico, il generale Daniel Edgar Sickles."}
{"id": "757412", "revid": "599013", "url": "https://it.wikipedia.org/wiki?curid=757412", "title": "Dsw", "text": ""}
{"id": "757415", "revid": "413187", "url": "https://it.wikipedia.org/wiki?curid=757415", "title": "Verit\u00e0 di fatto", "text": ""}
{"id": "757418", "revid": "729019", "url": "https://it.wikipedia.org/wiki?curid=757418", "title": "Sindrome di Zieve", "text": "La sindrome di Zieve \u00e8 un sindrome associata all'alcolismo. Di solito insorge in soggetti giovani con un'epatite alcolica e buone condizioni di nutrizione; essi hanno episodi transitori di iperlipoproteinemia, emolisi e dolore addominale. Il paziente presenter\u00e0 ittero da bilirubinemia indiretta, valore utile per la diagnosi, una volta escluse altre cause di sanguinamento gastrointestinale; inoltre allo striscio di sangue \u00e8 possibile riscontrare la presenza di acantociti.\nLa triade \u00e8 composta da:\nLa sindrome \u00e8 stata descritta per la prima volta nel 1958, il dr. Leslie Zieve descrisse pazienti con combinazione di epatopatia alcolica, anemia emolitica ed ipertrigliceridemia.\nTrattamento.\nEssenziale per la remissione della Zieve \u00e8 l'astensione dall'alcol. Alcuni pazienti con ipertrigliceridemia, soprattutto se in anamnesi hanno episodi di pancreatite acuta o di emorragie cerebrali, giovano di un trattamento di plasmaferesi per evitare ulteriori complicanze da ipertrig."}
{"id": "757427", "revid": "912280", "url": "https://it.wikipedia.org/wiki?curid=757427", "title": "Giosafat Kuncewycz", "text": "Biografia.\nNato nel 1580 in Volinia da genitori appartenenti alla nobilt\u00e0 ucraina nonch\u00e9 ferventi ortodossi, Giovanni si form\u00f2 a Vilnius (nell'odierna Lituania) in un periodo caratterizzato dall'intenso scontro tra ortodossi tradizionalisti e uniati di rito greco, i quali, sulla scia del Concilio di Firenze (1451 - 1452), si erano ricongiunti alla Chiesa cattolica con l'Unione di Brest riconoscendo al Papa il ruolo di guida di tutta la Chiesa.\nGiovanni Kuncewicz, inviato giovanissimo a Vilnius per impratichirsi nel commercio, assist\u00e9 alle lotte fra Ruteni uniti e dissidenti. Dopo profonda riflessione, decise di aderire ai greco-cattolici, indi per cui nel 1604 divenne monaco con il nome di Giosafat ed entr\u00f2 nel monastero, retto dall'ordine di San Basilio, della Santa Trinit\u00e0, sito in Vilnius, dove nel 1617 inizi\u00f2 la riforma che port\u00f2 alla nascita dell'Ordine Basiliano di San Giosafat.Ritiratosi nell'antico monastero basiliano della SS. Trinit\u00e0, mut\u00f2 il nome da Giovanni in quello di Giosafat e visse per alcuni anni da eremita. Scrisse anche alcune opere per dimostrare l'origine cattolica della Chiesa rutena e la sua dipendenza primitiva dalla Santa Sede e per propugnare la riforma dei monasteri di rito bizantino ed il celibato del clero. Il suo esempio ripopol\u00f2 di monaci il suo stesso monastero e Giosafat dovette fondarne altri a Byten e a Zyrowice (1613). Nel 1617 fu nominato vescovo di Vitebsk (forse sede titolare) e coadiutore di Polock, succedendo poi come arcivescovo di Polock nel 1618. Perseguit\u00f2 il clero rimasto fedele all'ortodossia nell'arcieparchia, restaur\u00f2 chiese e riform\u00f2 il clero. Nell'autunno del 1623 ordin\u00f2 l'arresto dell'ultimo prete che ancora praticava la liturgia ortodossa a Vitebsk. Ci\u00f2 caus\u00f2 una rivolta che port\u00f2 alla sua uccisione: il 12 novembre, mentre usciva dalla chiesa dove aveva celebrato la messa, Giosafat fu ucciso e il suo corpo buttato nella Dvina.\nCulto.\nFu beatificato dalla Chiesa cattolica nel 1643 e canonizzato nel 1867. Viene ricordato il 12 novembre, giorno del suo martirio, e il 14 novembre (prima data ad essere stabilita per la celebrazione e ancora oggi rispettata nella messa tridentina).\nLe sue reliquie, portate a Vienna nel 1916, sono state poi trasferite nel 1963 per volont\u00e0 di Paolo VI sotto l'altare dedicato a san Basilio Magno nella basilica di San Pietro a Roma.\nIn occasione del III centenario del martirio il 12 novembre 1923 papa Pio XI ne commemor\u00f2 la figura con l'enciclica \"Ecclesiam Dei\".\nGenealogia episcopale.\nLa genealogia episcopale \u00e8:"}
{"id": "757437", "revid": "88812", "url": "https://it.wikipedia.org/wiki?curid=757437", "title": "Verit\u00e0 di ragione", "text": ""}
{"id": "757439", "revid": "1467122", "url": "https://it.wikipedia.org/wiki?curid=757439", "title": "Anna Anderson", "text": "Biografia.\nNel febbraio 1920, a Berlino, fu ricoverata in un ospedale psichiatrico in seguito ad un fallito tentativo di suicidio. Non fu in grado di rivelare la propria identit\u00e0 e per giorni non parl\u00f2 per niente. Dopo qualche tempo un'altra donna ricoverata la riconobbe come la granduchessa Tat'jana, ma lei afferm\u00f2 di non essere Tat'jana, bens\u00ec Anastasija. In effetti, le voci relative al fatto che una parte della famiglia Romanov fosse sopravvissuta erano all'epoca abbastanza consistenti, confortate anche dal comunicato ufficiale bolscevico che faceva riferimento alla sola morte dello zar, senza menzionare il resto della famiglia.\nInizi\u00f2 quindi una serie di battaglie legali e giornalistiche tra i sostenitori e i detrattori della tesi Anastasia. Le dispute (sui protagonisti delle quali c'\u00e8 il forte sospetto di interessi legati al recupero dell'ingente tesoro dei Romanov) videro il coinvolgimento anche di parenti e altri personaggi vicini alla famiglia dello zar, ma non si giunse mai ad una conferma o smentita definitiva sulla reale identit\u00e0 della donna che, tra l'altro, affetta da seri disturbi psichici, si dimostrava tutt'altro che collaborativa.\nDopo aver vissuto per un periodo nella Foresta Nera con il nome di Anna Anderson nel vano tentativo di sfuggire a curiosi e giornalisti, nel 1968 si trasfer\u00ec negli Stati Uniti con il nome di Alessija Romanov, dove spos\u00f2 lo storico John Eacott Manahan. Egli si autodescrisse spesso come \"Granduca-in-Attesa\". La coppia visse in un relativo squallore a Charlottesville, in Virginia. Anderson disse ad un visitatore che, nella Casa Ipatiev, l'intera famiglia imperiale ad eccezione dello zarevic fu ripetutamente seviziata, ed ognuno di essi era costretto a guardare l'altro mentre veniva violentato. Il 20 agosto 1979, dopo vari giorni di vomito ed ostinati rifiuti ad ogni aiuto, la Anderson fu portata al Martha Jefferson Hospital di Charlottesville. Il dottor Richard Shrum la oper\u00f2 immediatamente. Trov\u00f2 ostruzioni e gangrene nell'intestino tenue causati da un tumore alle ovaie. Rimosse almeno una parte dell'intestino e richiuse la ferita. Il dottor Shrum comment\u00f2:\nNel novembre 1983 venne rinchiusa in manicomio. Alcuni giorni dopo fu rapita dal marito Manahan, e i due per tre giorni attraversarono le strade della Virginia fermandosi solamente per mangiare in posti occasionali. Finalmente, una soffiata alla polizia serv\u00ec ad arrestarla e a farla ritornare alle cure psichiatriche. Il 12 febbraio 1984 mor\u00ec di polmonite. Il suo corpo fu cremato quel pomeriggio e le sue ceneri furono sepolte nel cimitero della chiesa del Castello di Seeon in Germania.\nPosizioni a proposito della vera identit\u00e0 di Anna Anderson.\nLa storia di Anna Anderson apparve sin dal primo momento controversa. Alcuni sostenevano senza ombra di dubbio che le sue pretese fossero reali, suffragate da presunte coincidenze anatomiche (colore degli occhi, altezza e presenza di una piccola deformit\u00e0 ai piedi). Queste argomentazioni sono ritenute non valide dai detrattori, in quanto i riconoscimenti da parte di parenti e conoscenti possono essere stati influenzati dal desiderio che essi avevano di ritrovare viva la loro amata Anastasia. Le somiglianze fisiche possono essere comuni anche a pi\u00f9 donne e la conoscenza della vita di corte \u00e8 spiegata in dettaglio in molti libri e potrebbe essere stata semplicemente imparata dalla Anderson.\nNel luglio 1991 furono riesumati, nei pressi di Ekaterinburg, i corpi di nove persone. La recente tecnica basata sull'analisi del DNA mitocondriale prov\u00f2 che si trattava dello zar, della zarina, di tre dei loro cinque figli e di altre quattro persone di servizio che risultavano effettivamente essere state uccise insieme ai membri della famiglia reale. La mancanza di due corpi, presumibilmente proprio quelli della granduchessa Anastasia o della granduchessa Maria e dello zarevic Alessio, riapr\u00ec la discussione sull'identit\u00e0 di Anna Anderson.\nSolo nel 1994 fu possibile eseguire le analisi del DNA su un reperto bioptico intestinale prelevato nel 1979, che portarono definitivamente a concludere che Anna Anderson non poteva in alcun modo essere imparentata con la famiglia Romanov, ma si trattava di tale Franziska Schanzkowski, una malata di mente di origine polacca scomparsa da un ospedale psichiatrico di Berlino nel 1919.\nNell'agosto 2007, nella regione degli Urali, furono ritrovati due corpi, accanto ai quali vi erano pallottole e boccette di acido solforico (usato per occultare i cadaveri). Gli esami del DNA conclusi un anno dopo, hanno confermato che i resti rinvenuti sono quelli di Maria e di Aleksej. Ci\u00f2 escluse cos\u00ec per sempre la possibilit\u00e0 che qualche membro della famiglia reale fosse riuscito a sfuggire al massacro di Ekaterinburg."}
{"id": "757440", "revid": "767487", "url": "https://it.wikipedia.org/wiki?curid=757440", "title": "Maktar", "text": "Maktar (in arabo \u0645\u0643\u062a\u0631, in latino Mactaris) \u00e8 una moderna citt\u00e0 situata nel nord della Tunisia, nel governatorato di Siliana. Nei pressi si trovano le rovine dell'antica citt\u00e0 romana di Mactaris, fondata dai Numidi e distrutta dalla trib\u00f9 di Banu Hillal nel X secolo.\nLa citt\u00e0 moderna \u00e8 situata a 900 m di quota, sul versante di una gravina opposto al sito dei resti romani, ed \u00e8 nota per i suoi panorami e per il clima temperato."}
{"id": "757444", "revid": "1573940", "url": "https://it.wikipedia.org/wiki?curid=757444", "title": "Nils Olav Fjeldheim", "text": "Ha vinto una medaglia di bronzo alle Olimpiadi di nel K2\u00a01000\u00a0m in coppia con Eirik Ver\u00e5s Larsen. Ha vinto inoltre un titolo mondiale e anche numerosi titoli europei."}
{"id": "757446", "revid": "339392", "url": "https://it.wikipedia.org/wiki?curid=757446", "title": "Strage del Mateo Flores", "text": ""}
{"id": "757448", "revid": "486946", "url": "https://it.wikipedia.org/wiki?curid=757448", "title": "Sambar", "text": ""}
{"id": "757449", "revid": "101833427", "url": "https://it.wikipedia.org/wiki?curid=757449", "title": "Paradossi dell'infinito", "text": "I paradossi dell'infinito sono connaturati con la loro stessa definizione. Per meglio dire, la definizione matematica di infinito \u00e8 stata costruita proprio per tener conto di quei comportamenti delle grandezze infinite che non sono conciliabili con le regole normali delle grandezze limitate.\nDescrizione.\nUn certo numero di paradossi logico-matematici si fondano su situazioni che hanno a che fare con grandezze esplicitamente o implicitamente infinite, sottolineandone contraddizioni, antinomie, paradossi, che non ci si aspetterebbe dalle normali grandezze finite di uso corrente.\nI matematici hanno definito delle regole per dominare valori infinitamente grandi o infinitamente piccoli, in modo da descriverne il comportamento in modo coerente. Ci\u00f2 ha prodotto lo sviluppo del calcolo infinitesimale e dell'analisi matematica ma, nel parlare comune, in alcuni casi \u00e8 difficile liberarsi dalla sensazione di paradosso quando si tratta di grandezze infinite.\nDue esempi semplici:"}
{"id": "757459", "revid": "486946", "url": "https://it.wikipedia.org/wiki?curid=757459", "title": "Et\u00e0 dei Comuni", "text": ""}
{"id": "757469", "revid": "486946", "url": "https://it.wikipedia.org/wiki?curid=757469", "title": "Et\u00e0 Comunale", "text": ""}
{"id": "757471", "revid": "400694", "url": "https://it.wikipedia.org/wiki?curid=757471", "title": "Comune medievale", "text": ""}
{"id": "757483", "revid": "33751", "url": "https://it.wikipedia.org/wiki?curid=757483", "title": "Europei 2004", "text": ""}
{"id": "757485", "revid": "400694", "url": "https://it.wikipedia.org/wiki?curid=757485", "title": "Covered in Blood", "text": "Covered in Blood \u00e8 un album musicale realizzato da diversi gruppi hardcore punk come tributo agli Slayer. Sono state realizzate delle cover di tutti i brani di \"Reign in Blood\", l'album pi\u00f9 noto del quartetto e uno degli emblemi del thrash metal."}
{"id": "757487", "revid": "339392", "url": "https://it.wikipedia.org/wiki?curid=757487", "title": "Saadi Al-Gheddafi", "text": ""}
{"id": "757493", "revid": "536103", "url": "https://it.wikipedia.org/wiki?curid=757493", "title": "Whopper", "text": "Il Whopper (pronuncia americana ; in inglese britannico ) \u00e8 il panino di punta della catena internazionale di fast food Burger King e del suo franchise australiano \"Hungry Jack's\". Introdotto nel 1957, ha nel tempo subito diversi ritocchi, comprese modifiche alla dimensione e al tipo di pane utilizzato. Il Whopper \u00e8 uno dei prodotti pi\u00f9 noti del settore dei fast food, tanto da spingere la catena Burger King ad adottare la \"tag-line\" \u00ab\"Home of the Whopper\"\u00bb (Patria del Whopper) per la propria pubblicit\u00e0. Inoltre, l'azienda ha sfruttato il nome per il \"BK Whopper Bar\", un bar \u00abdi fascia alta\u00bb pensato per piccoli spazi con un men\u00f9 pi\u00f9 ristretto. Il successo del Whopper ha spinto operatori della concorrenza, come McDonald's e Wendy's, a proporre hamburger simili in grado di competervi.\nBurger King vende diverse varianti del panino, assieme a versioni specifiche sviluppate per i gusti locali di regioni e paesi in cui la catena \u00e8 presente con i suoi ristoranti. Per mantenere alto l'interesse nel Whopper, vengono periodicamente presentate, per un tempo limitato, versioni speciali del panino; il prodotto \u00e8 spesso al centro di promozioni, offerte, \"tie-in\": alcune delle pubblicit\u00e0 dell'inizio del XXI secolo, in particolar modo quelle per il mercato europeo, sono state inoltre accusate di insensibilit\u00e0 culturale e misoginia.\nBurger King ha registrato molteplici marchi globali inerenti al Whopper.\nStoria.\nIl Whopper \u00e8 stato proposto nel 1957 da James McLamore, cofondatore di Burger King, e in origine costava 37 centesimi di dollari (2,99\u00a0$ nel 2007). McLamore lo cre\u00f2 in risposta a un hamburger di grandi dimensioni venduto da un ristorante rivale; ritenendo che il successo del prodotto fosse solo merito della taglia, svilupp\u00f2 il Whopper, nome scelto proprio perch\u00e9 faceva pensare \u00aba qualcosa di grande\u00bb. Nel mondo dei fast food statunitensi bisogn\u00f2 attendere il Big Mac di McDonald's nel 1967 e il \"Big Shef\" di Burger Chef nei primi settanta per vedere un panino simile al Whopper.\nAll'inizio il Whopper era fatto con pane semplice, fino ai primi anni settanta, quando si pass\u00f2 a quello dalla superficie ricoperta di semi di sesamo. Nel 1985 il peso del Whopper fu incrementato a 120\u00a0g e il pane fu sostituito con un \"Kaisersemmel\" (o rosetta viennese). Questa mossa faceva parte della grande campagna pubblicitaria da 30 milioni di dollari (equivalenti a 53,2 milioni di euro del 2014) lanciata nel mezzo delle cosiddette \"Burger Wars\" (le \"guerre\" fra i fast food per il predominio sul mercato) e che si avvaleva dei volti di celebrit\u00e0 americane del momento, come gli attori Mr. T e Loretta Swit. Lo scopo di questa operazione era far risaltare Burger King e i suoi prodotti sui concorrenti, insistendo soprattutto sulle maggiori dimensioni dei propri panini, che, tuttavia, nel 1987 sarebbero state ricondotte a quelle precedenti, quando all'apice della Burger si insedi\u00f2 una nuova gestione che annull\u00f2 molti dei cambiamenti appena introdotti. Nel 1994 si torn\u00f2 al panino al sesamo, eliminando l'ultima traccia del \"revamp\" del 1985. Nel 1999 Burger King e il Whopper sbarcano in Italia, \nLa confezione del Whopper \u00e8 cambiata molte volte dalla sua nascita. A differenza di McDonald's, Burger King non ha mai utilizzato la scatola a forma di conchiglia in Styrofoam, un materiale plastico a base di polistirolo. Quando, alla fine degli anni ottanta, insorsero preoccupazioni sull'impatto ambientale di questo materiale, la societ\u00e0 ebbe facile gioco nel vantarsi di aver sempre utilizzato il cartoncino per il suo scatolame, anche se, per risparmiare materia prima, il cartoncino sarebbe poi sostituito, nel 1991, con la carta cerata. Per un breve periodo nel 2002, volendone celebrare il 45\u00ba anniversario, il panino fu avvolto in un foglio d'alluminio dorato. Dal 2012, il Whopper viene servito avvolto a met\u00e0 da un foglio di carta velina, in una scatola di cartoncino.\nProdotti simili.\nLa concorrenza (globale nel caso di McDonald's, pi\u00f9 limitata al Nord America per Wendy's) ha spesso cercato di inserire hamburger simili nei loro men\u00f9, spesso soprannominati \u00abWhopper Stopper\u00bb nella fase di progettazione. Ad esempio, McDonald's ha proposto almeno sei diversi panini, tra cui il McDLT, l'Arch Deluxe e il Big 'N Tasty, mentre Wendy's propose il Big Classic, uguale nel contenuto ma in una rosetta.\nDescrizione.\nIl Whopper \u00e8 un hamburger, costituito da due crostini di pane al sesamo che racchiudono una polpetta piatta di carne di manzo (\u00abpatty\u00bb), dal peso di 113,4\u00a0g, ovvero di un quarto di libbra (\u00abquarter-pound\u00bb), \u00abgrigliato alla fiamma sul momento\u00bb; il condimento \u00e8 di maionese, ketchup, pomodoro, cetrioli, lattuga e cipolla affettata. \u00c8 possibile aggiungere, a richiesta, ingredienti aggiuntivi come formaggio in sottilette, bacon, mostarda, jalape\u00f1os, oppure altre salse (come la barbecue), ma si pu\u00f2 anche far escludere o aumentare la dose di qualunque ingrediente, rispettando lo slogan distintivo \u00abCos\u00ec come lo vuoi\u00bb. Nella propria pubblicit\u00e0, Burger King ha dichiarato che sono possibili diverse combinazioni del panino.\nVersioni speciali del Whopper.\nVengono vendute in tutto il mondo versioni con due o tre polpette all'interno, chiamate, rispettivamente, Double e Triple Whopper, o di dimensioni ridotte, il Whopper Jr.\nDapprima presentato in Europa, e solo nel 2008 giunto negli Stati Uniti d'America, l'Angry Whopper \u00e8 invece caratterizzato da un gusto piccante. Alla ricetta tradizionale aggiunge sottilette di formaggio Cheddar, cipolle \u00abangry\u00bb, jalape\u00f1os e nachos. Nel marketing della catena, il prodotto \u00e8 associato all'idea del Messico. \nIl \"Windows 7 Whopper\", fu lanciato in Giappone per promuovere l'omonimo sistema operativo per PC della Microsoft ed ebbe un inatteso successo di pubblico, tanto che la durata della promozione fu aumentata di nove giorni rispetto ai sette previsti in origine. Il panino era caratterizzato da sette polpette sovrapposte, per un'altezza di 13\u00a0cm e un peso di quasi un chilogrammo."}
{"id": "757502", "revid": "1573940", "url": "https://it.wikipedia.org/wiki?curid=757502", "title": "Nata\u0161a Jani\u0107", "text": "Natasa \u00e8 nata in Jugoslavia e ha gareggiato per la Serbia e Montenegro, prima di trasferirsi in Ungheria.\nHa vinto due medaglie d'oro ai Giochi olimpici di Atene 2004: nel K1\u00a0500\u00a0m e nel K2\u00a0500\u00a0m in coppia con Katalin Kov\u00e1cs.\nHa inoltre vinto numerosi titoli mondiali."}
{"id": "757513", "revid": "181699", "url": "https://it.wikipedia.org/wiki?curid=757513", "title": "Principio dell'oralit\u00e0", "text": "Il principio dell'oralit\u00e0 \u00e8 uno dei principi del giudizio ordinario penale e civile e prevede, nel procedimento penale, il diritto dell'imputato ad un processo nel quale la formazione della prova di colpevolezza avvenga preferibilmente attraverso contraddittorio fra le parti e facolt\u00e0 di interrogatorio e controinterrogatorio dei testi.\nIl principio nella recentemente rivista procedura italiana, secondo la Corte Costituzionale \u00e8 mitigato dal \u00abprincipio di non dispersione degli elementi di prova non compiutamente (o non genuinamente) acquisibili col metodo orale\u00bb ."}
{"id": "757514", "revid": "767487", "url": "https://it.wikipedia.org/wiki?curid=757514", "title": "Die Firma (gruppo musicale rock)", "text": "I Die Firma sono stati un gruppo rock della scena underground di Berlino Est. Fondato nel 1983 (quando ancora vi era la RDT) il gruppo si ritrova presto durante la contestazione del regime di Erich Honecker. \nIl gruppo si scioglier\u00e0 nel 1993, quando dopo la caduta del muro di Berlino, si scoprir\u00e0 che due membri della band collaboravano con lo Stasi dandogli informazioni sui loro parenti; questo ha senza dubbio contribuito allo scioglimento del gruppo. I due componenti Paul Landers e Christoph Schneider diventeranno in seguito chitarrista e batterista dei Rammstein."}
{"id": "757519", "revid": "6923", "url": "https://it.wikipedia.org/wiki?curid=757519", "title": "Fiat 500 Moretti Coup\u00e9", "text": "La Moretti 500 Coup\u00e9 \u00e8 un'autovettura special di tipo coup\u00e9 prodotta dalla Moretti, su base Fiat 500, dal 1961 al 1969.\nLa vettura.\nLa storia del modello \"500 Coup\u00e9\" inizia alla Moretti nel 1957 con la realizzazione di un prototipo dalle linee americaneggianti, realizzato su autotelaio Fiat Nuova 500 N, per il Salone di Torino, che non avr\u00e0 seguito produttivo.\nNel 1960, sempre per il Salone di Torino, viene approntato un nuovo prototipo di \"Coup\u00e9\" su autotelaio Fiat Nuova 500 D, affiancato dalla versione \"Spider\", con estetica sportiva di impronta pi\u00f9 europea, ispirata all'Alpine A108; entrambe le versioni furono poi prodotte in piccola serie.\nDopo un lungo periodo di gestazione, nel 1964, viene presentata l'ultima Moretti 500 Coup\u00e9, su autotelaio Fiat Nuova 500 D e poi Fiat Nuova 500 F, che ottiene un buon successo commerciale, rimanendo in produzione fino al 1969.\nCome per le precedenti versioni, Moretti affida la carrozzeria a Giovanni Michelotti che disegna una vetturetta elegante, addolcendo le linee della versione 1960, mediante il rialzo del cofano anteriore molto spiovente con un paraurti in gomma piena, che le faceva assumere un aspetto essenzialmente corsaiolo.\nLa parte posteriore presenta una forte inclinazione del padiglione che, insieme all'ampia finestratura laterale d\u00e0 molta luce all'abitacolo.\nL'abitabilit\u00e0 \u00e8 maggiore rispetto alla \"500 D\" e la \"500 Coup\u00e9\" fu molto apprezzata da quella parte di clientela che sceglieva automobili \"fuoriserie\" e, in particolare, dalle donne che ne decretarono il successo, tanto da essere prodotta in circa 25.000 esemplari.\nLa vettura \u00e8 dotata di un motore 2 cilindri da 499,5 cm\u00b3 di cilindrata che eroga una potenza massima di 22 CV a 4400 giri/min. La vettura era dotata di Sospensioni a ruote indipendenti ed \u00e8 in grado di raggiungere una Velocit\u00e0 massima di 115 km/h.\nQuesto modello viene affiancato, nel 1966, dalla versione \"595 SS\" con motore potenziato a 28\u00a0CV e velocit\u00e0 massima di 130\u00a0km/h, oltre a ulteriori dotazioni di carattere sportivo, come il quadro strumenti con manometro olio e contagiri, impianto di scarico modificato e ruote finestrate autoventilanti.\nNel 1967 la \"500 Coup\u00e9\" veniva offerta al prezzo 745.000 Lire F.F., mentre per la versione \"595 SS Coup\u00e9\" occorreva aggiungere la considerevole cifra di 150.000 Lire."}
{"id": "757520", "revid": "1005847", "url": "https://it.wikipedia.org/wiki?curid=757520", "title": "Contenzioso elettorale", "text": "Il contenzioso elettorale \u00e8 il complesso delle contestazioni, sollevate in sede processuale, aventi ad oggetto le operazioni elettorali relative al rinnovo degli organi elettivi degli enti territoriali di uno Stato.\nOrdinamento italiano.\nAmbito.\nIn Italia, \u00e8 affidato alla giurisdizione quello riguardante gli organi elettivi dei Comuni, delle Province, delle Regioni e all'elezione dei membri del Parlamento europeo spettanti all'Italia; resta un ambito di giustizia politica, ai sensi dell'articolo 66 della Costituzione, quello riguardante la verifica dei poteri delle Camere.\nProcedura.\nAll'interno del riparto di giurisdizione previsto dall'ordinamento italiano, la materia \u00e8 disciplinata dal Titolo VI del codice del processo amministrativo (d.lgs. 104/2010), che ha superato, in via esclusiva, anche alcune precedenti attribuzioni del giudice ordinario che operavano fino al 2010 (sia pure con la presenza del pubblico ministero).\nLa legittimazione attiva spetta a qualunque cittadino elettore a prescindere dalla posizione assunta nelle elezioni. La legittimazione passiva spetta ai candidati eletti di cui si contesta l'elezione. Non hanno legittimazione i componenti uscenti dell'organo rinnovato.\nRicorso.\nContro l'esito elettorale \u00e8 possibile proporre ricorso, che deve essere redatto con motivi specifici che saranno esaminati dal giudice. Il ricorrente pu\u00f2 dedurre motivi aggiunti nel caso in cui emergano ulteriori vizi del procedimento nel corso dell'istruttoria.\nIl giudizio elettorale \u00e8 caratterizzato da una forte incisivit\u00e0 dei poteri del giudice il quale pu\u00f2 infatti modificare l'esito delle elezioni. Se non vi \u00e8 la necessit\u00e0 di ulteriore istruttoria al termine della discussione il Tribunale decide direttamente la causa dando immediata lettura del dispositivo che nel caso di accoglimento del ricorso contiene la correzione del risultato elettorale.\nContro la sentenza di primo grado e possibile fare ricorso al Consiglio di Stato entro 20 giorni dalla notifica della sentenza di primo grado o, se non notificata, entro 6 mesi dal deposito in segreteria.\nTermini.\nIl termine per ricorrere \u00e8 di 30 giorni e decorre dalla proclamazione degli eletti. Entro tale termine il ricorso deve essere depositato nella segreteria del T.A.R. competente. A seguito del deposito il Presidente fissa l'udienza di discussione con proprio decreto, che il ricorrente dovr\u00e0 notificare unitamente al ricorso agli eventuali controinteressati. I termini processuali sono dimezzati.\nEntro 10 giorni dall'ultima notifica, il ricorrente deve depositare presso la segreteria del T.A.R. il ricorso con la relata di notifica, il verbale di proclamazione degli eletti ed eventuali altri documenti a sostegno del ricorso, la prova della propria legittimazione. I controinteressati invece devono entro 15 giorni dalla notificazione depositare le proprie controdeduzioni."}
{"id": "757529", "revid": "1543377", "url": "https://it.wikipedia.org/wiki?curid=757529", "title": "Isaak Il'i\u010d Levitan", "text": "Biografia.\nIsaak Levitan nacque il 30 agosto 1860 nel villaggio di Kibarti (governatorato di Kaunas, Lituania) da una famiglia povera, ma amante della cultura. Il padre, figlio di un rabbino, aveva frequentato la scuola ebraica e si era poi ulteriormente formato come autodidatta. A Kaunas era insegnante di francese e tedesco, e lavorava come traduttore presso il cantiere del ponte ferroviario, appaltato a una ditta francese.\nAgli inizi degli anni settanta la sua famiglia si trasfer\u00ec a Mosca dove, nel 1873, Isaak fu ammesso all'Istituto tecnico di pittura, scultura e architettura, gi\u00e0 frequentato, dal 1871, da suo fratello maggiore Avel' e dove ebbe tra i suoi insegnanti Vasilij Perov, Aleksej Savrasov e Vasilij Polenov.\nNel 1875 mor\u00ec sua madre e si ammal\u00f2 gravemente suo padre. Questi, costretto dalla malattia a lasciare il lavoro presso le ferrovie, si trov\u00f2 nell'impossibilit\u00e0 di mantenere, con le ripetizioni private, i quattro figli. Le condizioni della famiglia erano tali che l'Istituto di tanto in tanto elargiva ai due fratelli sussidi e, nel 1876, li esoner\u00f2 dal pagamento della retta \u00abin considerazione delle [loro] condizioni di estrema indigenza\u00bb e dei loro \u00abmeriti nell'attivit\u00e0 artistica\u00bb. Nel 1877 il padre di Levitan mor\u00ec di tifo. Per Isaak, per il fratello e le sorelle sopravvenne un periodo di estrema difficolt\u00e0 e indigenza.\nA quel tempo l'artista frequentava la classe di Perov. Un amico di questi, Savrasov, not\u00f2 le sue capacit\u00e0 e lo prese nella propria classe, quella \"dei paesaggi\". Nello stesso anno due opere di Levitan, esposte in una mostra, furono notate dalla stampa e il sedicenne artista ricevette una medaglia d'argento piccola e 220 rubli \u00abper poter continuare la sua attivit\u00e0\u00bb. Nel 1885 termin\u00f2 gli studi.\nTra il 1889 e il 1890 Levitan viaggi\u00f2 in Francia e in Italia. Nel 1891 divenne membro dell'Associazione delle mostre d'arte itineranti.\nNel 1892 Levitan, in quanto \u00abebreo non battezzato\u00bb, fu costretto ad abbandonare Mosca e per un certo periodo visse nel governatorato di Tver' e in quello di Vladimir. Le premure dei suoi amici ebbero successo e all'artista fu permesso di tornare a Mosca. Per la sua attivit\u00e0 ebbe grande rilievo il suo soggiorno, in questo periodo, nella citt\u00e0 di Pl\u00ebs, sul Volga.\nCredente e praticante per tutta la vita, Levitan osservava puntualmente tutti i precetti della religione ebraica, incluso il divieto di raffigurare immagini umane. Fatta eccezione per l'\"Autoritratto\", da lui dipinto nel 1880, in una soltanto delle sue opere compare una figura femminile: il quadro \"Giornata d'autunno. Sokol'niki\", dove per\u00f2, secondo varie testimonianze, la figura della donna fu dipinta, per Levitan, da Nikolaj \u010cechov, fratello del famoso scrittore.\nDal 1898 Levitan fu insegnante all'Istituto tecnico di pittura, scultura e architettura.\nL'artista mor\u00ec il 22 luglio (4 agosto del calendario gregoriano) del 1900, a Mosca."}
{"id": "757531", "revid": "599013", "url": "https://it.wikipedia.org/wiki?curid=757531", "title": "Alberto Comazzi", "text": "Biografia.\n\u00c8 uno dei testimonial della FDG Onlus (Federazione Nazionale Giovani Diabetici Onlus).\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno 2012 il procuratore federale Stefano Palazzi richiede per lui quattro anni di squalifica.\nIl 18 giugno in primo grado gli viene confermata la squalifica di 4 anni.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nCarriera.\nClub.\nCresciuto nel vivaio del Milan, debutta in Serie A in maglia rossonera a 18 anni il 1\u00ba giugno 1997 nella sconfitta (1-0) dei \"rossoneri\" a San Siro contro il Cagliari. Anche la stagione successiva colleziona con il Milan una presenza in massima serie. Nella stagione 1998-1999 milita nel in Serie C1. Dopo alcune difficolt\u00e0 iniziali, il rendimento comincia a salire e con il suo anche quello di tutta la squadra, impegnata nella rincorsa alla capolista Alzano Virescit. Terminati secondi, i lariani vengono eliminati durante le semifinali dei play-off contro la . L'anno successivo la stagione per il Como \u00e8 meno gloriosa, e termina con un decimo posto finale.\nNel 2000-2001 passa al , in Serie B, in una societ\u00e0 che in quell'annata vede continui cambi di allenatore. Successivamente viene acquistato dalla Lazio con cui non riesce a scendere in campo in Serie A neppure una volta. Viene allora ceduto al Verona, con il quale gioca quasi sempre titolare disputando cinque campionati in Serie B, l'ultimo dei quali nel 2006-2007, anno in cui gli scaligeri retrocedono in Serie C1. Resta a Verona anche nella stagione successiva disputando 25 partite (con un gol realizzato) in un campionato chiuso dalla squadra veneta con il salvataggio ai play-out dalla retrocessione in Serie C2.\nNell'estate del 2008 si trasferisce in prestito all', tra i cadetti. Con i dorici disputa 30 partite e ottiene la permanenza nella categoria. Terminata la breve parentesi marchigiana rientra nell'estate del 2009 al Verona. L'8 luglio 2010 firma un contratto annuale con lo Spezia, neopromosso in Lega Pro Prima Divisione. Il 28 giugno 2011, una volta scaduto il suo contratto con lo Spezia, diventa ufficialmente un calciatore dello Swindon Town, club inglese che milita nella Football League Two, con cui ha firmato un biennale. Il 20 gennaio 2012 rescinde il contratto che lo lega alla societ\u00e0 inglese."}
{"id": "757534", "revid": "1543377", "url": "https://it.wikipedia.org/wiki?curid=757534", "title": "Classifica del campionato mondiale di calcio 2006", "text": "Criteri :"}
{"id": "757536", "revid": "1437331", "url": "https://it.wikipedia.org/wiki?curid=757536", "title": "Domus dei tappeti di pietra", "text": "La Domus dei tappeti di pietra \u00e8 un sito archeologico della citt\u00e0 di Ravenna collocato in un ambiente ipogeo situato circa tre metri sotto la Chiesa di Sant'Eufemia.\nStoria.\nIl sito fu ritrovato fortuitamente nel 1993 durante i lavori per la costruzione di alcune autorimesse sotterranee in via D'Azeglio 47. Venne alla luce un palazzo interamente decorato con meravigliosi mosaici e intarsi marmorei, databile al periodo bizantino.\nLe pavimentazioni musive sono decorate con elementi geometrici, vegetali e figurativi, per una superficie complessiva di 700 m\u00b2. \nDescrizione.\nI mosaici pi\u00f9 famosi sono la \"Danza dei Geni delle Quattro Stagioni\", rarissimo caso di geni danzanti in cerchio e il \"Buon Pastore\". \nNella \"Danza dei Geni delle Quattro Stagioni\" appaiono quattro figure umane. A sinistra, il personaggio vestito di rosso con una corona di rose \u00e8 la Primavera. In basso, la persona vestita di bianco \u00e8 l'Autunno mentre il personaggio in alto che indossa un mantello verde \u00e8 l'Inverno. Le stagioni stanno danzando e si tengono per mano. Autunno e Inverno danno la mano all'Estate, ma i mosaici che la raffiguravano non ci sono pi\u00f9. La quarta figura umana si trova in alto a destra ed \u00e8 un musico che suona un flauto di canne.\nNel \"Buon Pastore\", esso \u00e8 ritratto in una versione differente da quelle tradizionali cristiane. \u00c8 molto giovane ed ha i capelli corti. Indossa una tunica color azzurro con una stoffa arancione sotto il collo. Infine, indossa dei calzari ai piedi. Regge un bastone con il braccio sinistro. Alla sua destra e alla sua sinistra appaiono due cerbiatti. Dietro i cerbiatti vi sono due alberi alti come il Buon Pastore, con due uccelli sui rami. Rispetto alla \"Danza dei Geni delle Quattro Stagioni\", questo mosaico \u00e8 pi\u00f9 rovinato. Del volto del Buon Pastore se ne vede solo met\u00e0. I mosaici che raffiguravano i bordi, gran parte dell'albero di sinistra e un po' del ramo di destra non ci sono pi\u00f9. \nIl monumento \u00e8 stato inaugurato il 30 ottobre 2002 dall'allora Presidente della Repubblica Carlo Azeglio Ciampi, in occasione delle celebrazioni per i 1600 anni di Ravenna \"Capitale dell'Impero Romano d'Occidente\". Inoltre ha ottenuto anche il Premio Bell'Italia nel 2004."}
{"id": "757537", "revid": "14691", "url": "https://it.wikipedia.org/wiki?curid=757537", "title": "Provincia di Bulawayo", "text": ""}
{"id": "757545", "revid": "729019", "url": "https://it.wikipedia.org/wiki?curid=757545", "title": "Arlette Zola", "text": "Biografia.\nLa sua carriera ha inizio nel 1965. Ha partecipato all'Eurovision Song Contest 1982 con \"Amour on t'aime\" che si classific\u00f2 al terzo posto. Nel 1984 e nel 1985 partecip\u00f2 alla selezione svizzera per l'Eurofestival con \"Emporte-moi\" e \"Aime-moi\" che si classificarono tutte e due al terzo posto.\n, ritiratasi a vita privata, vive a Friburgo, dove gestisce un ristorante."}
{"id": "757546", "revid": "287204", "url": "https://it.wikipedia.org/wiki?curid=757546", "title": "Nero (torrente)", "text": "Il fiume Nero o Fiumenero \u00e8 un corso d'acqua della provincia di Bergamo. Nasce dal Pizzo dell'Omo, nelle Alpi Orobie ad un'altitudine di 2650 m s.l.m., mentre gli affluenti Torrente Secreti e Torrente Val del Aser originano rispettivamente dalla Vedretta dei Secreti e dalla Vedretta del Redorta. \nConfluisce dopo 6\u00a0km da destra nel Serio a Fiumenero, frazione di Valbondione, in Val Seriana ad un'altitudine di 783 m s.l.m. compiendo in 6\u00a0km un dislivello maggiore di 1000 mt., percorrendo quella che viene chiamata \"Valle di Fiumenero\".\nAmbiente.\nIl torrente segue un percorso di elevata naturalit\u00e0, scorre su aree boschive e prati incolti fino a raggiungere il centro abitato dove confluisce nel Serio."}
{"id": "757549", "revid": "287204", "url": "https://it.wikipedia.org/wiki?curid=757549", "title": "Mark Johnson (hockeista su ghiaccio)", "text": "Carriera.\nAttaccante di ruolo, stecca sinistra, 177\u00a0cm x 78\u00a0kg, Mark Johnson \u00e8 cresciuto hockeysticamente a livello universitario nelle file della University of Wisconsin e dopo il trionfo olimpico (dove ottenne 11 punti all'attivo in sette gare giocate, 5 gol e 6 assist, oltre a 6 minuti di penalit\u00e0) ha disputato 11 stagioni in NHL, vestendo le maglie di cinque diverse franchigie: Pittsburgh Penguins, Minnesota North Stars, Hartford Whalers, St. Louis Blues e New Jersey Devils.\nIn totale in NHL Mark Johnson (scelto da Pittsburgh nel 1977 al 3\u00ba giro come 66\u00aa scelta assoluta) ha disputato 706 partite, realizzando 536 punti (219 gol e 317 assist) e rimediando 270 minuti di penalit\u00e0.\nIn Europa Mark Johnson ha giocato anche in Italia nelle file dell'HC Milano Saima (48 partite, 104 punti, 40 reti, 64 assist, 21 minuti di penalit\u00e0) vincendo il campionato nazionale nella stagione 1990-1991 ed in Austria per lo Zell am See (33 partite, 72 punti, 23 gol, 49 assist, 14 minuti di penalit\u00e0)."}
{"id": "757550", "revid": "1656773", "url": "https://it.wikipedia.org/wiki?curid=757550", "title": "Land art", "text": "La land art \u00e8 una forma d'arte contemporanea sorta negli Stati Uniti d'America tra il 1967 e il 1968 caratterizzata dall'intervento diretto dell'artista sul territorio naturale, specie negli spazi incontaminati come deserti, laghi salati, praterie,mare ecc. Le opere hanno spesso carattere effimero. Nasce da un atteggiamento rigorosamente anti-formale in antitesi con il figurativismo della \"pop art\" e con le fredde geometrie della \"minimal art\".\nContesto.\nGli anni Sessanta, nei paesi occidentali, sono caratterizzati da una profonda tensione e sfiducia che sta alla base della confusione del momento; infatti, dopo la seconda guerra mondiale, lo Stato, in quanto principale strumento di azione sociale, aveva cominciato a perdere di autorevolezza e si erano sviluppate le pi\u00f9 intricate dinamiche del consumismo e delle nuove tecnologie.\nSi mira a un definitivo sfondamento dei confini tradizionali della pittura e della scultura, che rimangono pratiche di peculiare importanza, ma non pi\u00f9 dominanti nella creazione artistica, alla creazione di un nuovo e diretto rapporto tra arte e vita, a un coinvolgimento concreto della realt\u00e0 oggettuale quotidiana, a un'apertura provocatoria della cultura di \"\u00e9lite\" all'universo delle culture di massa, a un processo di riflessione sui limiti dei linguaggi artistici e del sistema dell'arte.\nLa nascita di un concetto generale di rivoluzione, poco circoscrivibile per tutto ci\u00f2 che pu\u00f2 includere, quindi gli sforzi volti a ricreare o persino a rifondare un'idea di societ\u00e0, sono alla base di una proliferazione di nuovi movimenti artistici. Emergono, infatti, in quest'epoca, diverse ricerche artistiche che assumono un carattere internazionale, pur non tralasciando l'aspetto nazionale, comunque significativo, che si sviluppano poi nel decennio successivo. La nuova arte americana ed europea si sviluppa attraverso varie tendenze in pratica compresenti e legate tra loro: Pop Art, Fluxus e Happening, Performance Art e Body Art, Minimal Art, Land Art-Earth Works, Process Art, Arte Povera, Arte Concettuale.\nDefinizione.\nTra i pi\u00f9 complessi e affascinanti esperimenti artistici ispirati alla natura si annoverano le opere riconducibili alla cosiddetta \"land art\".\nCon la definizione di \"land art\", e con quella di \"Earth Workers\", vengono indicate quelle operazioni artistiche che, a partire dal 1967-68, in particolare negli Stati Uniti d'America, nei crocevia di New York e nei luoghi sconfinati dell'Ovest americano, sono realizzate da un gruppo di artisti, che si autodefiniscono fanatici della natura, delusi dall'ultima fase del Modernismo e desiderosi di valutare il potere dell'arte al di fuori dell'ambiente asettico degli spazi espositivi e anche delle aree urbane caratterizzate dalla presenza delle istituzioni, intervenendo direttamente nei territori naturali, negli spazi incontaminati come i deserti, i laghi salati, le praterie, ecc., facendo emergere le dissonanze dell'epoca contemporanea.\n\"Land art\" \u00e8 il titolo del film di Gerry Schum che, nel 1969, documenta gli interventi di Michael Heizer, Walter De Maria, Robert Smithson, Richard Long, Dennis Oppenheim, Barry Flanagan e Marinus Boezem.\n\"Earth Works\" \u00e8 invece il titolo di una mostra organizzata da Robert Smithson, dell'ottobre del 1968, presso la Dwan Gallery di New York, ispirata ad un romanzo di fantascienza di Brian W. Aldiss, ambientato in un futuro in cui persino il suolo \u00e8 ormai un bene prezioso; la rassegna consiste in uno sguardo pessimistico sul futuro dell'America e del suo patrimonio ambientale; quattordici artisti, per lo pi\u00f9 giovani e poco noti, espongono opere troppo grandi o difficili da trasportare, tanto che la maggior parte di esse viene mostrata solo attraverso fotografie.\nLa land art designa artisti di tutto il mondo, caratterizzati da approcci molto differenti e le cui concezioni e realizzazioni possono essere perfino contrastanti; in questo senso essa non pu\u00f2 essere considerata un movimento nell'accezione tradizionale del termine; infatti, \u00e8 un iponimo imperfetto che designa la fitta e allo stesso tempo impalpabile trama basata su un'affinit\u00e0 concettuale.\nCaratteristiche.\nSono, infatti, da riconoscere le affinit\u00e0 tra la \"land art\" e la \"conceptual art\", dove l'indagine del linguaggio investe contemporaneamente sia gli aspetti pi\u00f9 propriamente linguistici dell'arte, che quelli relativi al suo contesto culturale e fisico; entrambi gli ambiti, nonostante i diversi esiti finali, partono dallo stesso movente: allargare a dismisura il campo d'azione possibile dell'arte fino a farlo coincidere con tutta la realt\u00e0, sia fisica che mentale. L'elemento unificante \u00e8 dunque l'interesse per il processo creativo: nell'agire sul territorio \u00e8 implicita l'idea dell'insufficienza dell'opera tradizionalmente intesa ed \u00e8 posto l'accento sull'aspetto ideale e concettuale dell'operazione, che mette in gioco l'eterno rapporto tra uomo e mondo. -\"Ci\u00f2 di cui si occupa l'arte - dice Robert Morris - \u00e8 qualcosa di mutevole, che non ha bisogno di arrivare in un punto che sia definitivo rispetto al tempo e allo spazio. L'idea che il lavoro sia un processo irreversibile che si conclude con uno statico oggetto-icona, ormai \u00e8 superata -.\nLa dimensione del sublime naturale, nella quale gli artisti intervengono, si oppone radicalmente all'artificialit\u00e0 e alla fredda e geometrica monumentalit\u00e0 delle metropoli, rappresentando l'altro volto dell'identit\u00e0 americana.\nIn questo senso la land art si contrappone alla Pop Art e alla Minimal Art, anche se bisogna ammettere l'influenza di quest'ultima, con valenze per\u00f2 differenti, connesse solo alla specifica natura dei materiali, come terra, rocce, ghiaia, sabbia, catrame, ecc., che determinano la realizzazione di forme geometriche primarie scavate, tracciate, costruite attraverso accumulazioni nell'ambiente.\nI land-artisti utilizzano lo spazio e gli elementi naturali come materiali specifici dell'opera, attraverso interventi su grande scala.\nI progetti realizzati sono fondamentalmente scultorei, in quanto creazioni tridimensionali, e/o sono basati sulla performance, in quanto orientati verso un processo, un luogo e un tempo. Infatti, il fine di tali opere \u00e8 di documentare il modo in cui il tempo e le forze naturali mutano gli oggetti e i gesti: esse esprimono un atteggiamento che \u00e8 al contempo critico e nostalgico, alternano aggressivit\u00e0 e senso di protezione nei confronti del paesaggio.\nAgire in luoghi solitari, non toccati o abbandonati, porta l'uomo alla comprensione della sua limitatezza di fronte al cosmo. Il grande impiego di energie umane e mezzi meccanici risulta alla fine ben poca cosa di fronte alla forza primordiale e ai tempi lunghissimi della natura: le forme geometriche primarie sono segni destinati prima o poi ad essere riassorbiti dai processi naturali e il progressivo degrado delle opere e la quasi inaccessibilit\u00e0 dei luoghi fa s\u00ec che queste risultino inamovibili e, con il passare del tempo, praticamente invisibili. Infatti, il nostro rapporto con la terra \u00e8 complesso: anche se sfruttiamo e aggrediamo la natura per strapparle ci\u00f2 che \u00e8 necessario alla nostra sopravvivenza, siamo tuttavia consapevoli della sua trascendente imperturbabilit\u00e0, del suo terrificante e incontrollabile potere.\nCon questo progetto contro culturale, volto a smantellare l'autorit\u00e0 sociopolitica esistente, l'artista, spesso personaggio di rilievo, patrocinato dalle gallerie, sostenuto da mecenati, con pieno accesso alle risorse dell'arte contemporanea, lasciando gli spazi espositivi, si sottrae alle regole del mercato, imponendo a quest'ultimo la ricerca di nuovi metodi che tengano conto del mutato statuto dell'opera, intraprendendo quindi un atteggiamento in qualche modo contrario all'autorit\u00e0 e di rottura con la tradizione; scrive Micheal Heizer: \"-I musei e le collezioni sono stracolmi, i pavimenti stanno per cedere, ma lo spazio reale esiste-.\"\nNonostante ci\u00f2 il sistema dell'arte possiede la capacit\u00e0 di fagocitare anche ci\u00f2 che pare agli antipodi delle sue norme e quindi, anche per la land art si \u00e8 trovato il modo di oggettualizzare l'azione dell'artista attraverso la registrazione mediante progetti, grafici, fotografie, filmati, narrazioni e certificati delle opere, collocate permanentemente in luoghi distanti o gi\u00e0 distrutte. Tutto ci\u00f2 crea per\u00f2 una radicale dislocazione del concetto di punto di vista, non pi\u00f9 legato alla posizione fisica, ma alla modalit\u00e0 di confronto con l'opera d'arte.\nQuello che rimane da vedere \u00e8 esposto solo nelle gallerie o nei musei, proprio quei luoghi da cui gli artisti intendevano prendere le distanze; ci si trova quindi di fronte a lavori che hanno praticamente caratteristiche concettuali.\nImportante \u00e8 la scelta di visione delle opere d'arte dal vero. Si sostiene che la vista dall'alto implichi uno sguardo totalizzante e onnicomprensivo e generi la sensazione di osservare qualcosa, mentre quella dal basso suggerisce un'idea di partecipazione e comunit\u00e0, l'effetto fenomenologico di camminare attraverso lo spazio.\nLa land art \u00e8 considerata il pi\u00f9 maschilista dei progetti artistici elaborati dopo la Seconda Guerra Mondiale. Nelle sue prime manifestazioni, questo genere segna il trionfo del gasolio e della polvere, un regno popolato da uomini rudi, che ritrovano la propria identit\u00e0 lontano dalle comodit\u00e0 dei centri della cultura, scavando buche e facendo esplodere i fianchi dei dirupi, trasformando la terra con una maschile indifferenza verso le modifiche pi\u00f9 a lungo termine.\nProtesta politica.\nIn talune occasioni tale forma d'arte \u00e8 stata utilizzata per esprimere un'idea politica: nel 2011 si \u00e8 utilizzata la \"land art\" tra i confini di Polonia e Ucraina. Parte dell'opera d'arte \u00e8 stata realizzata in territorio polacco e parte nel paese confinante, dando comunque continuit\u00e0 e unicit\u00e0 all'opera creata. In tale modo si \u00e8 voluto protestare contro i confini che dividono i due paesi: con l'entrata della Polonia negli accordi di Schengen tale confine \u00e8 divenuto molto meno agibile rispetto al passato.\nPrincipali artisti.\nI principali artisti della \"land art\" sono Michael Heizer, Robert Smithson, Walter De Maria, Richard Long, Dennis Oppenheim, Beverly Pepper, James Turrell e Christo, ma anche Robert Morris (nel 1966 progetta un grande anello di terra ricoperto d'erba per un aeroporto, ma solo nel 1971 in Olanda riesce a concretizzare il suo progetto \"Observatory\", una complessa costruzione ad anelli concentrici) \u00e8 protagonista di operazioni ambientali di notevole rilievo. L'artista Alberto Burri, pittore e scultore italiano, figura internazionale di primissimo piano nell'arte del dopoguerra, realizza, rivestendo le macerie della ormai distrutta (dal terremoto del 1968) citt\u00e0 di Gibellina, un famoso e mirabile esempio di \"land art\" che si estende per quasi 12 ettari, il \"Grande Cretto\".\nMichael Heizer.\nMichael Heizer, figlio di un archeologo, interviene, con le sue opere, che si presentano come misteriosi reperti di una civilt\u00e0 sconosciuta, facendoci cos\u00ec riflettere sul destino della nostra, nella vasta zona desertica del Nevada.\nNel 1968 realizza \"Dissipate\", cinque enormi fosse rettangolari, bordate da lastre d'acciaio, disposte secondo uno schema casuale, creato facendo cadere fiammiferi su un pezzo di carta.\nNel 1969 realizza \"Displaced-Replaced Mass\", delle fosse rettangolari con le pareti in cemento, in cui vengono collocati dei massi di granito trasportati dalla montagna della High Serra al deserto tramite una gru.\nNel 1969-1970 realizza, per l'esposizione alla Dwan Gallery, nonostante in seguito venga donata al Los Angeles Museum of Contemporary Art, \"Double Negative\", il suo intervento pi\u00f9 grandioso, due enormi scavi (560 metri di lunghezza, 10 metri di larghezza e 15 metri di profondit\u00e0) di forma regolare uno di fronte all'altro, ai due lati di uno stretto canyon del Virgin River Mesa, ottenuti servendosi di bulldozer. Si crea cos\u00ec una linea immaginaria larga 13 metri e lunga 457, che attraversa la voragine dopo la rimozione di 244.800 tonnellate di arenaria e riolite.\nRobert Smithson.\nRobert Smithson \nEgli crea una stretta relazione tra il territorio esterno e lo spazio espositivo della galleria, attraverso la dialettica tra \"Sites\" e \"Non Sites\", che in inglese rimanda ad un gioco di parole tra vista e non vista.\nNel 1968 inizia, infatti, a realizzare i \"Non Sites\", dei contenitori di acciaio dipinto o zincato di forma geometrica minimalista, che contengono materiali grezzi, come pietre, ghiaia e sale, prelevati dall'artista da miniere, scavi o cave da lui esplorati, i \"Sites\" appunto. Fanno parte dei \"Non Sites\" anche le mappe e le fotografie che spiegano le origini delle pietre impiegate.\nBench\u00e9 i \"Non Sites\" siano costruiti con materiali fisici, essi sono essenzialmente opere d'arte concettuali: nelle esposizioni essi documentano un luogo e il viaggio dell'artista in quel posto, cos\u00ec che gli osservatori dei \"Non Sites\" vengono costantemente rimandati, a causa del sentimento della perdita, della delocazione di una vocazione al ritorno, ai \"Sites\" e invitati a visitarli.\nNel 1969 durante un viaggio nello Yucat\u00e0n in Messico, Smithson installa in vari luoghi i suoi \"Mirror Displacements\", lastre specchianti, disposte in configurazioni regolari nella sabbia, nella terra e tra la vegetazione, in modo da assorbire e riflettere la luce, il cielo e l'atmosfera. Di questa esperienza rimane un reportage con foto e testi scritti dall'artista, pubblicato su Artforum, che ha fatto dell'opera un lavoro concettuale.\nNel 1970, presso il Great Salt Lake nello Utah, riesce a portare a termine la \"Spiral Jetty\", il suo pi\u00f9 importante intervento, un grande molo a forma di spirale, costruito accumulando con bulldozer e camion pi\u00f9 di 6.500 tonnellate di terreno circostante, come terra, rocce e cristalli di sale.\nOltre ad essere un simbolo primordiale, evocativo dei primi processi di vita, la spirale fa riferimento a specifici aspetti del lago: ricorda i gorghi nell'acqua, la forma dei cristalli di sale e dei microrganismi, delle chiocciole, delle lumache e l'avvolgersi stesso dei corpi celesti.\nCome nota Rosalind Krauss il lago salato \u00e8 anche sede di antiche credenze: i coloni mormoni, in particolare, ritenevano che esso fosse una sorta di mostro senza fondo, con un collegamento con l'oceano attraverso un enorme canale sotterraneo; le sue correnti avrebbero prodotto un gran vortice al centro del lago, dei gorghi privi di una fine; \u00e8 da tali racconti che Smithson prende le mosse per progettare l'impresa.\nL'opera consiste in un grande omaggio alla natura e a quest'ultima ritorna: non appena viene terminata, incomincia l'azione dell'acqua salata; anzitutto la superficie laterale della passerella inizia a coprirsi di microrganismi che ne fanno il proprio habitat, poi la concentrazione di sale inizia a salire verso il centro della spirale, rendendo, in tale zona, l'acqua pi\u00f9 rossa, poi violacea, per ritornare blu ai bordi.\nNegli anni la spirale \u00e8 stata coperta da un innalzamento del livello del lago, che l'ha resa sempre pi\u00f9 abitata da alghe ed animali, ma soprattutto visibile solo dall'elicottero.\nEssa consiste in una realizzazione monumentale che testimonia la forza delle tecnologie moderne, ossia le macchine di scavo e di trasporto, ma che appare come un gigantesco monumento primitivo.\nWalter De Maria.\nDe Maria nel 1968 a Monaco di Baviera espone un'opera \"The Land Show: Pure Dirt, Pure Earth, Pure Land\", realizzata successivamente nel 1977 in forma permanente a New York, importante non soltanto per la land art, ma anche per la Process Art, dove tutto lo spazio espositivo della galleria Heiner Friederich, \u00e8 riempito da uno spesso strato di terra, 1600 metri cubi, in modo tale da produrre un rovesciamento tra esterno e interno, tra spazio naturale e spazio culturale, e l'opera d'arte corrisponde con la materia fisica primaria per eccellenza.\nNello stesso anno, realizza \"Mile Long Drawing\", due linee parallele tracciate con del gesso in polvere lunghe un miglio, dove prevede la costruzione di due muri in cemento.\nNel 1977 nel New Mexico, realizza \"Lightning Field\", il pi\u00f9 spettacolare lavoro sul territorio, una piana arida rettangolare nella quale sono stati disposti quattrocento pali metallici a punta, in sequenze regolari; \nRichard Long.\nLong non ama essere definito un artista della Land Art, ma, a partire dal 1967, la sua ricerca ha indubbiamente molti aspetti di tale tendenza, anche se diversa \u00e8 la relazione con i territori naturali.\nL'artista adotta un atteggiamento che potrebbe essere definito \"ecologico\", \nAttraverso uno studio approfondito dell'identit\u00e0 geografica, utilizzando esclusivamente materiali trovati sul posto, lascia segni del suo passaggio: lunghe tracce lineari pestando l'erba dei campi e delle radure, gruppi di pietre disposte in fila, in quadrati, in cerchi, o pezzi di legno come reperti archeologici primitivi.\nDennis Oppenheim.\nLa ricerca di Dennis Oppenheim .\nNel 1968, presso un lago nel Connecticut, scava \"Time Pocket\", una traccia lunga due miglia.\nNel 1969, presso il lago Babe a Ithaca, realizza \"Accumulation Cut\", un taglio, con una motosega, della superficie ghiacciata di un torrente che divide due territori, perpendicolare alla cascata.\nJames Turrell.\nLa ricerca di James Turrell \u00e8 incentrata sul fascino della luce in s\u00e9.\nTurrell per\u00f2, da molti anni, lavora ad un'immensa opera, presso il \"Roden Crater\", un piccolo vulcano spento sperduto nel deserto dell'Arizona, ancora incompiuta; essa \u00e8 legata al tema della luce nella sua dimensione naturale assoluta e cosmica: \u00e8 concepito, infatti, come un osservatorio naturale ottenuto scavando un passaggio che arriva fino al centro del cratere, il quale \u00e8 stato livellato trasformandosi in un pun dove collaboro con land\nAltri artisti.\nChristo e Jeanne-Claude.\nNonostante Christo faccia parte del gruppo del Nouveau R\u00e9alisme, nei suoi interventi, il concetto d'impacchettamento, con teli e corde, viene traslato su scala ambientale, tanto da considerarlo (forse erroneamente) un intervento di Land Art.\nI primi oggetti impacchettati di Christo, ispirati all'opera, degli anni venti, \"L'enigma di Isidore Ducasse\" di Man Ray, risalgono al 1958. Poco dopo incontra Jeanne-Claude, che diventa sua moglie, e con la quale inizia una lunga collaborazione artistica: l'impacchettamento di alcuni luoghi, in cui lui si occupa del disegno e lei degli aspetti organizzativi.\nPer le loro opere si avvalgono della collaborazione di molte persone, mentre per il finanziamento si affidano ai proventi della vendita dei disegni preparatori dei progetti stessi.\nRealizza impacchettamenti di grandi monumenti urbani, come l'Arco di Trionfo a Parigi, o siti naturali, come la scogliera di Little Bay in Australia e di un gruppo d'isole al largo della Florida.\nAlberto Burri.\nIl cretto di Burri \u00e8 sorto negli anni '80 nello stesso luogo dove una volta vi erano le macerie di Gibellina, attualmente \"cementificate\" dall'opera di Alberto Burri. Nasce dagli effetti del terremoto del Belice del 1968 sulla citt\u00e0 vecchia, i cui resti sono ancora visibili, in parte, sotto il gigantesco monumento della morte che ripercorre le vie e vicoli della vecchia citt\u00e0. \nVista dall'alto l'opera, di grandissime dimensioni, appare come una serie di fratture di cemento sul terreno, il cui significato risiede nel congelamento della memoria storica di un paese. Il \"cretto\" \u00e8 una tra le opere d'Arte contemporanea pi\u00f9 estese al mondo.\nBibliografia.\n- Jeffrey Kastner, introduzione di Brian Wallis, 2004, Land Art e Arte Ambientale, Phaidon Press Limited\n- Francesco Poli, 2007, Arte Contemporanea: dall'informale alle ricerche attuali, Mondadori Electa\n- Francesco Poli, 2005, Arte Contemporanea: le ricerche internazionali dalla fine degli anni cinquanta a oggi, Mondadori Electa\n- Francesco Poli, 2006, La scultura del Novecento, Laterza\n- Francesco Poli, 2009, Minimalismo, Arte Povera, Arte Concettuale, Laterza"}
{"id": "757551", "revid": "6923", "url": "https://it.wikipedia.org/wiki?curid=757551", "title": "Arco di Porta Nuova", "text": "LArco di Porta Nuova \u00e8 una porta cittadina ad arco monumentale, di costruzione settecentesca, che adorna uno degli ingressi al centro storico della citt\u00e0 di Caravaggio, in Lombardia. Il viale che diparte dall'Arco, della lunghezza complessiva di circa due chilometri, congiunge il centro dell'abitato con il Santuario di Caravaggio. \u00c8 da non confondere con l'omonima Porta Nuova nella citt\u00e0 di Palermo.\nStoria.\nL'Arco fu eretto in occasione dell'Incoronazione della Beata Vergine al Santuario, concessa nel 1708 da Roma e celebrata nel 1710; fu terminato nel 1709 e inaugurato il 29 settembre 1710 in coincidenza con i festeggiamenti per l'incoronazione.\nStruttura.\nLe porte laterali sono sovrastate da due angeli di marmo rustico, raffigurati nell'atto di suonare due trombe di rame; la nicchia che sovrasta la porta centrale campeggia un gruppo marmoreo, di autore ignoto, che rappresenta l'apparizione della Madonna di Caravaggio a Giannetta Varoli. Pi\u00f9 sotto, all'interno di una nicchia, \u00e8 raffigurato un putto, che tiene in mano un giglio dorato (simbolo cattolico della Madonna) proteso in direzione del Santuario. Sfortunatamente la mano del putto \u00e8 andata perduta negli anni 1990, quando si \u00e8 staccata dal gruppo marmoreo ed \u00e8 caduta al suolo, danneggiandosi irreparabilmente."}
{"id": "757553", "revid": "110157", "url": "https://it.wikipedia.org/wiki?curid=757553", "title": "Arrondissement di Maaseik", "text": "L'arrondissement di Maaseik (in olandese \"Arrondissement Maaseik\", in francese \"Arrondissement de Maaseik\") \u00e8 una suddivisione amministrativa belga, situata nella provincia del Limburgo e nella regione delle Fiandre.\nComposizione.\nL'arrondissement di Maaseik raggruppa 13 comuni:\nSociet\u00e0.\nEvoluzione demografica.\n\"Abitanti censiti\""}
{"id": "757555", "revid": "1793900", "url": "https://it.wikipedia.org/wiki?curid=757555", "title": "Istituto tecnico industriale", "text": ""}
{"id": "757561", "revid": "767487", "url": "https://it.wikipedia.org/wiki?curid=757561", "title": "Paola del Medico", "text": "Biografia.\nUno dei suoi maggior successi \u00e8 la reinterpretazione in tedesco della canzone di Roy Orbison, \"Blue Bayou\".\nHa partecipato due volte all'Eurovision Song Contest, nel 1969 con \"Bonjour, bonjour\" giungendo al quinto posto e nel 1980 con \"Cin\u00e9ma\" classificandosi al quarto. Nel 1977 ha partecipato alla selezione svizzera per l'Eurofestival con \"Le livre blanc\", ma senza riuscire a strappare il biglietto per la manifestazione.\nUn altro suo grande successo risale al 1983, \"Tr\u00e4ume mal sch\u00f6n von Hawaii\".\nPaola \u00e8 vedova di Kurt Felix, conduttore televisivo svizzero, morto il 16 maggio 2012 dopo una lunga malattia. Per molti anni i due avevano vissuto nelle loro propriet\u00e0 in Svizzera e Italia."}
{"id": "757563", "revid": "66316", "url": "https://it.wikipedia.org/wiki?curid=757563", "title": "ICSD 811", "text": ""}
{"id": "757564", "revid": "66316", "url": "https://it.wikipedia.org/wiki?curid=757564", "title": "PDF 16-156", "text": ""}
{"id": "757575", "revid": "767487", "url": "https://it.wikipedia.org/wiki?curid=757575", "title": "Doris Dragovi\u0107", "text": "Rappresent\u00f2 la Jugoslavia all'Eurovision Song Contest 1986, con la canzone \"\u017deljo moja\" (italiano: O, desiderio mio!) classificandosi undicesima; e la Croazia all'Eurovision Song Contest 1999 con la canzone \"Marija Magdalena\" classificandosi quarta con 118 punti. Negli anni ottanta raggiunge il successo con i brani \"\u017delio moja\", \"Sedam mora, sedam gora\" e \"Selim ti ja\".\nCarriera.\nDoris nasce a Spalato, Croazia; ha sempre sognato di fare la cantante. I cantanti che l'hanno influenzata sin da piccola\nsono Arsen Dedi\u0107, Gabi Novak e Tereza Kesovija. Raggiunse una popolarit\u00e0 regionale entrando nel gruppo dei \"More\". Inizia la sua carriera solista nel 1986 con il suo album di debutto Tigrica. Lo stesso anno Rappresenta la Jugoslavia all'Eurovision Song Contest 1986), con la canzone \"\u017delio moja\" classificandosi undicesima con 49 punti; preceduta da Vlado &amp; Isolda con \"Ciao, amore\" e seguita da Novi Fosili con \"Ja sam za ples\". Da allora Doris divenne una delle cantanti pi\u00f9 famose dell'allora Yugoslavia e regioni limitrofe. Nel 1999 viene scelta per rappresentare la Croazia all'Eurofestival 1999 con \"Marija Magdalena\" scritta dall'autore croato Ton\u010di Hulji\u0107 ,classificandosi quarta con 118 punti;preceduta da Danijela con \"Neka mi ne svane\" e seguita da Goran Karanwith con \"Kad zaspu an\u0111eli\". \"Marija Magdalena\" fu un singolo molto trasmesso anche dall'emittente greca FLY FM 89,7 raggiungendo il primo posto in classifica.\nVita privata.\nDoris \u00e8 sposata con l'ex giocatore di pallanuoto croato Mario Budimir."}
{"id": "757578", "revid": "597500", "url": "https://it.wikipedia.org/wiki?curid=757578", "title": "Barocco/Musica... fantasia", "text": "Barocco \u00e8 il dodicesimo album in studio dei Rond\u00f2 Veneziano pubblicato il 5 novembre 1990 dalla Baby Records-Cleo Music AG.\nIl disco.\n\u00c8 stato pubblicato dalla BMG Ariola come \"Musica... fantasia\", il quale omette \"Barocco\" e contiene un inedito, \"Venezia notturna\", oltre ad una versione de \"La scala d'oro\" dall'album \"Arabesque\". In Francia invece \u00e8 stato messo in commercio come \"Myst\u00e8re\" e nel 2001 dalla Silver Star con il nome di \"Capriccio veneziano\"."}
{"id": "757583", "revid": "106007084", "url": "https://it.wikipedia.org/wiki?curid=757583", "title": "Storia del Burkina Faso", "text": "Preistoria.\nCome gran parte delle nazioni dell'Africa occidentale, il Burkina Faso era abitato dai primi uomini della popolazioni di cacciatori e raccoglitori di bacche nella parte nord-occidentale della regione in un'epoca databile tra il 12000 a.C. e il 5000 a.C. ed i loro strumenti (raschiatoi, scalpelli e punte di freccia) sono stati scoperti nel 1973.\nAlcuni insediamenti apparvero tra il 3600 a.C. ed il 2600 a.C. con la costruzione di fattorie di cui sono rimaste tracce evidenti.\nL'utilizzo di materiali come il ferro, la ceramica e la pietra liscia si svilupparono tra il 1500 a.C. e il 1000 a.C., in concomitanza con il sorgere di una coscienza religiosa come testimoniato dai resti di alcune sepolture cerimoniali.\nPrima della colonizzazione.\nSino alla fine del XIX secolo questa regione fu dominata dalla cultura del regno Mossi fondato da popolazioni migrate dal Ghana settentrionale (dove attualmente ancora esiste il gruppo etnico dei Dagomba ad essa ricollegabile). Per secoli i Mossi furono una popolazione di agricoltori e guerrieri e grazie alla loro potenza riuscirono a sconfiggere tutti i tentativi apportati dai musulmani provenienti da nord-ovest di convertire la regione all'Islam.\nSono state trovate anche tracce della cultura Dogon soprattutto nelle regioni centrali, centro-settentrionali e occidentali, ma questi insediamenti vennero poi abbandonati tra il XV secolo e il XVI secolo per colonizzare le cime del Bandiagara. Sparsi un po' ovunque nella regione sud-occidentale del Burkina-Faso si trovano resti di alte muraglie ma nulla ancora \u00e8 stato possibile ricostruire dei loro edificatori.\nTra il XV ed il XVI secolo il Burkina Faso fu un importante crocevia economico per l'Impero Songhai.\nIl periodo coloniale.\nNel 1896 il regno Mossi venne conquistato dai francesi con la presa della capitale Ouagadougou e divenne un protettorato francese. Nel 1898 venne conquistata gran parte del territorio che avrebbe in seguito costituito l'attuale Burkina-Faso.\nNel 1904 questi territori vennero integrati nell'Africa Occidentale Francese nel cuore dell\"'Haut-S\u00e9n\u00e9gal-Niger\".\nDurante la Prima guerra mondiale i suoi abitanti combatterono nei battaglioni francesi dei \"Tirailleurs s\u00e9n\u00e9galais\" e nel 1919 la regione divenne una colonia separata. Il 1\u00ba marzo 1919 Fran\u00e7ois Charles Alexis \u00c9douard Hesling divenne il primo governatore della nuova realt\u00e0 coloniale dell'Alto Volta che venne disgregata il 5 settembre 1932 divenendo parte territoriale di Costa d'Avorio, Mali e Niger ma gi\u00e0 nel 1937 essa venne ricostituita con il nome di \"Alto Costa\". Dopo la Seconda guerra mondiale la popolazione Mossi fece pressione per tornare una colonia autonoma e il 4 settembre 1947 l'Alto Volta torn\u00f2 nuovamente ad esistere.\nIl 23 luglio 1956 la Francia inizi\u00f2 a riorganizzare le proprie colonie d'oltremare cominciando ad assegnare loro un maggiore grado di autonomia con l'attuazione delle cosiddetta \"Loi Cadre\". Questo processo termin\u00f2 l'11 dicembre 1958 quando l'Alto Volta divenne una repubblica autonoma all'interno del territorio coloniale francese.\nL'indipendenza.\nIl 5 agosto 1960 l'Alto Volta ottenne la piena indipendenza ed elesse come primo Presidente della Repubblica Maurice Yam\u00e9ogo, leader del movimento politico Union d\u00e9mocratique volta\u00efque (UDV).\nLa costituzione del 1960 prevedeva l'elezione di un presidente e di un'assemblea generale tramite suffragio universale con una durata di cinque anni. Appena giunto al potere, tuttavia, Yam\u00e9ogo band\u00ec tutti i partiti politici tranne l'UDV e il suo governo si protrasse fino al 1966 quando, a seguito di una massiccia protesta popolare soprattutto da parte di studenti e classi lavoratrici, un colpo di Stato depose Yam\u00e9ogo.\nLa giunta militare che depose Yam\u00e9ogo era guidata dal colonnello Sangoul\u00e9 Lamizana che divenne il nuovo capo di Stato, sospendendo la Costituzione e l'Assemblea Nazionale. La sua giunta militare rest\u00f2 al potere per quattro anni, e il 14 giugno 1970 una nuova elezione a suffragio universale ratific\u00f2 una nuova costituzione che prevedeva un periodo di transizione verso il governo civile di quattro anni.\nLamizana rimase al potere per tutti gli anni '70 come capo di un governo misto di militari e civili ed approv\u00f2 una nuova Costituzione nel 1977 venendo rieletto con libere elezioni nel 1978.\nIl 25 novembre 1980 un nuovo colpo di Stato militare guidato dal colonnello Saye Zerbo depose Lamizana ed istitu\u00ec un \"Comitato Militare di Salvezza Nazionale\" come suprema autorit\u00e0 di governo che annull\u00f2 la Costituzione promulgata nel 1977.\nTuttavia anche il governo del colonnello Zerbo venne a sua volta destituito il 7 novembre 1982 da un nuovo colpo di Stato guidato dal maggiore Jean-Baptiste Ou\u00e9draogo e dal Consiglio di Salvezza Nazionale (CSP). Pur continuando a negare la Costituzione e a bandire tutti i partiti politici, la nuova giunta del CSP promise una fase di transizione per il ritorno alla guida civile del paese ed una nuova Costituzione.\nAll'interno del CSP sorsero presto dei conflitti intestini tra i moderati e la fazione radicale guidata dal capitano Thomas Sankara che venne eletto Primo Ministro nel gennaio 1983. Le lotte di fazione all'interno del CSP e la politica di sinistra di Sankara portarono presto al suo arresto ed il movimento sorto in tutto il paese per il suo rilascio portarono ad un nuovo colpo di Stato guidato dal capitano Blaise Compaor\u00e9 il 4 agosto 1983.\nDopo il colpo di Stato lo stesso Sankara form\u00f2 il \"Consiglio Nazionale della Rivoluzione\" (CNR) del quale si elesse egli stesso Presidente. Al fine di mobilitare le masse al suo programma politico, Sankara istitut\u00ec parallelamente dei consigli politici denominati \"Comitati per la Difesa della Rivoluzione\" i cui membri mantenevano segreta la propria identit\u00e0. Ancora attualmente poco si sa sui componenti di questi direttorati tranne il fatto che la sua leadership era capitanata da intellettuali di inclinazione politica marxista-leninista.\nIl 4 agosto 1984 l'Alto Volta cambi\u00f2 denominazione chiamandosi Burkina Faso, ovvero \"Terra di uomini integri\", nome con il quale Thomas Sankara intendeva infondere nella popolazione un sentimento di partecipazione attiva alle sue iniziative per un salto di qualit\u00e0 verso la modernit\u00e0 del suo paese, cercando nel contempo di attuare un vero e proprio strappo culturale e politico con il passato.\nIl 25 dicembre 1985 la tensione con il Mali per il controllo dei giacimenti minerari della Striscia di Agacher portarono il Burkina Faso ad uno scontro diretto che dur\u00f2 circa cinque giorni ed ebbe come conseguenza la morte di circa 100 persone; le ostilit\u00e0 ebbero termine grazie all'intervento di mediazione del Presidente della Costa d'Avorio F\u00e9lix Houphou\u00ebt-Boigny e viene ricordato in Burkina Faso come \"la guerra di Natale\".\nSecondo i suoi detrattori i tentativi di riforme strutturali tentati da Sankara implicarono decisive e strette misure di austerity che minarono enormemente la sua popolarit\u00e0 e la sua figura carismatica agli occhi della popolazione e del suo stesso movimento politico. Per moltissimi Africani, tuttavia, Sankara \u00e8 ancora oggi un mito, capace di vaccinare in 3 settimane oltre met\u00e0 dei bambini del Paese contro febbre gialla, meningite e morbillo, di portare avanti con determinazione (anche usando le maniere forti) programmi sanitari e di scolarizzazione, di combattere la corruzione e gli sprechi della politica, primo leader africano ad avviare progetti contro la desertificazione e a trattare con l'Occidente per la cancellazione del debito estero dei Paesi africani nonch\u00e9 primo leader ad aver denunciato il diffondersi della piaga dell'AIDS in Africa. Durante il governo Sankara tutti i principali indici della qualit\u00e0 della vita migliorarono sensibilmente.\nIl 15 ottobre 1987 Thomas Sankara venne assassinato a Ouagadougou durante un colpo di Stato guidato da alcuni ufficiali dell'esercito, alla testa del capitano Blaise Compaor\u00e9 (poi presidente del Burkina Faso fino al 2014), compagno di lotta e braccio destro di Sankara.\nBlaise Compaor\u00e9, insieme al capitano Henry Zongo ed al maggiore Jean-Baptiste Boukary Lengani composero un triumvirato al comando del \"Fronte Popolare\" il cui scopo era di continuare l'opera rivoluzionaria e rimediare alle \"deviazioni\" di Sankara dagli obiettivi originari rivoluzionari.\nPer assicurarsi l'adesione al nuovo governo della classe media del paese, il triumvirato abbandon\u00f2 gran parte delle misure economiche populiste di Sankara e accettarono in una nuova coalizione politica sorta nel 1989 alcune formazioni non marxiste.\nA questa iniziativa si oppose l\"'Organisation pour la D\u00e9mocratie Populaire/Mouvement du Travail\" (ODP/MT) ed il 18 settembre 1989, mentre Compaor\u00e9 si trovava in una visita diplomatica in Asia gli altri due membri del triumvirato, Lengani e Zongo, vennero arrestati con l'accusa di voler rovesciare il Fronte Popolare; dopo essere stati sommariamente accusati di tradimento e condannati vennero giustiziati la stessa notte dell'arresto.\nDopo il suo ritorno Compaor\u00e8 riorganizz\u00f2 un nuovo governo tenendo per s\u00e9 la carica di Ministro della Difesa e della Sicurezza."}
{"id": "757585", "revid": "887364", "url": "https://it.wikipedia.org/wiki?curid=757585", "title": "Buddismo Theravada", "text": ""}
{"id": "757586", "revid": "767487", "url": "https://it.wikipedia.org/wiki?curid=757586", "title": "Sandra Kim", "text": "Biografia.\nNata Sandra Caldarone a Montegn\u00e9e, frazione del comune belga di Saint-Nicolas, in una famiglia italiana originaria della cittadina abruzzese di Torrebruna (Chieti), esord\u00ec giovanissima nel mondo della canzone: inizi\u00f2 a esibirsi a sette anni e, nel 1986, prese parte con il brano \"J'aime la vie\" al Gran Premio dell'Eurovisione che si tenne a Bergen, in Norvegia, aggiudicandosi tale edizione del festival continentale; con poco pi\u00f9 di 13 anni e mezzo d'et\u00e0 fu la pi\u00f9 giovane vincitrice della rassegna canora europea, battendo il record di Gigliola Cinquetti di ventidue anni prima (16 anni e circa 3 mesi).\nLa vittoria di Kim sollev\u00f2 molte polemiche: si scopr\u00ec che la cantante aveva mentito all'organizzazione sulla sua et\u00e0, dichiarando di avere 15 anni invece di 13 e la Svizzera, giunta seconda, fece ricorso contro la vittoria belga, ma invano.\nTuttavia l'Unione europea di radiodiffusione nel 1990 apport\u00f2 al regolamento una modifica, tuttora vigente, che impone agli artisti l'et\u00e0 minima di 16 anni per partecipare all'Eurofestival.\nStante la vigenza di tale obbligo, di conseguenza, il record di Sandra Kim \u00e8 destinato a non essere battuto.\nAl 2021 \u00e8 anche la cantante europea ad avere vinto la pi\u00f9 recente edizione di un Eurofestival con un brano in francese, non tenendo quindi conto della vittoria nell'edizione 1988 della canadese C\u00e9line Dion con \"Ne partez pas sans moi\" in rappresentanza della Svizzera.\nSandra Kim vanta anche trascorsi televisivi, sia come presentatrice per il programma \"Dix qu'on aime\" su Radio T\u00e9l\u00e9vision Luxembourg che come giurata su \"Pour la gloire\" in onda su RTBF.\nNel 1990, insieme al connazionale di lingua fiamminga Luc Steeno, si esib\u00ec in occasione del giubileo di re Baldovino.\nFu brevemente sposata con Olivier G\u00e9rard e, dal 2001, con Jurgen Delanghe.\nA maggio 2011 ha pubblicato \"Make Up\", un album pop rock."}
{"id": "757588", "revid": "122329794", "url": "https://it.wikipedia.org/wiki?curid=757588", "title": "Photoshop tennis", "text": "Il Photoshop tennis \u00e8 un'attivit\u00e0 competitiva sviluppatasi su Internet che prevede l'utilizzo di un programma di computer grafica raster, come ad esempio Adobe Photoshop. Solitamente \u00e8 un gioco per due persone, nonostante sia possibile in teoria la partecipazione di un pi\u00f9 vasto numero di giocatori.\nI giocatori scelgono un'immagine iniziale, che poi un giocatore altera in qualche modo, con il programma di grafica che preferisce. Poi il giocatore invia l'immagine modificata all'altro (via email oppure in altro modo), che a sua volta modifica l'immagine cos\u00ec ottenuta e la spedisce al mittente. Il processo continua per un numero di round stabilito in precedenza. A gioco finito il lavoro pu\u00f2 essere o meno valutato da un giudice al di fuori del gioco che stabilisce il vincitore.\nA volte possono essere aggiunte delle limitazioni alla sfida, come ad esempio l'attenersi ad una specifica tematica, l'utilizzare uno specifico programma oppure l'usare come risorsa solo un certo tipo di immagini."}
{"id": "757600", "revid": "3368", "url": "https://it.wikipedia.org/wiki?curid=757600", "title": "Paul M. Sweezy", "text": ""}
{"id": "757612", "revid": "254059", "url": "https://it.wikipedia.org/wiki?curid=757612", "title": "Marmarole", "text": "Le Marmarole sono un gruppo dolomitico situato nel centro Cadore, in provincia di Belluno in Veneto. Sono attraversate dall'impegnativa Alta via n. 5 detta del Tiziano.\nCaratteristiche.\nDal punto di vista geomorfologico, le \"Marmarole\" costituiscono l'unica vera catena montuosa della regione dolomitica. La si pu\u00f2 immaginare, in prospettiva, come una muraglia che partendo dalla Forcella Grande alla base della Cima Bel Pra, corre ininterrotta per 13\u00a0km da Ovest verso Est per terminare sul Monte Ciarido, sopra l'altopiano di Pian dei Buoi.\nLe \"Marmarole Occidentali\" comprendono i monti distribuiti secondo la caratteristica forma di anfiteatro rivolto verso Nord, sviluppata attorno alla Val di Mezzo Grande, compresi fra la Forcella Grande e la Forcella Vanedel.\nDi questo sottogruppo sono da citare la Torre dei Sabbioni (m 2.531) e il Corno del Doge (m 2.615).\nAlla testata della citata valle sorge il bivacco Voltolina, modello Fondazione Antonio Berti.\nLe \"Marmarole Centrali\" presentano una leggera inclinazione verso Nord con un singolare contrasto morfologico degli opposti versanti: il meridionale a precipizio sulla val d'Oten, il settentrionale con andamento pi\u00f9 dolce e solcato da alcuni profondi valloni. A servizio di questo sottogruppo sul versante settentrionale sorgono il bivacco Musatti, modello Fondazione Antonio Berti, e lo storico bivacco \"Rifugio Tiziano\", punti di appoggio per l'Alta via n. 5. Sul versante meridionale esistono i Rifugi San Marco, Galassi e Chiggiato. Infine, presso la forcella Marmarole, a quota 2.667 sorge l'avveniristico bivacco Fanton.\nLe \"Marmarole Orientali\" iniziano alla Forcella Baion e sono costituite dalle interessanti e slanciate guglie del Ciastelin e del Ciarido, elevazioni pi\u00f9 modeste rispetto a quelle degli altri sottogruppi ma affascinanti in ugual misura. Il versante meridionale \u00e8 servito dai rifugi Ciar\u00e9ido e Baion.\nSono montagne belle e poco frequentate, rese celebri nell'arte dal sommo pittore Tiziano Vecellio.\nL'esplorazione alpinistica \u00e8 stata iniziata verso il 1890 da Ludwig Darmst\u00e4dter e proseguita nel primo dopoguerra da Berto Fanton e fratelli. Legato alle Marmarole \u00e8 anche Oliviero Mario Olivo, nato a Trieste da famiglia originaria di Venas. Nel 1923 apr\u00ec per primo una nuova via di VI grado sulla Cresta degli Invalidi e nel 1925, assieme a Paolo Fanton, comp\u00ec la prima ascesa del Pupo di Lozzo. Dal secondo dopoguerra le Marmarole diventano il principale centro dell'attivit\u00e0 alpinistica del gruppo Ragni di Pieve di Cadore.\nDa Pieve di Cadore si pu\u00f2 ammirare la parte centrale ed orientale del Gruppo montuoso, ben distinguendo in particolare la caratteristica Croda Bianca, la Cresta degli Invalidi e il Cimon del Froppa (un bellissimo panorama si ammira dal Parco Roccolo presso il belvedere). Anche salendo da Belluno presso il Ponte Cadore si possono notare queste bellissime e selvagge montagne, dove sono facilmente riconoscibili anche il Ciastelin ed il Ciarido (\"Ciar\u00e9ido\" in cadorino). Queste stesse cime, con la caratteristica Torre di Lozzo (o di Bajon, nota localmente come il \"Pupo de San Laur\u00e8n\u017eo\"), sono ben visibili anche da Lorenzago di Cadore.\nClassificazione.\nSecondo la SOIUSA le Marmarole sono un gruppo alpino con la seguente classificazione:\nSuddivisione.\nIl gruppo viene poi suddiviso in tre sottogruppi:\nDelimitazioni.\nLe Marmarole sono delimitate a \"nord\" e a \"est\" dalla val d'Ansiei, da Palus San Marco passando per Auronzo di Cadore ai Treponti, a \"sud\" dalla valle del Piave dai Treponti a Calalzo, e dalla val d'Oten da Calalzo a Forcella Piccola fino alla Forcella Grande, e infine a \"ovest\" dalla val di San Vito da Forcella Grande a Palus San Marco.\nArea protetta.\nLe Marmarole fanno parte dell'area protetta \u201cAntelao, Marmarole, Sorapis\u201d, sito di interesse comunitario e zona di protezione speciale.\nToponimi.\nIl nome Marmarole probabilmente deriva dal greco \"marmar\" che significa \"splendere\", \"scintillare\" evidentemente per l'abbondante presenza di neve e ghiaccio nel versante settentrionale. Le Marmarole infatti ospitavano un tempo ben cinque ghiacciai: del Froppa de Fora e de Inte, del Meduce de Fora e de Inte e per ultimo quello delle Selle, oggi tutti completamente scomparsi.\nIl campanile San Marco deve il suo nome al pi\u00f9 celebre Campanile di Piazza San Marco a Venezia, appena crollato al momento della sua prima ascensione nell'agosto del 1902.\nTradizioni popolari.\nIl lago \"de la femenes\" (laghetto delle tose).\nLeggenda narra che a Lagole, in riva al \"lago de la femenes\", si recassero le ragazze e le spose dell'antica citt\u00e0 di Sabasa. Le sue acque, \"cos\u00ec verdi da sembrar scavate nella roccia\" conservavano loro giovinezza e belt\u00e0. Le Anguane (Anguanes in dialetto Cadorino), che abitavano le grotte lungo il Piave e il Molin\u00e0, erano talmente gelose di queste donne che un bel giorno catturarono e trucidarono Bianca, la figlia del capo di Sabasa, lungo il sentiero che ancora oggi si chiama dell'assassino, il \"troi del sassin\". Le alte rocce che lo sovrastano da quel giorno presero, e ancora conservano, il nome di Croda Bianca.\nAlcuni ipotizzano che le malefiche Anguane non siano altro che la trasformazione, nel periodo cristiano, della divinit\u00e0 paleoveneta \"Trumusiate\". Questo culto pagano \u00e8 testimoniato a Lagole da una stipe votiva con abbondante materiale figurativo ed epigrafico ritrovata durante gli scavi a met\u00e0 del secolo scorso.\nI Croderes e la Regina Tanna.\nLeggenda vuole che le \"Marmarolles\" siano abitate dai \"Croderes\", esseri privi di sentimenti perch\u00e9 dal cuore di pietra, con la loro \"r\u00e9jna Tanna\". Nel \"giorno del silenzio\", una volta l'anno, sul loro regno tutto si ferma, non un distacco di neve dalla roccia, non una frana di ghiaccio e crode, non una foglia si muove.\nIn questo giorno, infatti, la regina Tanna ritrova i suoi sentimenti e prova nuovamente dolore per la morte del figlio Salvanel e la sua sposa Marcora. Deve infatti epurare il tradimento che l'ha spinta a rendere la natura benigna agli uomini e ad abbandonare le scintillanti Marmarole, e i suoi Croderes, per andare in sposa al principe di \"Aquileja\", scelta che ben presto si rivel\u00f2 infelice. Salvanel infatti, rifiutato dal principe padre, muore cadendo in un crepaccio sulle Marmarole, di ritorno dalla madre Tanna, regina ormai inascoltata dai Croderes e incapace di governare le slavine e le valanghe per travolgere gli inseguitori del figlio e di Marcora, sposa morta dal dolore al ritrovamento del corpo di Salvanel fra i ghiacci dell'alta val d'Oten.\nNel giorno del silenzio Tanna va al palazzo di ghiaccio del Cimon del Froppa, vestita di nero, con un velo sul viso e, indossando la corona con il diadema blu, siede fra le bare d'oro del figlio Salvanel e di Marcora. In questo giorno gli uomini possono muoversi liberamente fra le montagne prive di pericoli e lavorare nelle miniere d'oro e d'argento, come nei giorni del suo tradimento.\nPoi Tanna ritorna ad essere la regina dei Croderes, fiera delle sue rocce, fredda nella sua bellezza e priva di amore verso gli uomini. La natura ritorna selvaggia e aspra, le slavine e le frane rendono nuovamente le innevate Marmarole inospitali agli uomini."}
{"id": "757619", "revid": "767487", "url": "https://it.wikipedia.org/wiki?curid=757619", "title": "Niamh Kavanagh", "text": "Ha vinto l'Eurovision Song Contest 1993 con \"In Your Eyes\" che divenne il singolo pi\u00f9 venduto in patria quell'anno.\nPrecedentemente aveva partecipato alla incisione della colonna sonora del film di Alan Parker \"The Commitments \".\nNel 2010 torna a rappresentare l'Irlanda all'Eurovision con \"It's for you\" e riesce a guadagnarsi la finale, piazzandosi per\u00f2 al 23\u00ba posto."}
{"id": "757621", "revid": "4058", "url": "https://it.wikipedia.org/wiki?curid=757621", "title": "Katrina &amp; the Waves", "text": ""}
{"id": "757632", "revid": "1924342", "url": "https://it.wikipedia.org/wiki?curid=757632", "title": "Mothermania", "text": "Mothermania (sottotitolato The Best of the Mothers) \u00e8 una compilation dei The Mothers of Invention, gruppo guidato da Frank Zappa, pubblicato nel 1969. Contiene tracce, scelte personalmente da Zappa, precedentemente pubblicate sui primi tre dischi del gruppo: \"Freak Out!\", \"Absolutely Free\" e \"We're Only in It for the Money\". Alcune canzoni, per\u00f2, vennero remixate in versione inedita e appaiono esclusivamente su questo album.\nEssendo stato ristampato in versione CD soltanto nel 2012, per anni questo disco \u00e8 stato particolarmente desiderato dai collezionisti.\nIl disco.\nQuando il contratto che legava i Mothers of Invention alla MGM e alla Verve Records cess\u00f2 di esistere, Frank Zappa e Herb Cohen negoziarono di formare l'etichetta discografica semi-indipendente Bizarre Records, che avrebbe avuto tre uscite su etichetta Verve distribuite dalla MGM: un nuovo album delle Mothers of Invention, \"Cruising with Ruben &amp; the Jets\", la compilation \"Mothermania\", e un album di Sandy Hurvitz, \"Sandy's Album is Here at Last\". \"Mothermania\" venne approntata per recuperare i soldi che la Verve diceva di aver perso finanziando album dei Mothers quali \"Freak Out!\", \"Absolutely Free\" e \"We're Only in It for the Money\". Frank Zappa prepar\u00f2 i nastri per la pubblicazione, remixando e mettendo in sequenza le tracce sul disco, supervisionando inoltre anche la grafica di copertina. La compilation \u00e8 particolare nella disocgrafia di Zappa in quanto contiene missaggi unici delle canzoni incluse, come la versione integrale \"non censurata\" di \"Mother People\", e un missaggio radicalmente differente di \"The Idiot Bastard Son\"."}
{"id": "757633", "revid": "486946", "url": "https://it.wikipedia.org/wiki?curid=757633", "title": "Chiesa di Maria SS. del Monte Carmelo di Taranto", "text": ""}
{"id": "757634", "revid": "729019", "url": "https://it.wikipedia.org/wiki?curid=757634", "title": "Picchio (azienda)", "text": "La Picchio \u00e8 una azienda costruttrice di automobili da competizione, oltre alla produzione artigianale, di vetture Gran Turismo stradali in pezzi unici, costruite su misura per il cliente finale.\nStoria dell'azienda.\nL'azienda \u00e8 sorta grazie alla passione per le automobili di un gruppo di ascolani, che aiutati e guidati inizialmente dalla consulenza di Giotto Bizzarrini, realizzano il primo prototipo, che gira con successo sull'autodromo di Magione nel 1991, dal 1996 \u00e8 iniziata la produzione industriale nella sede di Ancarano, che porta al debutto in una gara ufficiale, di una vettura progettata e realizzata dai tecnici della Picchio, nel 1998.\nTale vettura viene prodotta in tre versioni, LMP675, SR2 e CN4 e garegger\u00e0 negli anni successivi in campionati italiani ed esteri sia in pista che in salita.\nNel 2002 viene progettata e costruita la prima Daytona Prototype, conforme allo specifico regolamento della Grand Am. \nDebutter\u00e0 nel 2003 alla 24 Ore di Daytona cogliendo come risultato il 3\u00ba posto di classe. Negli anni successivi la vettura subir\u00e0 diverse evoluzioni sia aerodinamiche che meccaniche e verr\u00e0 prodotta con la sigla DP3.\nNel 2004 viene progettata e costruita la CN2 Light, che debutta nello stesso anno in gare di cronoscalata nel campionato italiano. Dalla Light verranno sviluppate anche una versione CN1 e CN4. \u00c8 del 2008 l'ultimo sviluppo con la versione CN2S, che propone affinamenti meccanici ed una nuova veste aerodinamica.\nNegli ultimi anni l'azienda ha fornito attivit\u00e0 di consulenza e progettazione in collaborazione con la ETA Srl, \u00e8 del 2007 la collaborazione con Cheever Racing per lo sviluppo della Daytona Prototype Coyote.\nPicchio nel 2010 rilancia la sua attivit\u00e0 con un nuovo modello, la Picchio P4/E2, in fase di sviluppo ha gi\u00e0 debuttato nel CIP con Jacopo Faccioni in categoria CN 2 e sabato 7 agosto debutta in salita all'Alpe del Nevegal (salita TIVM) guidata dal trentino Cristian Merli della scuderia Ateneo, la sua vettura curata dal team Tschager motorsport \u00e8 spinta da un motore 1750\u00a0cm\u00b3 turbo sviluppato dalla Picchio per correre nel gruppo E2B e competer\u00e0 con i 3000\u00a0cm\u00b3. Inoltre vi \u00e8 l'innovativa scocca in carbonio e le numerose misure di sicurezza aggiuntive oltre a quelle fissate dai regolamenti, come i crashbox laterali. Merli all'esordio conquista la vittoria di manche nell'ultima salita e il terzo posto assoluto. Dopo solo due mesi, in occasione dell'ultima gara CIVM ovvero la Alghero - Scala Piccada, la Picchio P4/E2 ottiene la sua prima vittoria assoluta.\nAttivit\u00e0 sportiva.\nL'attivit\u00e0 sportiva spazia in vari campi, la produzione principale \u00e8 di auto da corsa sport-prototipi conformi ai regolamenti FIA, e di auto da corsa chiuse conformi al regolamento del Campionato USA Grand Am."}
{"id": "757635", "revid": "661526", "url": "https://it.wikipedia.org/wiki?curid=757635", "title": "Marketing tribale", "text": "Il marketing tribale (in inglese \"tribal marketing\") \u00e8 una strategia di marketing non convenzionale che mira a creare una comunit\u00e0 collegata al prodotto o servizio che si intende promuovere. Analizzando come l'antropologia le trib\u00f9 postmoderne il \"marketing tribale\" crea e fortifica il \"sentimento comunitario\" dei consumatori, attraverso prodotti e strategia appositamente studiate per \"catalizzare\" la formazione delle comunit\u00e0 e \"supportarne\" lo sviluppo, l'autoriconoscimento e l'autosostentamento.\nI principali esponenti sono i francesi Michel Maffesoli e Bernard Cova, il secondo ritenuto il \"teorico del tribalismo\", che fin dall'origine l'hanno contrapposto come alternativa \"mediterranea\" al marketing \"classico\" di stampo anglosassone."}
{"id": "757637", "revid": "304077", "url": "https://it.wikipedia.org/wiki?curid=757637", "title": "Damage Case", "text": "Damage Case - The Anthology \u00e8 un doppio album raccolta del noto cantante e bassista Lemmy Kilmister, leader della band heavy metal Mot\u00f6rhead, pubblicato nel 2006.\nL'album \u00e8 una vera e propria antologia che contiene canzoni rock registrate nell'arco di 40 anni, tra il 1966 e il 2005. Il genere va dal classico rock dei Rockin' Vickers, allo space degli Hawkwind fino ad arrivare al sound hard rock dei Mot\u00f6rhead e alle cover di Elvis Presley dei Metallica dei Queen."}
{"id": "757638", "revid": "22475", "url": "https://it.wikipedia.org/wiki?curid=757638", "title": "Cento Vetrine", "text": ""}
{"id": "757639", "revid": "842", "url": "https://it.wikipedia.org/wiki?curid=757639", "title": "Storia del Burkina-Faso", "text": ""}
{"id": "757640", "revid": "1543377", "url": "https://it.wikipedia.org/wiki?curid=757640", "title": "Nikon di Troice-Sergieva", "text": "Agiografia.\nDotato fin da piccolo di un forte sentimento religioso, decise di raggiungere Sergio di Radone\u017e nel luogo ove questi praticava la propria vita ascetica per chiedere di poter unirsi a lui e diventare suo discepolo.\nSan Sergio tuttavia non accett\u00f2 Nikon, forse a causa della sua giovane et\u00e0, e lo invi\u00f2 al proprio discepolo Atanasio, che in quel tempo risiedeva a Serpukhov. Da principio titubante, Atanasio, a causa delle continue insistenze del giovane, decise di ordinarlo monaco e di essere suo precettore nella vita religiosa.\nLe agiografie del santo, i \"Servizi\" e la \"Vita\" compilati nella met\u00e0 del XV secolo dal monaco Pachomius, narrano che da allora Nikon abbia volto l'intera sua esistenza alla preghiera, allo studio delle Sacre Scritture e all'obbedienza verso i suoi superiori tanto che questi, a causa della sua predisposizione ad obbedire a quanto gli veniva ordinato senza mai lamentarsi, lo soprannominarono \"lo zelante dell'obbedienza\". All'et\u00e0 di trent'anni fu ordinato prete e fu inviato da Atanasio da San Sergio che questa volta lo accolse nel suo seguito e lo istru\u00ec in ogni aspetto della vita monastica. Sei mesi prima della propria morte, ritirandosi dal ruolo di egumeno del nuovo monastero formatosi, San Sergio nomin\u00f2 Nikon come proprio successore al ruolo di guida del Lavra.\nNonostante le sue agiografie ci descrivano la sua efficace gestione del monastero, attanagliato dai mille problemi che la gestione del complesso monasteriale veniva causando, Nikon si dimise presto dalle sue funzioni, assegnandole a Saba di Storozhevsk e ritirandosi in meditazione ascetica nella propria cella. Quando tuttavia nel 1400 Saba si allontan\u00f2 dal Lavra per fondare il monastero di Zvenigorod, gli altri monaci chiesero a Nikon di tornare nel ruolo di abate. Questi acconsent\u00ec ma si ritagli\u00f2 nell'arco della sua giornata un tempo dedicato al silenzio e alla meditazione, lontano dai problemi di gestione di un complesso che si andava via via ingrandendo.\nQuando il Khan mongolo Edigei attacc\u00f2 la Russia (1408), Nikon preg\u00f2 intensamente che il monastero fosse risparmiato dalla distruzione che questi stava spargendo con le sue orde nel territorio circostante.\nLe agiografie del santo raccontano che, in risposta alle sue preghiere, comparvero a Nikon in visione San Sergio, e i defunti metropoliti Alessio e Pietro i quali gli confermarono che il monastero sarebbe stato distrutto ma che lui non avrebbe dovuto rattristarsi di ci\u00f2 perch\u00e9 sarebbe stato ricostruito ancora pi\u00f9 bello.\nI monaci abbandonarono il monastero portando con s\u00e9 reliquie e libri e, al loro ritorno trovarono tutto il complesso raso al suolo. Iniziarono allora la ricostruzione e, prima fra tutte, fu eretta una chiesa in legno dedicata a San Sergio, che fu consacrata il 25 settembre 1411.\nNikon inizi\u00f2 nel 1422 la costruzione di una chiesa in pietra sopra la tomba del suo padre spirituale e, per affrescarla, chiam\u00f2 i pi\u00f9 grandi decoratori di icone della Russia, Andrej Rubl\u00ebv e Daniil Chyornybegan. La chiesa, in seguito dedicata alla Santa Trinit\u00e0, fu costruita anche con l'aiuto di un gruppo di monaci serbi che avevano trovato rifugio nel monastero dopo la battaglia di Kosovo Polje.\nNikon mor\u00ec il 17 novembre 1426 e il suo corpo fu sepolto accanto a quello del maestro Sergio nella cattedrale da lui costruita. Fu canonizzato nel 1547 dalla Chiesa ortodossa russa."}
{"id": "757641", "revid": "793215", "url": "https://it.wikipedia.org/wiki?curid=757641", "title": "Milizia Tradizionale di Calasca", "text": "La Milizia Tradizionale di Calasca \u00e8 un gruppo storico la cui origine \u00e8 da ricercare nella Milizia delle Terre creata all'inizio del XVII secolo dal governatore di Milano don Giovanni da Mendoza, marchese della Hinojosa. A tale scopo invi\u00f2 nel 1614 il milanese Ottavio Varone nei territori dell'Ossola inferiore.\nIl 15 agosto 1641 tutti i reduci Anzaschini di quella campagna si ritrovarono a Calasca, dove fu inaugurato un nuovo santuario, quello della Madonna della Gurva; essi accompagnarono i festeggiamenti scortando la processione ed eseguendo scariche in onore delle sacre reliquie. Da allora ogni anno, con eccezione degli anni flagellati da pestilenze o guerre, i reduci Calaschesi e poi i loro discendenti continuarono questa tradizione.\nAl 1641 risale la fondazione della \"Milizia Tradizionale di Calasca\".\nLe feste tradizionali.\nI festeggiamenti che tradizionalmente vedono coinvolta la Milizia tradizionale di Calasca sono tre e cadono la seconda domenica di agosto, quando viene festeggiato il patrono della milizia San Valentino martire, il 15 agosto per la Madonna assunta, e la domenica successiva al 15 agosto, in dialetto \"lug\u00e0 la Madona\".\nFesta di San Valentino martire.\nLa festa si svolge per la maggior parte nella frazione di Antrogna. Alle 8.00 nella \"Piazza d'Armi\" prospiciente il campanile si radunano due colonne, giunte attraverso la vecchia mulattiera della valle: una, di militi delle frazioni a est, partito verso le 7.00 del mattino da Vigino; l'altra, di militi dalle frazioni a ovest, partito da Barzona verso le 6.30. Nella loro marcia attraverso le frazioni raccolgono e inquadrano i circa 90 componenti del gruppo.\nRadunatisi i militi, si dirigono verso l'antica \"Casa dei Frati\", sede della Milizia, dove nella mensa viene servita un'abbondante colazione a base di salumi, formaggi e trippa in umido. Quindi iniziano i festeggiamenti, presente la bandiera e indossate le sciarpe a tracolla dagli ufficiali, si svolge la rassegna militare a reparto schierato davanti alla Cattedrale fra i Boschi, la messa militare a cui partecipano tutti i militi e le evoluzioni con scariche a salve e marce che durano fino a mezzogiorno.\nDopo una pausa per pranzo, i soldati si adunano nuovamente nelle frazioni di appartenenza e ricompongono le due colonne che, marciando, giungono ad Antrogna per le 14.00. Ancora scariche e marce sulla piazza principale sino alle 18.30 circa quando, deposte la bandiera e le sciarpe nella casa parrocchiale, viene dato il \"rompete le righe\". Alla sera sotto il portico della cattedrale \u00e8 allestita una tavolata con le antiche panche della chiesa e viene servito ai militi un risotto con contorno di salumi e formaggi e vino. Alla cena partecipa anche la popolazione locale e i villeggianti presenti.\nFesta della Madonna Assunta.\nLa festa ripete le cerimonie di quella San Valentino martire, differenziandosi principalmente per il luogo di svolgimento che \u00e8 il Santuario della Gurva, raggiunto dopo la colazione nella Casa dei Frati con una marcia sulla provinciale attraverso l'abitato di Vigino. Rassegna e messa militare si tengono presso il seicentesco santuario che vide la nascita della milizia tradizionale.\nLa giornata, iniziata alle 6.00 del mattino, volge al termine quando verso le 17.30 i militi, dopo una merenda collettiva nei prati attornianti la chiesetta, ripartono per una lunga marcia sulla provinciale percorsa in mattinata raggiungendo, non prima delle 20.00, la cattedrale fra i boschi dove si effettua l'ultima scarica della giornata. Verso le 21.00, il portico della cattedrale viene illuminato e agli intervenuti viene offerto un risotto accompagnato da canti e balli.\nLug\u00e0 la Madona.\nLa festa, letteralmente \"metter via la Madonna\", a cui la Milizia partecipa a ranghi ridotti, senza fucilieri e cavalli, si svolge nel pomeriggio della domenica successiva al 15 agosto.\nLa Compagnia parte alle 13.00 in un'unica colonna dalla frazione pi\u00f9 orientale di Calasca, Barzona, ricalca nel suo percorso l'antica mulattiera di valle attraversando le frazioni di Calasca Dentro, Pianezzo, Antrogna, Boretta, Vigino e Molini, raccogliendo mano mano i soldati, raggiungendo il Santuario della Gurva alle 15.00 circa: al termine della celebrazione Vespro Solenne, viene deposta la statua della Madonna assunta nella teca ove rimarr\u00e0 per i prossimi 11 mesi, chiudendo il ciclo dei festeggiamenti.\nDopo una serie di quattro salve di mortaretti, in onore dei pi\u00f9 alti in grado della milizia e una breve merenda, i militi ripartono alla volta di Antrogna ripercorrendo la vecchia strada tra i boschi attraverso la frazioni di Dujament e l'abitato di V\u00f6t di Cr\u00f6is, dove giungono per le 19.00. Alla sera ai partecipanti viene servita presso la mensa della Casa dei Frati una tradizionale pastina."}
{"id": "757642", "revid": "6066", "url": "https://it.wikipedia.org/wiki?curid=757642", "title": "Megaterio", "text": ""}
{"id": "757643", "revid": "125070616", "url": "https://it.wikipedia.org/wiki?curid=757643", "title": "Manic Street Preachers", "text": "I Manic Street Preachers sono un gruppo rock alternativo britannico talora associato alla scena britpop, formatosi nel 1986 a Blackwood, in Galles.\nAssursero alla fama nel Regno Unito alla fine degli anni novanta.\nNella prima parte della loro carriera erano considerati un gruppo punk rock, la loro musica \u00e8 ora spesso vista come rock alternativo.\nI membri dei Manic Street Preachers hanno vissuto durante l'infanzia lo sciopero dei minatori degli anni ottanta. I loro testi e le loro performance esprimono una netta posizione politica socialista. Una volta hanno dedicato un premio a Arthur Scargill, leader del \"National Union of Mineworkers\" e in seguito del \"Socialist Labour Party\", e hanno fatto un celebre concerto a Cuba.\nParte della loro fama, al di l\u00e0 dei meriti musicali e all'impegno politico, \u00e8 dovuta alle loro azioni iconoclaste della prima parte della carriera e alla misteriosa scomparsa (probabile suicidio) di Richey James Edwards, chitarrista e autore di molti testi del gruppo.\nStoria del gruppo.\nI primi anni (1986 - 1991).\nLa band - originariamente chiamata \"Betty Blue\" - si form\u00f2 nel 1986 a Blackwood, nel Galles, ad opera di James Dean Bradfield (voce e chitarra), da suo cugino Sean Moore (batteria), Nicky Wire (vero nome Nicholas Jones, chitarra ritmica, fratello del poeta Patrick Jones) e Flicker (basso, vero nome Miles Woodward).\nDurante tale periodo James Bradfield prov\u00f2 a scrivere i testi, ma lasci\u00f2 presto il compito a Nicky Wire. Nel frattempo Jenny Watkins-Isnardi, la prima fidanzata di Nicky, fu anche reclutata come prima cantante della band. Flicker lasci\u00f2 la band nel 1988, ribadendo come la band si stesse allontanando dalle proprie radici punk.\nIl gruppo continu\u00f2 con la formazione a tre unit\u00e0, con Nicky passato al basso, e nel 1989 pubblic\u00f2 il primo singolo, intitolato \"Suicide Alley\". L'artwork del singolo \u00e8 ad opera dell'amico di scuola Richey James Edwards, poi entrato stabilmente nella band (chitarra ritmica, nonch\u00e9 coautore dei testi con Nicky Wire).\nNel 1990, firmarono un contratto per un EP con l'etichetta punk Damaged Good Records. Vide cos\u00ec la luce \"New Art Riot\".\nSuccessivamente, i Manic Street Preachers, chiamati dai loro fan pi\u00f9 semplicemente \"Manics\", firmarono per l'etichetta Heavenly Records. Il primo singolo per la nuova etichetta, \"Motown Junk\" (pubblicato il 21 gennaio 1991), evidenzia al meglio le radici punk dei quattro gallesi.\nNegli anni successivi, i Manics, per il loro atteggiamento irriverente e oltraggioso, guadagnarono una pessima reputazione (comparabile a quella di band come Guns N' Roses e Sex Pistols, non a caso idoli della band), ma anche una solida e fedele base di fans. Nelle interviste dell'epoca rilasciate alla stampa musicale attaccarono molti gruppi come Slowdive (che Richey defin\u00ec \u00abpeggiori di Hitler\u00bb), Ride, My Bloody Valentine, nonch\u00e9 numerosi gruppi della scena \"Madchester\" (come Happy Mondays e Stone Roses). Il manifesto dei Manics fu il seguente: pubblicare un album che avrebbe venduto pi\u00f9 di \"Appetite for Destruction\" dei Guns N' Roses, fare un tour mondiale con tre serate come gruppo \"headliner\" allo stadio di Wembley, dopodich\u00e9 sciogliersi.\nIl rapporto d'amore/odio coi media \u00e8 documentato al meglio nel successivo singolo su etichetta Heavenly, \"You love us\".\nIn una ormai leggendaria intervista col giornalista del \"New Musical Express\" Steve Lamacq, Richey Edwards incise le parole \"4 Real\" sul suo braccio con una lametta per garantire l'autenticit\u00e0 della band. Fu portato in ospedale e gli furono applicati 17 punti di sutura.Pochi giorni dopo, la band firm\u00f2 per la Sony e cominci\u00f2 a lavorare per l'album di debutto.\nDa Generation Terrorists a The Holy Bible (1992-1995).\nL'album di debutto della band gallese \u00e8 intitolato \"Generation Terrorists\" (il titolo originale era \"Culture, Alienation, Boredom And Despair\"). La band intraprese un tour mondiale, ricavandone un seguito sorprendente soprattutto in Giappone, ma fall\u00ec la difficile prova del mercato statunitense. Tale flop \u00e8 forse dovuto alla contemporanea esplosione della scena grunge.\nMercato americano a parte, \"Generation Terrorists\" \u00e8 un album innovativo se non rivoluzionario sotto molti punti di vista: contraddistinto dalla durata di oltre 70 minuti, ha numerosi riferimenti letterari, tra cui Albert Camus, Sylvia Plath e George Orwell. L'album fu un successo di vendite, oltre 250.000 copie, e la riprova di tale successo fu la pubblicazione di ben 6 singoli.Le vendite furono nettamente inferiori a quelle di \"Appetite for Destruction\", tuttavia la band non si sciolse, ma incise un ulteriore singolo (una reinterpretazione rock di \"Suicide Is Painless\") che divenne il primo singolo dei Manics ad entrare nella top ten inglese dei singoli, ed inizi\u00f2 a lavorare al secondo album.\nIl secondo lavoro della band, \"Gold Against the Soul\", raggiunse la posizione numero 8 nelle classifiche britanniche. La natura dei testi cambia, con Richey e Nicky che evitano rabbiosi riferimenti politici tipici del primo lavoro, per dedicarsi a composizioni pi\u00f9 malinconiche, cos\u00ec come accade anche al sound dell'album, sicuramente pi\u00f9 soft e meno spigoloso rispetto all'esordio.Una traccia in particolare, il singolo \"La Tristesse Durera\" \u00e8 un tributo a Vincent van Gogh, basato sulla riflessione di Theo Van Gogh successiva al suicidio di suo fratello: \u00abLa tristezza durer\u00e0 in eterno\u00bb. La band si allontan\u00f2 anche dalla sua immagine glam, adottando un \"look\" pi\u00f9 conforme, stile hard rock.\nPurtroppo successivamente i problemi di Edwards degenerarono in patologie quali automutilazione, anoressia nervosa e alcolismo, che lo costrinsero al ricovero in una clinica privata per malati mentali, e la band suon\u00f2 in alcuni festival con la formazione ridotta a 3 componenti. \nIl terzo lavoro della band, \"The Holy Bible\", pubblicato nell'agosto 1994, consacra la band come oggetto di culto: l'album \u00e8 acclamato dalla critica e dai fan, ma nonostante ci\u00f2 le vendite sono modeste. L'album rappresenta un ulteriore cambio di direzione, sia nella musica che nel look: ai vestiti da hard rocker fanno posto uniformi militari, cos\u00ec come le classiche sonorit\u00e0 metal fanno spazio ad un sound pi\u00f9 cupo, gotico. Non a caso durante il periodo di registrazione dell'album, il disco pi\u00f9 ascoltato dalla band fu \"Unknown Pleasures\" dei Joy Division. I testi sono opera per tre quarti di Richey Edwards, e risultano anch'essi pi\u00f9 introspettivi rispetto alle precedenti composizioni.In una ormai storica esibizione al programma inglese \"Top of the Pops\", la band esegu\u00ec il primo singolo \"Faster\" indossando abiti militari, suscitando numerose polemiche per presunte simpatie per gruppi irlandesi paramilitari, ma tutto ci\u00f2 si rivel\u00f2 solo un polverone sollevato dalla stampa britannica.\nIl 1\u00ba febbraio 1995 un evento scuote la band: Richey James Edwards scompare dall'Embassy hotel a Bayswater Road a Londra dopo averlo lasciato alle 7 del mattino. La sua auto fu trovata abbandonata il 14 febbraio 1995 alla stazione di servizio Severn View, vicino ad un ponte sul fiume Severn. Da allora non \u00e8 stato pi\u00f9 rivisto, sebbene vi siano stati numerosi presunti avvistamenti (anche in India).Lo shock per i tre gallesi fu grande, l'ipotesi di scioglimento fu presa molto seriamente in considerazione, ma fu proprio la famiglia di Edwards a convincere Bradfield, Moore e Wire a continuare.\nIl loro primo lavoro successivo alla scomparsa di Edwards fu una reinterpretazione di \"Raindrops Keep Falling On My Head\" per \"Help\", pubblicato nel 1995 per aiutare le vittime della guerra in Bosnia ed Erzegovina.\nL'era post Richey Edwards, da Evertything Must Go a Lifeblood (1996 - 2005).\nIl primo album senza Edwards, \"Everything Must Go\", che contiene 5 testi scritti interamente o in parte dallo stesso Edwards, fu un sorprendente e travolgente successo, sia in termini di critica che di vendite, e sanc\u00ec la definitiva rinascita (e consacrazione) della band. I rimanenti testi furono scritti da Wire: tra di essi \"A Design for Life\", hit che si classific\u00f2 al numero 2 nelle classifiche britanniche, e che ebbe un notevole successo anche in Italia. \"A design for Life\" divent\u00f2 nel Regno Unito un autentico inno della working class, e fece guadagnare alla band il titolo di gruppo pi\u00f9 amato degli anni novanta in Gran Bretagna insieme agli Oasis.\nIl \"look\" della band cambi\u00f2 ancora: rinunciando agli eccessi del passato si pass\u00f2 ad uno stile pi\u00f9 sobrio e casual, presente ancora oggi. Ma il messaggio di \"A Design for Life\" fu da molti male interpretato (\"We don't talk about love/We only want to get drunk\", che voleva essere una critica verso chi ritiene erroneamente la working class priva di valori e di profondit\u00e0 culturale, divent\u00f2 per molti un inno all'ubriachezza). Ebbero un grande successo anche gli altri singoli estratti dall'album, \"Australia\", \"Everything Must Go\" e \"Kevin Carter\".\nNel 1998 esce \"This Is My Truth Tell Me Yours\" che, proseguendo quanto musicalmente era stato intrapreso nel precedente lavoro, consacra i Manics in tutto il mondo. Il singolo \"If You Tolerate This Your Children Will Be Next\" si riferisce alla guerra civile spagnola e fu ispirato sia dal capolavoro letterario di George Orwell \"Omaggio alla Catalogna\" che dalla canzone dei Clash \"Spanish Bombs\". In tale canzone \u00e8 presente una frase abbastanza forte (\"\u00abso if I can shoot rabbits then I can shoot fascists\u00bb\", che \u00e8 una citazione di un contadino gallese che and\u00f2 a combattere nella guerra civile spagnola tra le file delle brigate internazionali comuniste). L'album include anche le hit \"You Stole The Sun From My Heart\", \"Tsunami\" e \"The Everlasting\". Questa canzone in particolare, una malinconica ballata, ha riscontrato un clamoroso successo di programmazione radio-tv anche in Italia, dove i Manics nel 1998 si esibirono in occasione degli MTV Europe Music Awards.\nMa l'immagine di band del circuito rock mainstream poco si addice al trio gallese, che pertanto nel 2000 adotta la scelta commercialmente suicida di pubblicare il singolo ad edizione limitata \"The Masses Against The Classes\", con totale assenza di promozione (nessuna pubblicit\u00e0, nessun videoclip). Nonostante ci\u00f2 l'EP raggiunge il primo posto nella UK Singles charts, e ci\u00f2 \u00e8 la riprova della solida base di fan della quale i Manic Street Preachers ormai dispongono, fan che apprezzano tra le altre cose il ritorno ad un rock pi\u00f9 spigoloso e duro, molto vicino agli esordi. Il testo prende il nome da una citazione del Primo Ministro inglese William Ewart Gladstone (\u00ab\"All the world over, I will back the masses against the classes\"\u00bb).\nIn occasione del capodanno del 2000, i Manic Street Preachers tengono un memorabile concerto al Millennium Stadium di Cardiff, probabilmente il momento pi\u00f9 alto della loro carriera in termini di popolarit\u00e0, documentato da un DVD pubblicato qualche mese dopo.\nNel 2001 confermano la loro vena anticonformista diventando la prima rock band occidentale a suonare a Cuba (al teatro Karl Marx), dove incontrarono il presidente Fidel Castro. Il tutto \u00e8 documentato nel DVD \"Louder Than War\" dove per\u00f2 l'aspetto musicale \u00e8 paradossalmente un po' trascurato, lasciando spazio alle tematiche socio-politiche stanti alla base del viaggio.\nIn questo concerto hanno suonato molte delle tracce del successivo album \"Know Your Enemy\", un disco sperimentale, molto eclettico e di grande lunghezza. La scelta dei singoli per\u00f2 non si rivela molto azzeccata, e, almeno al di fuori del Regno Unito, l'album si rivela un flop commerciale, deludendo le attese dei fan pi\u00f9 recenti, abituati a sonorit\u00e0 pi\u00f9 soft. Invece molti appassionati di vecchia data apprezzano questa ennesima evoluzione, che chiude il cerchio riportando la band alle rudi sonorit\u00e0 degli inizi. La canzone \"Ocean Spray\" fu scritta da James Bradfield in onore della battaglia combattuta dalla madre contro un tumore (mor\u00ec nel 1999). I primi singoli dell'album, \"So Why So Sad\" e \"Found That Soul\", furono pubblicati in simultanea: un esperimento ancora una volta commercialmente suicida (ma che fa felice i fan), con un solo precedente della band Lush nel 1994. Il quarto singolo \u00e8 \"Let Robeson Sing\" dedicate al cantante Paul Robeson che sub\u00ec all'inizio del 1950 la confisca del passaporto da parte del Dipartimento di Stato Americano.\nIl greatest hits (con in pi\u00f9 alcuni remix) \"Forever Delayed\" fu pubblicato nel 2002. L'album include 2 nuove canzoni \"Door To The River\" e \"There By The Grace Of God\" (pubblicata come singolo), mentre, quasi a voler far confusione, una canzone chiamata proprio \"Forever delayed\" \u00e8 pubblicata come inedito nella raccolta di B-side, cover e rarit\u00e0 \"Lipstick Traces\" (del 2003), che testimonia ancora una volta la bont\u00e0 compositiva del trio gallese e l'ecletticit\u00e0 nella scelta di cover (si spazia da \"Last christmas\" degli Wham! fino ai Clash, passando per Burt Bacharach). L'album include l'ultima canzone registrata con Edwards ancora nella band, \"Judge Yr'self\" che doveva far parte originariamente della colonna sonora del film di Sylvester Stallone \"Dredd - La legge sono io\".\nIl settimo lavoro in studio della band, \"Lifeblood\", fu pubblicato il 1\u00ba novembre 2004 ed \u00e8 stato un insuccesso commerciale persino in Gran Bretagna, fermandosi alla posizione 13 delle classifiche. Il lavoro ha avuto critiche controverse, spaccando anche la comunit\u00e0 dei fan: molti lamentano sonorit\u00e0 troppo leggere non in linea con l'anima punk del gruppo, ma la maggior parte degli appassionati tende a considerare questo lavoro di ottima qualit\u00e0 e sottovalutato. A testimonianza del flop commerciale, la pubblicazione di due soli singoli, \"The Love of Richard Nixon\" e \"Empty Souls\". L'album fu seguito da un tour nelle arene indoor britanniche nel dicembre 2004, con la presenza di un secondo chitarrista (ci\u00f2 non accadeva dai tempi di Richey Edwards), per rendere il suono pi\u00f9 possente. Tale decisione fu accolta con una certa soddisfazione dalla maggioranza dei fan.\nIl decimo anniversario di \"The Holy Bible\" fu celebrato il 6 dicembre 2004 con una versione digitale rimasterizzata, un cd con rari remix e un DVD con esibizioni live e interviste.\nIl 19 aprile 2005, i Manics suonarono nell'esibizione finale del \"Past-Present-Future tour\", e durante il concerto annunciarono, tra lo sconcerto dei fan presenti, che nei successivi 2 anni non ci sarebbero state altre esibizioni live. Lo sconcerto dei fan fu misto a preoccupazione, perch\u00e9 uno stop cos\u00ec lungo, correlato agli ultimi insuccessi di vendite, avrebbe potuto far pensare ad uno scioglimento. Ma, per ringraziare la fedelt\u00e0 dei fan, la band pubblic\u00f2 un EP intitolato \"God Save the Manics\", distribuito al concerto, e disponibile in rete (con download gratuito).\nNel settembre 2005, la band contribu\u00ec con l'inedito \"Leviathan\" all'album di beneficenza \"\".\nProgetti solisti (2006).\nNel tardo 2005, sia Bradfield che Wire annunciarono di voler pubblicare album solisti, preceduti dai singoli \"Break My Heart Slowly\" di Wire e \"That's No Way To Tell A Lie\" di Bradfield. Successivamente vennero pubblicati i rispettivi album, \"The Great Western\" di Bradfield nel luglio 2006 e \"I Killed The Zeitgeist\" di Nicky Wire nel settembre dello stesso anno. Da segnalare una esibizione di James Dean Bradfield al V festival 2006.\nSend Away the Tigers e Journal for Plague Lovers (2007 - 2009).\nIl 5 febbraio 2007 il trio gallese annuncia un tour britannico per maggio per supportare il nuovo album, l'ottavo in studio, \"Send Away the Tigers\", pubblicato il 7 maggio dalla Columbia Records. La band annuncia anche numerose date in festival europei (Germania, Svezia, Svizzera, Paesi Bassi, manca ancora una volta l'Italia) e anche in Giappone.\nIl lavoro, anticipato da una lusinghiera recensione della BBC che lo descrive come il migliore album dei Manics degli ultimi 10 anni, \u00e8 definito dalla band come il giusto ibrido tra le rudi sonorit\u00e0 degli esordi e la malinconia dei primi album post-Edwards, e la descrizione risulta pertinente.Un download gratuito della canzone \"Underdogs\" \u00e8 stato disponibile nel sito ufficiale, per ringraziare ancora una volta i fan per l'attaccamento mostrato negli anni. Il primo singolo estratto da \"Send Away the Tigers\" \u00e8 \"Your Love Alone Is Not Enough\" cantato da James Dean Bradfield insieme alla cantante dei Cardigans Nina Persson. Il singolo ha avuto un pessimo debutto nelle classifiche britanniche piazzandosi alla posizione 26, ma la settimana successiva ha poi avuto una clamorosa ed inaspettata risalita fino alla posizione numero 2. La canzone ha anche una buona programmazione nelle radio e tv italiane, in particolare su MTV.\nOttimo successo anche per l'album, che raggiunge anch'esso la seconda posizione nelle classifiche del Regno Unito, grazie anche ai due successivi singoli, \"Autumn song\" e \"Indian Summer\". Per quanto riguarda l'attivit\u00e0 live successiva all'uscita dell'album, un vero e proprio tour viene intrapreso solo nel Regno Unito, mentre oltremanica le date continuano ad essere sporadiche ed anche in posti insoliti rispetto ai normali circuiti (ad esempio la band nell'autunno 2007 \u00e8 andata a suonare in Spagna, ma anche in Grecia e Turchia, ignorando paesi come Francia e Italia).\nIl 18 maggio 2009 viene pubblicato il nono album, \"Journal for Plague Lovers\". Tutti i testi sono di Richey Edwards, componente del gruppo scomparso nel 1995. Il lavoro ha ricevuto recensioni molto positive.\nPostcards from a Young Man (2010).\nAnnunciato a giugno, nel settembre 2010 \u00e8 uscito il decimo album, \"Postcards from a Young Man\". Contemporaneamente \u00e8 partito un tour nel Regno Unito con i British Sea Power come band di supporto. L'album \u00e8 stato anticipato dal singolo \"(It's Not War) Just the End of Love\". Successivamente sono stati estratti \"Some Kind of Nothingness\", al quale ha partecipato Ian McCulloch, leader degli Echo &amp; the Bunnymen, e \"Postcards from a Young Man\", la canzone che d\u00e0 il titolo al disco.\nRewind the Film (2013).\nL'8 luglio 2013 il gruppo annuncia sul proprio sito web e sulla propria pagina di Facebook l'uscita del nuovo album, Rewind the Film, prevista per il 16 settembre. L'undicesimo lavoro dalla band \u00e8 anticipato dall'omonima traccia (che, per\u00f2, non sar\u00e0 il primo singolo estratto), frutto della collaborazione con Richard Hawley."}
{"id": "757646", "revid": "104458", "url": "https://it.wikipedia.org/wiki?curid=757646", "title": "Markus Larsson", "text": "Biografia.\nStagioni 1994-2000.\nOriginario di Karlstad e attivo in gare FIS dal novembre del 1994, Larsson ha esordito in Coppa Europa in occasione della discesa libera di Les Orres del 15 gennaio 1996 (84\u00ba). Nel 1997 ha vinto la medaglia d'oro nella combinata e due medaglie di bronzo, nel supergigante e nello slalom gigante, ai Mondiali juniores di Schladming.\nIl 1\u00ba marzo 1999 ha colto a Kiruna in slalom speciale il suo primo podio in Copa Europa (3\u00ba) e il 23 novembre dello stesso anno ha esordito in Coppa del Mondo, a Beaver Creek in slalom speciale, senza completare la prova. Il 21 gennaio 2000 ha vinto la sua prima gara di Coppa Europa, lo slalom speciale di Courchevel.\nStagioni 2001-2006.\nIl 19 novembre 2000 ha conquistato i suoi primi punti in Coppa del Mondo grazie al 24\u00ba posto ottenuto nello slalom speciale di Park City; ai successivi Mondiali di Sankt Anton 2001, suo esordio iridato, nella medesima specialit\u00e0 \u00e8 stato 18\u00ba. L'anno dopo ha preso parte ai suoi primi Giochi olimpici invernali: a \u00e8 stato 7\u00b0 nello slalom speciale.\nAi Mondiali di Sankt Mortiz 2003 ha gareggiato, oltre che nello slalom speciale (10\u00ba), anche nella combinata (6\u00ba). Ha conquistato il suo primo podio in Coppa del Mondo il 9 gennaio 2005 nello slalom speciale di Chamonix, classificandosi al 3\u00ba posto. Il mese dopo ai Mondiali di Bormio/Santa Caterina Valfurva \u00e8 stato, sempre nello slalom speciale, 4\u00ba. Nella stagione 2005-2006 ha partecipato ai XX Giochi olimpici invernali di (11\u00b0 nella combinata, non ha concluso lo slalom speciale) e ha conquistato la prima vittoria in Coppa del Mondo, il 18 marzo 2006 a \u00c5re in slalom speciale\nStagioni 2007-2016.\nIl 18 dicembre 2006 ha ottenuto in Alta Badia la sua seconda e ultima vittoria in Coppa del Mondo, nonch\u00e9 ultimo podio, sempre in slalom speciale; ai successivi Mondiali di \u00c5re 2007 ha vinto la medaglia d'argento nella gara a squadre, mentre non ha concluso le prove di slalom speciale e di supercombinata. Ai XXI Giochi olimpici invernali di non ha gareggiato nello slalom speciale, ma nella discesa libera (43\u00b0), nello slalom gigante (27\u00b0) e nella supercombinata (13\u00b0).\nAi Mondiali di Schladming 2013 non ha concluso la prova di slalom, cos\u00ec come ai successivi XXII Giochi olimpici invernali di , suo congedo olimpico; l'anno dopo ai Mondiali di Vail/Beaver Creek 2015, ultima presenza iridata di Larsson, si \u00e8 aggiudicato la medaglia di bronzo nella gara a squadre (partecipando come riserva) ed \u00e8 stato 7\u00ba nello slalom speciale. Si \u00e8 ritirato al termine della stagione 2015-2016; la sua ultima gara in carriera \u00e8 stato lo slalom speciale di Coppa del Mondo disputato ad Adelboden il 10 gennaio, che non ha portato a termine.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "757647", "revid": "112413305", "url": "https://it.wikipedia.org/wiki?curid=757647", "title": "Rebbio", "text": "Un rebbio \u00e8 ciascuno dei denti (di metallo, plastica o legno) di utensili come la forchetta, la forca, il pettine, il diapason, il rastrello.\nTipologie.\nTra le forchette ve ne sono da due (forchettone) a quattro a seconda del tipo. \nTra i forconi, da due (forcone da fieno) a molti (forcone per raccogliere lo strame).\nEtimologia.\nIl termine deriva dal termine della lingua dei Franchi \"ripil\" (\"pettine con denti di ferro\")."}
{"id": "757650", "revid": "124032453", "url": "https://it.wikipedia.org/wiki?curid=757650", "title": "Stan Smith", "text": "Nel 1979 Jack Kramer nella sua autobiografia inserisce Smith nella lista dei 21 migliori giocatori nella storia del tennis.\nCarriera.\nSmith gioc\u00f2 a tennis mentre frequentava la University of Southern California e durante questo periodo venne nominato per tre volte All-American, vinse nel 1968 il titolo NCAA nel singolare mentre nel 1967 e 1968 lo vinse nel doppio. Agli US Open 1968 raggiunge la prima finale in un torneo dello Slam, nel doppio, assieme a Robert Lutz vincendolo. Nel 1970 raggiunge e vince la finale degli Australian Open nel doppio maschile sempre insieme a Lutz. A fine anno partecipa alla prima edizione della Masters Cup e vince sia il titolo in singolare che nel doppio assieme a Arthur Ashe.\nNel 1971 arriva a quattro finali dello Slam, due in doppio e due in singolare. Perde la prima finale nel singolare venendo battuto da John Newcombe mentre agli US Open riesce ad avere la meglio di Jan Kode\u0161. Nel doppio perde sia la finale al Roland Garros, insieme a Tom Gorman, che agli US Open insieme a Erik Van Dillen. Al Torneo di Wimbledon 1972 arriva in finale sia nel singolare che nel doppio vincendo la finale nel singolo contro Ilie N\u0103stase ma perdendo, insieme a Erik Van Dillen, il doppio maschile dove vengono battuti da Bob Hewitt e Frew McMillan. Chiude la stagione da solo in testa alla classifica davanti a Nastase che aveva sconfitto a Wimbledon.\nNel 1974 raggiunge tre finale dello Slam consecutive, insieme a Robert Lutz, nel doppio maschile a partire dagli Open di Francia. Perdono sia il Roland Garros che Wimbledon dove vengono battuti da due coppie di Australiani mentre vince la finale degli US Open contro la coppia di Cileni composta da Patricio Cornejo e Jaime Fillol.\nDal 1978 raggiunge tre finale consecutive agli US Open assieme a Lutz vincendo la prima e la terza ma perdendo nel 1979 dagli americani Peter Fleming e John McEnroe. L'ultima finale la raggiunge al Torneo di Wimbledon 1981 dove lui e Lutz vengono sconfitti di nuovo dalla coppia composta da Fleming e McEnroe. \u00c8 stato inserito nella International Tennis Hall of Fame nel 1987.\nAdidas Stan Smith.\nNel 1971 la Adidas che era lo sponsor tecnico di Stan Smith gli propose di indossare in campo un nuovo modello di scarpa chiamata Haillet, a loro volta dedicate al tennista francese Robert Haillet. Nel 2011, a quarant'anni dal modello Haillet, la Adidas immise sul mercato un modello rivisto e corretto intitolandolo proprio a Stan Smith. Peculiarit\u00e0 di questo modello \u00e8 la presenza dell'immagine stilizzata del tennista impressa sulla linguetta al posto del classico logo distintivo.\nIn pi\u00f9, a differenza della stragrande maggioranza delle scarpe Adidas che hanno tre strisce identificative sul lato esterno della calzatura, nel caso delle Stan Smith ci sono tre righe di buchi per far circolare l'aria. \nIl modello di enorme successo fu poi riproposto nel 2014, anche se paradossalmente non sono scarpe adatte alla pratica sportiva e men che meno al tennis."}
{"id": "757652", "revid": "110157", "url": "https://it.wikipedia.org/wiki?curid=757652", "title": "Museo archeologico provinciale di Salerno", "text": "Il Museo Archeologico Provinciale di Salerno raccoglie reperti archeologici provenienti dalla provincia di Salerno e dalla citt\u00e0 stessa.\nLa sede.\nLe prime attestazioni relative al complesso monastico di San Benedetto risalgono all'epoca longobarda (868). Distrutto nell'884 e ricostruito per volere dell'abate Angelario, nel 930 il monastero assunse il rango di abbazia. Nel corso del XV secolo il complesso sub\u00ec diversi interventi di restauro e decorazione. Nel 1581 l'abbazia pass\u00f2 alla congrega degli Olivetani. A seguito della soppressione dell'abbazia dovuta all'emanazione delle leggi napoleoniche, la chiesa fu usata come Real Teatro e solo nel 1857 fu riabilitata alla originaria funzione liturgica. Nel 1868 la chiesa fu utilizzata come deposito del distretto militare e, dopo quasi un secolo, venne restituita alla Curia. La Parte anteriore della chiesa era in origine dotata di un quadriportico che la costruzione della strada ha poi diviso. Le mura che delimitavano l'atrio furono inglobate dal Castelnuovo Reale, il palazzo in cui, nel primo decennio del '400, la regina Margherita di Durazzo, trascorse gli ultimi anni della sua vita. L'edificio che ospita il Museo \u00e8 dunque un complesso pluristratificato di straordinario interesse: oltre ai resti del quadriportico meridionale e orientale della Chiesa di San Benedetto, che scandisce l'esposizione al pianterreno, sono visibili, sulla facciata principale, i resti del loggiato del Castelnuovo Reale. Al di sotto del livello stradale, dove sono i depositi, sono stati rinvenuti resti delle fortificazioni longobarde.\nLa storia.\nIl museo archeologico provinciale di Salerno conserva reperti dall'et\u00e0 preistorica all'et\u00e0 tardoantica proveniente dalla citt\u00e0 e dei maggiori siti archeologici della provincia, recuperati negli anni grazie a esplorazioni archeologiche, rinvenimenti fortuiti e donazioni di privati. Il museo fu costituito nel 1927 e aperto al pubblico l'anno successivo. Il primo nucleo di reperti, costituito da una serie di basi onorarie ed altri materiali lapidei rinvenuti nella citt\u00e0, fu sistemato prima al secondo piano del Palazzo del Governo fino al 1939 e successivamente nella cosiddetta \"Casina\" dell'Orto Agrario. In quegli anni la ricerca archeologica nel territorio divenne sempre pi\u00f9 intensa, determinando un significativo arricchimento del patrimonio museale. Dopo la guerra il museo fu spostato nel palazzo della Provincia dove rimase fino al 1964, quando fu definitivamente trasferito nel complesso di San Benedetto. La sistemazione finale delle straordinarie testimonianze archeologiche del territorio provinciale all'interno di questo complesso monumentale ha rappresentato anche l'occasione di valorizzare e restituire alla citt\u00e0 i resti architettonici di uno dei pi\u00f9 antichi ed importanti edifici storici della citt\u00e0, rimessi in luce dopo una grande operazione di restauro realizzato sotto la guida dell'architetto Ezio de Felice.\nDopo essere stato chiuso per tre anni a causa di lavori di consolidamento e rinnovo dei locali, il museo ha riaperto il 18 febbraio 2013. Con il nuovo allestimento, che ha previsto anche la ricollocazione in una luce pi\u00f9 appropriata dei reperti pi\u00f9 importanti, come la testa di Apollo e l'esposizione di materiali finora custoditi nei depositi, sono state introdotte anche delle proiezioni multimediali.\nIl percorso espositivo.\nL'allestimento si articola tra giardino esterno, pianterreno e primo piano. Il pianterreno espone, seguendo un criterio cronologico e topografico, i reperti archeologici provenienti da numerose localit\u00e0, quale esemplificazione delle diverse correnti culturali che improntarono il salernitano dalla preistoria all'et\u00e0 romana.\nIl lapidario.\nIl lapidario nel giardino antistante il museo raccoglie reperti lapidei di epoca romana tra cui statue, rilievi figurati e basi onorarie, rinvenuti in citt\u00e0 a partire dal seicento. Degno di nota \u00e8 la statua acefala in marmo, copia romana dell'originale ellenistica del II secolo a.C., riproducente la Venere col delfino e proveniente da uno scavo del 1960 in via R. Guarna. Non si conosce l'esatta provenienza di un'altra statua acefala di ben pi\u00f9 ridotte dimensioni, priva di parte delle gambe e delle braccia, copia romana in marmo dell'Afrodite Cnidia di Prassitele, celebre scultore greco del IV secolo a.C. Un'ulteriore statua acefala esposta nel lapidario \u00e8 la copia marmorea di et\u00e0 romana della cosiddetta \"Grande Ercolanese\", opera greca della seconda met\u00e0 del IV secolo a.C. La statua fu rinvenuta a met\u00e0 dell'Ottocento in via Trotula de Ruggiero. Proviene dal centro storico di Salerno anche una base marmorea rettangolare del I secolo d.C., riutilizzata in et\u00e0 moderna come vasca per fontana. La base reca, sui quattro lati, decorazioni figurate a bassorilievo.\nL'esposizione al pianterreno.\nLa prima sezione \u00e8 dedicata alla preistoria. Oltre ad alcuni reperti faunistici da Eboli e alcuni strumenti di industria litica da Amalfi e Palinuro sono esposti materiali databili tra il paleolitico e l'et\u00e0 del bronzo, provenienti dalle grotte di Polla e Pertosa. Si possono apprezzare numerosi reperti della prima et\u00e0 del ferro e del periodo orientalizzante provenienti da diverse localit\u00e0 del salernitano. Tra le tombe di Sala Consilina, di particolare interesse \u00e8 la tomba databile al IX secolo a.C. Tra gli oggetti di corredo \u00e8 stato rinvenuto un modellino fittile di casa.\nIl periodo orientalizzante \u00e8 ben rappresentato dai corredi delle tombe di Pontecagnano, databili tra l'ultimo quarto dell'VIII secolo e il VI secolo a.C. Tra i reperti si trova ceramica di impasto, ceramica decorata con motivi geometrici e alcuni esemplari di ceramica di importazione provenienti dalla Grecia. Non mancano oggetti di bronzo tra cui armi, fibule, anelli e bracciali. Di particolare interesse \u00e8 un bacile di bronzo trovato nel 1935, all'interno del quale era stato riposto un \"aryballos\" corinzio.\nIl V secolo a.C. \u00e8 documentato dai reperti provenienti da Atena Lucana e Buccino con le caratteristiche \"nestorides\" e i crateri a colonnette e da Nocera Superiore con alcuni corredi che rimandano alla pi\u00f9 ampia collezione esposta al museo dell'Agro Nocerino. Allo stesso orizzonte cronologico \u00e8 riconducibile il \"chous\" a figure rosse provenienti da Velia. Da Roscigno proviene il bellissimo corredo di una tomba principesca databile tra la fine del V e l'inizio del IV secolo a.C. Nel percorso museale sono stati inseriti due spazi dedicati ai costumi maschili e a quelli femminili, attraverso l'esposizione di diversi oggetti di corredo.\nMolto folta \u00e8 la sezione del museo che espone alcuni reperti pertinenti le collezioni private donate nel tempo alla Provincia. Tra le pi\u00f9 ricche \u00e8 la raccolta di oggetti in bronzo, argento, ferro, terracotta e ambra databili tra il VII e VI secolo a.C. rinvenuti a Sala Consilina. Una parte della collezione \u00e8 esposta Petit Palais di Parigi\nAl IV - III secolo a.C. risale un gruppo di vasi a vernice nera con decorazioni sovraddipinta, provenienti da Pontecagnano. Si tratta di vasi che appartengono alla serie nota con il nome \"Gnathia\", antica citt\u00e0 dell'Apulia, sulla costa tra Bari e Brindisi\nSono esposti inoltre materiali provenienti in massima parte dalle tombe databili tra il II e il VI secolo d.C., rinvenuti lungo il corso Vittorio Emanuele di Salerno dove erano ubicate le necropoli della Salerno romana.\nL'esposizione al primo piano.\nL'esposizione dedicata all'epoca romana culmina al piano superiore del museo dove, sul fondo di una saletta laterale, \u00e8 esposto uno dei reperti pi\u00f9 importanti della collezione della Provincia: si tratta di una testa bronzea raffigurante il dio Apollo alta 51\u00a0cm centimetri e databile orientativamente tra il I secolo d.C. e il I secolo a.C. ripescata nelle acque del Golfo di Salerno il 2 dicembre 1930.\nNon \u00e8 stato possibile avanzare ipotesi sicure circa l'et\u00e0 in cui il bronzo fu gettato in mare o il motivo del suo inabissamento, che potrebbe essere avvenuto in epoca successiva a quella antica. \u00c8 probabile che la testa fosse parte di una statua del culto del dio di grandezza superiore al naturale. \nIl bronzo fu considerato opera di \"Pasiteles\", uno scultore campano operante tra Napoli e Roma nel I secolo a.C. di cui non si conoscono per\u00f2 opere originali o copie, ma solo notizie provenienti da fonti letterarie.\nNel racconto \"La pesca miracolosa\" del 5 maggio 1932, Ungaretti narra del recente ritrovamento della testa di Apollo e della visita del poeta al museo stesso.\nIl resto del primo piano \u00e8 occupato dall'esposizione di materiali provenienti dall'antico insediamento etrusco sannitico di Fratte, ubicato nella periferia settentrionale della citt\u00e0 di Salerno. Le principali fasi di vita sono comprese tra il VI e il III secolo a.C. La sezione dedicata alle necropoli espone numerosi materiali rinvenuti fuori contesto e sporadici, provenienti dagli scavi della fine degli anni '20 del secolo scorso nonch\u00e9 interi corredi tombali che vanno dal VI al IV secolo d.C. rinvenuti nel corso delle varie campagne di scavo."}
{"id": "757653", "revid": "1522738", "url": "https://it.wikipedia.org/wiki?curid=757653", "title": "Stanley Irwin Smith", "text": ""}
{"id": "757654", "revid": "104458", "url": "https://it.wikipedia.org/wiki?curid=757654", "title": "Corrado il Salico", "text": ""}
{"id": "757655", "revid": "124587327", "url": "https://it.wikipedia.org/wiki?curid=757655", "title": "Luton Town Football Club", "text": "Il Luton Town Football Club, meglio noto come Luton Town, \u00e8 una societ\u00e0 calcistica inglese con sede nella citt\u00e0 di Luton, nella contea del Bedfordshire.\nMilita dal 2019-2020 nel Football League Championship, la seconda divisione del campionato inglese di calcio.\nStoria.\nLa societ\u00e0 nacque nel 1885 dalla fusione di due squadre preesistenti, il Luton Wanderers e il Luton Excelsior. Nel 1894 fu fra i membri fondatori della Southern League, campionato alternativo alla Football League per le squadre del sud dell'Inghilterra. Tuttavia nel 1897 fu ammesso alla Football League, dove rimase fino al 1900, per tornare alla Southern League.\nNel 1920 fu riammesso alla Football League, entrando a far parte della Third Division, che vinse nel 1937 ottenendo la promozione alla Second Division dopo vari tentativi falliti.\nNel 1939 il campionato fu sospeso con la squadra prima in classifica dopo 3 giornate, ma si dovette attendere nel 1955 per la prima promozione in First Division. Nel 1959 arriv\u00f2 alla miglior prestazione in FA Cup, con la finale persa contro il Nottingham Forest, mentre in campionato non and\u00f2 oltre l'ottavo posto del 1957.\nNel 1960 la squadra fu retrocessa in virt\u00f9 dell'ultimo posto ottenuto e fin\u00ec in caduta libera fino alla Fourth Division, ove milit\u00f2 fra il 1965 e il 1968, quando vinse il campionato riprendendo la salita verso la prima divisione, in cui milit\u00f2 ancora una stagione, nel 1974-75.\nFino al 1982 milit\u00f2 ancora fra i cadetti, prima di giocare per dieci stagioni consecutive in First Division e di centrare il settimo posto (primato del club) nel 1987. L'anno seguente arriv\u00f2 l'unico successo nella storia della squadra, la League Cup, nella finale contro l'Arsenal. La partita era sul 2-1 quando Nigel Winterburn fall\u00ec un rigore e, a sette minuti dal termine, il Luton Town riusc\u00ec ad andare a segno per due volte consecutive, conquistando sorprendentemente il trofeo. Non disput\u00f2 tuttavia la Coppa UEFA, a causa della squalifica nelle coppe europee inflitta alle societ\u00e0 inglesi dopo la strage dell'Heysel del 1985.\nRetrocesso nel 1992, al giorno d'oggi ultima apparizione del club in massima serie, sprofond\u00f2 ancora in quarta serie nel campionato 2001-02, arrivando tuttavia a vincere il Football League One nel 2005, per rientrare fra i cadetti del Football League Championship.\nNel 2007-2008 gli \"Hatters\", penalizzati di 10 punti in campionato per problemi economici, si classificano all'ultimo posto in Football League One, retrocedendo cos\u00ec in Football League Two. Iniziata la stagione 2008-2009 con 30 punti di penalizzazione per ulteriori inadempienze finanziarie la squadra non \u00e8 riuscita nell'impresa di restare nella categoria: pur realizzando un monte gare da media classifica la compagine non \u00e8 riuscita a staccarsi dall'ultimo posto chiudendo alle spalle del Chester, anch'esso retrocesso, a 26 punti. Durante la stagione. il club si \u00e8 comunque aggiudicato per la prima volta la English Football League Trophy, superando in finale lo .\nRetrocesso in National League, la quinta serie calcistica inglese, per la prima volta dalla sua fondazione, il club ha dovuto attendere cinque anni per una nuova promozione, ottenuta dopo tre finali di play-off perse, nel 2014.\nNel 2019 la squadra \u00e8 tornata dopo tredici anni in Football League Championship, la seconda divisione nazionale, dopo aver ottenuto una doppia promozione in League Two e League One nel biennio 2017-2019.\nLa prima stagione in Championship dopo dodici anni vide il Luton sventare la retrocessione solo all'ultima giornata.\nColori e simboli.\nColori.\nI colori della maglia del Luton Town sono l'arancione ed il blu.\nStrutture.\nStadio.\nLa squadra disputa le partite casalinghe allo stadio Kenilworth Road, sede del club fin dal 1905.\nTifoseria.\nGemellaggi e rivalit\u00e0.\nLa rivalit\u00e0 pi\u00f9 sentita dalla tifoseria arancio-blu \u00e8 quella con il , originata dalla vicinanza fra le due localit\u00e0 (distanti circa mezz'ora di auto l'una dall'altra). \nOrganico.\nRosa 2021-2022.\n\"Aggiornata al 18 dicembre 2021\"\nRosa 2020-2021.\n\"Aggiornata al 6 febbraio 2021\""}
{"id": "757656", "revid": "481349", "url": "https://it.wikipedia.org/wiki?curid=757656", "title": "Municipio Roma XIX", "text": ""}
{"id": "757665", "revid": "767487", "url": "https://it.wikipedia.org/wiki?curid=757665", "title": "Quella strana ragazza che abita in fondo al viale", "text": "Quella strana ragazza che abita in fondo al viale (\"The Little Girl Who Lives Down the Lane\") \u00e8 un film del 1976 diretto da Nicolas Gessner.\nLa pellicola \u00e8 stata sceneggiata da Laird Koenig, basandosi sull'omonimo racconto da lui stesso scritto e pubblicato nel 1974.\nTrama.\nIl poeta inglese Lester Jacobs, dopo essere stato abbandonato dalla moglie, affitta una villetta nel Maine; l\u00ec si stabilisce con la figlia tredicenne Rynn, alla quale garantisce un conto in banca per tre anni; un giorno per\u00f2 si allontana verso l'oceano, togliendosi la vita. La figlia da allora conduce una vita malinconica e solitaria. Quando viene raggiunta dalla madre che non vedeva e sentiva da anni le offre del t\u00e8 avvelenato, come suggeritole dal padre prima del suo suicidio e, una volta morta, nasconde il suo cadavere in cantina.\nCol tempo Rynn suscita la curiosit\u00e0 della signora Hallet, la proprietaria che, troppo invadente, scopre il cadavere ma scivola nella botola della cantina e muore. Nel frattempo Rynn deve far fronte alle intrusioni del figlio della Hallet, maniaco sessuale. Diffidente nei confronti del sergente Miglioriti, poliziotto che vorrebbe aiutarla, la giovane fa amicizia con il nipote del poliziotto, Mario, un ragazzo con cui stringe una relazione sentimentale e anche un patto: infatti egli l'aiuta a liberarsi dei due corpi e della macchina della signora Hallet.\nDopo che Mario viene ricoverato all'ospedale per una polmonite, Rynn viene intercettata in casa sua dal figlio della Hallet, il maniaco, che, avendo scoperto la colpevolezza di Rynn, cerca di ricattarla. Ma Rynn prepara del t\u00e8, mettendo del cianuro nella propria tazza, sapendo che Hallet non fidandosi di lei le chieder\u00e0 di scambiare le due tazze. Infatti il giovane, sospettoso, insiste per lo scambio delle tazze, e muore avvelenato.\nColonna sonora.\nFa parte della colonna sonora il \"Concerto per pianoforte e orchestra n.1 in Mi minore op. 11\" di Chopin.\nRiconoscimenti.\nNel 1978 il film ebbe 5 candidature al premio Academy of Science Fiction, Fantasy &amp; Horror Films, conseguendo il Saturn Award come miglior film, per Martin Sheen come miglior attore protagonista e per Jodie Foster come miglior attrice protagonista."}
{"id": "757683", "revid": "1573940", "url": "https://it.wikipedia.org/wiki?curid=757683", "title": "Rusa timorensis", "text": "Il sambar dalla criniera (Rusa timorensis ), noto anche come sambar di Giava, \u00e8 una specie di cervo originaria del Sud-est asiatico.\nTassonomia.\nAttualmente ne vengono riconosciute sette sottospecie:\nDescrizione.\nIl sambar dalla criniera \u00e8 strettamente imparentato con il sambar, ma \u00e8 molto pi\u00f9 piccolo. Misura 140\u2013185\u00a0cm di lunghezza, \u00e8 alto al garrese 83\u2013110\u00a0cm e pesa 50\u2013115\u00a0kg; i maschi sono notevolmente pi\u00f9 grandi delle femmine. Il suo mantello, piuttosto irsuto, \u00e8 di color grigio-marrone. I palchi, presenti solamente nei maschi, come in quasi tutte le specie di Cervidi, sono relativamente grandi e muniti di tre punte ciascuno.\n\u00c8 facilmente riconoscibile per le grandi orecchie, i ciuffi di pelo chiaro al di sopra delle sopracciglia e i palchi, che danno l'impressione di essere troppo sviluppati rispetto alle dimensioni del corpo.\nDistribuzione e habitat.\nIl sambar dalla criniera \u00e8 al giorno d'oggi piuttosto comune su molte isole indonesiane, ma il suo areale originario era ristretto solamente alle isole di Giava e Bali. Fin dall'epoca preistorica, per\u00f2, fu introdotto dai pescatori indonesiani su altre isole della regione, come Sulawesi, le Molucche e Timor, dove si ambient\u00f2 perfettamente. Pi\u00f9 recentemente, \u00e8 stato introdotto con successo anche in Australia, Nuova Zelanda, Nuova Caledonia, Madagascar e Mauritius.\nOccupa una vasta gamma di habitat, da foreste e praterie fino alle piantagioni. Estremamente adattabile, riesce a prosperare anche nell'arido \"bush\" australiano. Sempre nello stesso Paese, si spinge fino ai margini di citt\u00e0 come Wollongong e Sydney: soprattutto nell'area del Royal National Park \u00e8 divenuto numerosissimo.\nBiologia.\nIl sambar dalla criniera \u00e8 erbivoro e si nutre di erba e vegetali vari; talvolta alcuni esemplari sono stati visti spingersi nelle acque marine per mangiare le alghe.\nIl sambar della criniera \u00e8 attivo prevalentemente nelle prime ore del mattino e nel tardo pomeriggio. Solo raramente si spinge su terreni aperti ed \u00e8 molto difficile da avvicinare, poich\u00e9 \u00e8 molto timido e dotato di sensi molto sviluppati. Quando \u00e8 allarmato, emette un richiamo d'allarme molto potente con il quale avverte tutti i suoi simili nelle vicinanze.\n\u00c8 un animale molto socievole e solo raramente si incontra da solo; perfino quando viene avvistato un unico esemplare \u00e8 molto probabile che ce ne siano altri nelle vicinanze. Malgrado le dimensioni riesce a nascondersi cos\u00ec bene tra la vegetazione che si potrebbe passargli vicino senza scorgerlo. Vive in branchi separati formati da individui dello stesso sesso; solo durante la stagione degli amori si vedono gruppi misti.\nRiproduzione.\nIn questa specie l'accoppiamento pu\u00f2 aver luogo in ogni periodo dell'anno, ma la stagione degli amori vera e propria va da giugno ad agosto. Dopo circa otto-nove mesi di gestazione, la femmina partorisce di solito un unico piccolo. Questo sar\u00e0 svezzato a 7-8 mesi di et\u00e0 e raggiunger\u00e0 la maturit\u00e0 sessuale a 1-2 anni."}
{"id": "757700", "revid": "124776690", "url": "https://it.wikipedia.org/wiki?curid=757700", "title": "Ponto", "text": "Il Ponto (in greco: \u03a0\u03cc\u03bd\u03c4\u03bf\u03c2, \"mare\") \u00e8 una regione storica che si estendeva nella zona nordorientale dell'Asia Minore, comprendendo all'incirca le province di Sinope, Samsun, Amasya, Tokat, Ordu, Giresun, G\u00fcm\u00fc\u015fhane, Trebisonda, Rize e Artvin, nell'attuale Turchia.\nLa regione \u00e8 nota per le sue montagne densamente forestate, ed \u00e8 la pi\u00f9 grande produttrice di nocciole e ciliegie del mondo; notevole anche la produzione di t\u00e8 e tabacco. Fin dall'epoca greca arcaica, il Ponto \u00e8 sempre stato di grande interesse politico-strategico a causa della sua posizione, che, tra il Mar Nero, rotta principale per i carichi di frumento provenienti dalle steppe dell'Europa orientale destinati all'Occidente, la ricca Mesopotamia e la Grecia, ha spesso fruttato proficui guadagni e un grande peso politico. Il territorio del Ponto corrispondeva ai territori dell'Impero di Trebisonda durante il periodo medievale.\nNell'antichit\u00e0, il termine Ponto venne dato dai Greci colonizzatori della regione costiera, che chiamarono l'attuale Mar Nero \"Pontos Euxeinos\" (\"Mare ospitale\"), o semplicemente \"Pontos\". Non avendo originariamente nessun nome specifico, la regione orientale del fiume Halys venne specificata come \"en Pont\u00f4i\", \"sul Pontos [Euxeinos]\", e perci\u00f2 acquis\u00ec il nome di Pontos, per prima riportato nell\"'Anabasi\" di Senofonte. L'estensione della regione ha variato attraverso i periodi storici, ma generalmente si estendeva dai confini della Colchide (attuale Georgia) fin dentro la Paflagonia a ovest, con quantit\u00e0 variabili di territori dell'entroterra. Molti Stati e province recanti il nome di Pontos o varianti vennero istituiti nella regione nei periodi ellenistici, romani e bizantini. Sotto il successivo governo ottomano, la popolazione di lingua greca nella regione sopravvisse relativamente intatta, preservando i suoi costumi e il dialetto greco, fino alla fine dell'insediamento greco dopo il genocidio greco del 1914-1923, la guerra greco-turca (1919-1922) e il successivo scambio di popolazioni tra Grecia e Turchia nel 1923.\nGeografia.\nLa regione del Mar Nero, genericamente chiamata Ponto da vari studiosi, \u00e8 formata da una linea costiera ripida e rocciosa, con fiumi che scendono come cascate attraverso le gole delle catene montuose costiere. Alcuni fiumi pi\u00f9 grandi, quelli che si riducono attraverso i Monti Pontici (\"Do\u011fu Karadeniz Da\u011flar\u0131\"), hanno affluenti che scorrono in ampi bacini elevati. L'accesso verso l'entroterra dalla costa viene limitato a poche strette vallate, poich\u00e9 le catene montuose (con altitudini che vanno da 1.525 a 1.800 m a ovest e da 3.000 a 4.000 m a est nella catena montuosa del Ka\u00e7kar) formano quasi una muraglia ininterrotta che isola la costa dall'interno. I fianchi montani pi\u00f9 grandi prospicienti a sud-ovest tendono a essere densamente umidi. A causa delle condizioni naturali, la costa del Mar Nero \u00e8 stata storicamente isolata dall'Anatolia interna.\nIl Ponto era una regione montana selvaggia e arida verso est, dove le grandi catene si appressavano all'Eusino; ma verso ovest le valli [p.\u00a01301] bagnate dai grandi fiumi Halys e Iris, e loro tributari, come pure la terra lungo la costa, erano estremamente fertili. La parte orientale era ricca di minerali, e possedeva le celebri miniere di ferro dei Calibi.\nL'area \u00e8 nota per la sua fertilit\u00e0. Si era ipotizzato che le ciliegie fossero state portate dal Ponto in Europa nel 72 a.C.\nStoria.\nGli abitanti originari del Ponto erano chiamati genericamente Leucosiri.\nRegno del Ponto.\nIl termine venne a essere applicato a uno Stato distinto dopo la creazione del Regno del Ponto, oltre il fiume Halys (K\u0131z\u0131l). In questo regno, durante il IV secolo a.C., una dinastia persiana governava la citt\u00e0 greca di Cio (o Kios) nella Misia, con il suo primo regnante della citt\u00e0, noto come Ariobarzane I di Cio e l'ultimo, Mitridate II di Cio. Il figlio di Mitridate, anche lui chiamato Mitridate, sarebbe diventato Mitridate I Ctiste del Ponto (\"Ctiste\" sta a significare il \"Fondatore\").\nDurante il periodo turbolento che segue la morte di Alessandro Magno, Mitridate Ctiste fu per la prima volta al servizio di Antigono, uno dei successori di Alessandro, e con successo si destreggiava durante questo periodo di disordine, dopo il 302 a.C., per creare il Regno del Ponto, governato poi dai suoi discendenti in massima parte recanti lo stesso nome, fino al 64 a.C. Cos\u00ec, questa dinastia persiana sopravvisse prosperando nel mondo ellenistico, mentre il grande Impero persiano era gi\u00e0 crollato.\nPoich\u00e9 la parte pi\u00f9 grande del regno si trova nell'immensa regione della Cappadocia, in tempi pi\u00f9 arcaici estesa dai confini della Cilicia fino all'Eusino (Mar Nero), il regno complessivamente venne all'inizio chiamato \"Cappadocia verso il Ponto\", ma in seguito semplicemente \"Ponto\", essendo il nome della Cappadocia da allora in poi limitato alla met\u00e0 meridionale della regione, precedentemente inclusa sotto questo titolo.\nQuesto regno arriv\u00f2 al culmine della sua potenza sotto Mitridate VI o Mitradate Eupatore, comunemente detto il Grande, per molti anni in guerra contro i Romani. Sotto di lui, il reame del Ponto comprendeva non solo la Cappadocia Pontica, ma anche la zona costiera che va dalla frontiera della Bitinia alla Colchide, parte dell'entroterra della Paflagonia e l'Armenia Minore.\nProvincia romana.\n \nSottomesso questo regno da Pompeo nel 64 a.C. (del quale non molto venne a mutarsi nella struttura della vita, n\u00e9 per quanto riguarda le oligarchie che controllavano le citt\u00e0, n\u00e9 per la gente comune della citt\u00e0 e dell'entroterra), il significato del nome Ponto sub\u00ec un mutamento. Parte del regno venne annesso all'Impero romano, unendolo con la Bitinia nella doppia provincia chiamata Ponto e Bitinia: questa parte comprendeva soltanto la zona costiera tra Eraclea (Ere\u011fli) e Amiso (Samsun), la \"ora Pontica\".\nD'ora innanzi il semplice nome Ponto senza ulteriore qualificazione venne impiegato regolarmente per denotare la met\u00e0 di questa provincia duale, specialmente dai Romani e dal popolo che si esprimeva al modo dei Romani; esso viene cos\u00ec usato quasi sempre nel Nuovo Testamento. La met\u00e0 orientale del regno veniva amministrata come un Regno cliente insieme alla Colchide. Il suo ultimo re fu Polemone II.\nNel 62 d.C., la regione venne istituita da Nerone come provincia romana, e divisa in tre distretti: \nCon l'organizzazione del sistema provinciale sotto Diocleziano (circa 295 d.C.), i distretti pontici vennero divisi in quattro province della \"Dioecesis Pontica\":\nL'imperatore Giustiniano riorganizz\u00f2 ulteriormente il sistema nel 536 d.C.:\nQuesta nuova disposizione diede luogo a sua volta al sistema bizantino dei distretti militari (themata) nel tardo VII secolo.\nPeriodi bizantino e ottomano.\nSotto l'Impero bizantino, il Ponto fece parte del Thema Armeno, con la parte pi\u00f9 occidentale (Paphlagonia) appartenente al Thema Bucellarion. Progressivamente, questi grandi antiche circoscrizioni (themata) iniziali vennero divise in altri pi\u00f9 piccoli, in modo che dal tardo X secolo, il Ponto venne a essere suddiviso nelle themata di Chaldia e Koloneia. Dopo l'VIII secolo, l'area ebbe un periodo di prosperit\u00e0, terminando soltanto con la conquista selgiuchide dell'Asia Minore, realizzata nell'arco di tempo che va pressappoco dal 1070 al 1090. Di nuovo inclusa nell'Impero bizantino da Alessio I Comneno, la regione venne governata da governatori effettivamente semi-autonomi, come la famiglia Gabras di Trebisonda.\nIn seguito alla disfatta di Costantinopoli causata dalla quarta crociata nel 1204, il Ponto venne a essere istituito come uno Stato successore indipendente, l'Impero di Trebisonda, sotto la dinastia comnena. Per mezzo di una combinazione di lontananza geografica e abile diplomazia, l'impero riusc\u00ec a sopravvivere, fino alla conquista da parte degli Ottomani, nel 1461."}
{"id": "757702", "revid": "78273", "url": "https://it.wikipedia.org/wiki?curid=757702", "title": "L\u00e9gion d'honneur", "text": ""}
{"id": "757704", "revid": "78273", "url": "https://it.wikipedia.org/wiki?curid=757704", "title": "L\u00e9gion d'Honneur", "text": ""}
{"id": "757705", "revid": "1226", "url": "https://it.wikipedia.org/wiki?curid=757705", "title": "Muscoli striati", "text": ""}
{"id": "757706", "revid": "78273", "url": "https://it.wikipedia.org/wiki?curid=757706", "title": "Legion d'Honneur", "text": ""}
{"id": "757708", "revid": "78273", "url": "https://it.wikipedia.org/wiki?curid=757708", "title": "Legion d'honneur", "text": ""}
{"id": "757717", "revid": "287204", "url": "https://it.wikipedia.org/wiki?curid=757717", "title": "Il terzo scimpanz\u00e9. Ascesa e caduta del primate Homo sapiens", "text": "Il terzo scimpanz\u00e9. Ascesa e caduta del primate Homo sapiens \u00e8 un saggio del biologo, evoluzionista e fisiologo statunitense Jared Diamond, originariamente pubblicato in inglese a Londra nel 1991.\nDiamond vi affronta due argomenti:\nBench\u00e9 accessibile a un pubblico non specialistico, \"Il terzo scimpanz\u00e9\" \u00e8 comunque un testo erudito e traccia una teoria storica, evoluzionistica, biologica, linguistica e sociologica atta a ritrarre al contempo \"il successo ed il potenziale fallimento\" dell'umanit\u00e0.\nIn senso ampio, l'opera tratta schemi di determinismo ambientale di cui l'autore \u00e8 un noto sostenitore (e talora anche un critico, come in parte nel pi\u00f9 recente \"Collasso\") ma questo orientamento non \u00e8 assoluto: nel discutere casi di estinzione di massa, per esempio, Diamond sostiene apertamente la maggior responsabilit\u00e0 dell'azione umana, contrastando diverse teorie prevalentemente climatiche o ambientali.\nIn questo libro l'autore condensa ed anticipa, in un certo qual modo, temi e contenuti di buona parte dei suoi scritti successivi.\nCapitoli.\nParte prima: Un semplice mammifero di grossa taglia\nParte seconda: Un animale dallo strano ciclo vitale\nParte terza: L'unicit\u00e0 dell'uomo\nParte quarta: I conquistatori del mondo\nParte quinta: Come rovesciare il nostro progresso dall'oggi al domani\nEpilogo: Non abbiamo imparato niente, e abbiamo dimenticato tutto?"}
{"id": "757719", "revid": "122315", "url": "https://it.wikipedia.org/wiki?curid=757719", "title": "Tianshan", "text": ""}
{"id": "757721", "revid": "1848372", "url": "https://it.wikipedia.org/wiki?curid=757721", "title": "Sottovoce", "text": "Sottovoce \u00e8 un programma televisivo di interviste ideato e condotto da Gigi Marzullo e trasmesso da Rai 1 nella fascia notturna dal 1994.\nIl programma \u00e8 andato in onda fino al settembre del 2020 per sei giorni a settimana, dalla domenica al venerd\u00ec, dopodich\u00e9 \u00e8 stato dimezzato a tre giorni a settimana, dal sabato al luned\u00ec.\nIl programma.\nNel 1994 Gigi Marzullo decide di trasformare il suo programma televisivo \"Mezzanotte e dintorni\" in \"Sottovoce\", conservandone la natura di talk show e continuando ad andare in onda molto tardi senza alcuna pausa pubblicitaria, ma modificando il format.\n\"Sottovoce\" presenta una rigida schematizzazione formale che rende tutte le puntate omogenee fra loro. Nella prima parte del programma Marzullo, in piedi, presenta l'ospite e inizia l'intervista. Dopo circa venti minuti il conduttore introduce la sigla, che divide la prima parte dalla seconda. Conclusa la sigla, la trasmissione diventa pi\u00f9 varia: il conduttore, ora seduto, chiede all'ospite di mostrare sue fotografie e raccontare momenti di vita vissuti. Successivamente la musicista Giovanna Bizzarri esegue al pianoforte una canzone scelta dall'intervistato. Infine, \u00e8 solita intervenire al telefono una psicologa (si alternano in trasmissione le dottoresse Ilaria Datta, Rosella De Leonibus e Luisa Laurelli) per analizzare il significato di un sogno notturno ricorrente raccontato dall'ospite. In conclusione di programma, Marzullo rivolge all'ospite la fatidica richiesta:\nDurante i titoli di coda il conduttore saluta e chiude definitivamente la puntata.\nSigla di apertura e chiusura.\nIl programma si distingue per il fatto di trasmettere la sigla a met\u00e0 trasmissione. \"Ancora\" interpretata da Eduardo De Crescenzo, \u00e8 il motivo musicale della sigla fin dal 1994. Come sottofondo per la chiusura, dal 2002 viene utilizzata \"Dormi e sogna\" cantata dagli Avion Travel.\nL'animazione grafica della sigla, ideata da Isabella Brando, \u00e8 rimasta di base la stessa con piccoli ritocchi al font del titolo, alla grafica o ai crediti.\nIn occasione della ricezione di un premio, o della morte, o di un qualche evento lieto o meno relativo a un ospite intervistato in passato, \"Sottovoce\" ne replica l'intervista la notte stessa o in quelle immediatamente seguenti per celebrarlo o ricordarne la memoria; in questi casi durante la trasmissione scorre in sovraimpressione la scritta \u00abUn incontro di \"Sottovoce\" di qualche tempo fa\u00bb, e le titolazioni della videosigla rimangono quelle utilizzate al tempo della prima trasmissione, poich\u00e9 montata nel master della puntata.\nFrasi celebri.\nIl programma \u00e8 caratterizzato da una struttura abbastanza rigida, con fasi scandite dall'uso di alcune formule fisse ripetute sempre uguali come fossero parti di un \"rito\". Ad esempio, l'ospite \u00e8 accolto con un \u00abbuonanotte\u00bb, fatto che ha dato anche luogo a correzioni poich\u00e9 le puntate non sono trasmesse in diretta bens\u00ec registrate di giorno.\nLe frasi pi\u00f9 famose di Marzullo sono:\nTrasmissioni speciali.\nAlcune puntate di \"Sottovoce\" sono monografiche su un tema, si svolgono in uno studio pi\u00f9 ampio con vari ospiti, e cambiano titolo.\nTemporanea assenza dal video del conduttore.\nIl 13 maggio 2013 Gigi Marzullo \u00e8 stato nominato vicedirettore di Rai 1 dal direttore generale della Rai Luigi Gubitosi: per effetto di questa nomina, dal mese seguente il conduttore abbandona il programma dopo 24 anni di attivit\u00e0 ininterrotta. \"Sottovoce\" per\u00f2 prosegue quasi come di consueto, con la bizzarra variante che l'intervista diventa un monologo formato dal montaggio delle risposte dell'ospite a domande che gli spettatori non conoscono, in quanto il conduttore sostitutivo (pur presente) non si vede e non si sente mai.\nDal gennaio 2014 Marzullo ritorna attivamente nel programma, ma viene mantenuta la formula del presentatore \"invisibile\": Marzullo non viene mai inquadrato ma si sente la sua voce fuori campo. Infine, a partire dalla prima met\u00e0 del successivo febbraio, il programma torna al suo format usuale con il conduttore a vista."}
{"id": "757722", "revid": "281779", "url": "https://it.wikipedia.org/wiki?curid=757722", "title": "Applicativi verticali", "text": "Gli applicativi verticali (\"vertical market application\", detto anche software verticale o \"soluzione verticale\"), sono dei software applicativi che rispondono alle specifiche esigenze di un singolo mercato o di un mercato strettamente definito, e quindi dedicata specificatamente ad un determinato settore manifatturiero o dei servizi (quali ad esempio, calzaturifici, farmaceutici, alimentari, metalmeccanici, credito), e determinate dimensioni aziendali, in genere medie o piccole.\nSi usa il termine in contrasto con gli applicativi orizzontali che sono software di uso generalizzato (\"general-purpose\").\n\u00c8 una applicazione gestionale sufficientemente completa che soddisfa le esigenze di base dell'azienda e al contempo rispetta e segue nei limiti del possibile le consuetudini gestionali ed operative e la terminologia tipiche del settore di appartenenza. \nIn ambiente Enterprise Resource Planning (ERP) questo termine \u00e8 utilizzato per indicare una versione \"ritagliata\" di un sistema informativo generalizzato e onnicomprensivo ed adattata alle esigenze tipiche di cui sopra. In questo caso si tratta, almeno in parte, di una pura esigenza commerciale: i sistemi ERP si distinguono per costi di licenza, installazione e gestione molto alti, ; con le soluzioni verticali i grandi produttori ERP hanno potuto ampliare il loro target di mercato alle medie e piccole imprese, con costi pi\u00f9 contenuti. \nUn esempio di applicativo verticale \u00e8 un software che permetta ad un medico di gestire le cartelle cliniche, ad un assicuratore di gestire l'emissione delle polizze, ecc. Prendendo in esame il primo esempio, il software \u00e8 progettato specificamente per essere usato in un ambulatorio, difficilmente sar\u00e0 utile per realt\u00e0 differenti. Il software pu\u00f2 essere utilizzato cos\u00ec com'\u00e8 stato distribuito oppure uno studio medico pu\u00f2 incaricare un consulente di modificarlo per venire incontro alle proprie specifiche esigenze. Questa seconda possibilit\u00e0 risulta particolarmente agevole nel caso in cui l'applicativo sia FOSS."}
{"id": "757723", "revid": "123833554", "url": "https://it.wikipedia.org/wiki?curid=757723", "title": "Penisola coreana", "text": " \nLa Corea, chiamata (\"Hanguk\") in Corea del Sud e (\"Chos\u014fn\") in Corea del Nord, \u00e8 una penisola situata nell'Estremo Oriente, fra Manciuria e Giappone, il cui territorio \u00e8 storicamente occupato dalla Corea. Si affaccia sul Mar Giallo e Mar del Giappone. \u00c8 una delle penisole pi\u00f9 piccole di tutta l'Asia, occupando un'aria di 220.750 km\u00b2\".\" Dal 1948, la penisola coreana ha perso la sua unit\u00e0 nazionale: dopo essere stata colonizzata nel 1910 dal Giappone e liberata dall'Unione Sovietica e Stati Uniti nel 1945, i due vincitori della Seconda guerra mondiale, decisero di occupare rispettivamente la parte nord (per i sovietici) e sud (per gli statunitensi) della penisola coreana. I sovietici si fermarono preso il 38\u00ba parallelo e gli statunitensi occuparono il resto, compresa l'isola di Jeju. Nel 1948 la penisola coreana \u00e8 divisa in due stati: a sud la Repubblica di Corea, chiamata Corea del Sud, a nord si trova il suo unico confine, la Repubblica Popolare Democratica di Corea, chiamata Corea del Nord che confina con Cina e Russia. Per quanto riguarda la politica della penisola, i due stati adottano sistemi politici completamente contraddittori: la Corea del Nord \u00e8 uno stato socialista filo-cinese, mentre la Corea del Sud \u00e8 uno stato capitalista filo-statunitense. La capitale della Corea del Nord \u00e8 Pyongyang, la capitale della Corea del Sud \u00e8 Seul. La lingua ufficiale \u00e8 il coreano, il quale si distingue tra le due Coree, ad esempio con delle parole diverse, pronuncia, dialetti, accenti eccetera, ma al di l\u00e0 di questo, la lingua \u00e8 classificata come unica. Gli abitanti sono chiamati coreani. La cultura classica coreana esiste ancora in entrambe le Coree, anche se in Corea del Sud la cultura occidentale si \u00e8 molto diffusa, mentre in Corea del Nord la cultura classica coreana convive con la cultura socialista."}
{"id": "757725", "revid": "15756", "url": "https://it.wikipedia.org/wiki?curid=757725", "title": "A Quick One", "text": "A Quick One \u00e8 il secondo album discografico del gruppo rock inglese The Who, pubblicato nel 1966 dalla Reaction Records; negli Stati Uniti venne pubblicato nel 1967 con il titolo \"Happy Jack\" dalla Decca Records.\nRaggiunse il n\u00b0 4 nella classifica del Regno Unito; la rivista \"Rolling Stone\" lo ha inserito nel 2012 al 384\u00ba posto della lista dei 500 migliori album di tutti i tempi.\nIl disco.\nL'album venne pubblicato dalla Reaction Records il 3 dicembre 1966 e raggiunse il quarto posto nella classifica del Regno Unito. Negli Stati Uniti la Decca Records ebbe delle obiezioni relative al gioco di parole del titolo che avrebbe potuto avere riferimenti sessuali e pertanto l'album venne pubblicato solo nel 1967 dopo averne cambiato il nome in \"Happy Jack\", sfruttando cos\u00ec anche la notoriet\u00e0 raggiunta dal singolo omonimo che negli USA aveva raggiunto il n\u00b051, e averne sostituito una canzone nella lista (Happy Jack al posto di Heatwave);\nIn alcuni paesi europei e in Sudafrica, l'album venne pubblicato nel 1966 e nel 1967 in una diversa edizione con una differenti copertine e intitolato \"The Who\".\nIl disco \u00e8 anche il primo tentativo del gruppo di realizzare un'opera rock, con il pezzo \"A Quick One While He's Away\", suite della durata di oltre nove minuti, che tratta di una storia di infedelt\u00e0 e della successiva riconciliazione.\nLa registrazione fu realizzata nel 1966, , con Kit Lambert come produttore.\nCopertina.\nLa copertina venne realizzata da Alan Aldridge, esponente della corrente pop art; raffigura i quattro membri del gruppo ciascuno impegnato a suonare il proprio strumento e con i titoli di alcune canzoni dell'album che si sprigionano dagli strumenti in forma di Onomatopee: \"Cobwebs and Strange\" da Moon, \"Whiskey Man\" da Entwistle, \"See My Way\" da Daltrey e \"A Quick One, While He's Away\" da Townshend. Sul retro la versione britannica \u00e8 nera con il titolo e l'elenco delle canzoni in alto e una foto dei quattro membri con la scritta \"The W H O\" sovra-impressa sulle loro facce; il retro della versione americana \u00e8 in bianco e nero con un collage di foto dei membri con una breve descrizione della personalit\u00e0 di ognuno di loro oltre alla lista dei pezzi\nTracce.\nVersione \"Jigsaw Puzzle\".\nUna prima versione dell'album, che non fu poi pubblicata, era intitolata \"Jigsaw Puzzle\" e comprendeva i seguenti pezzi:"}
{"id": "757727", "revid": "1226", "url": "https://it.wikipedia.org/wiki?curid=757727", "title": "L'isola del dottor Moreau (romanzo)", "text": ""}
{"id": "757729", "revid": "201640", "url": "https://it.wikipedia.org/wiki?curid=757729", "title": "Laura (monachesimo)", "text": "La laura (greco: ; cirillico: \u041b\u0430\u0301\u0432\u0440\u0430, traslitterato \"lavra\") \u00e8, nel cristianesimo orientale, un insediamento monastico di dimensioni ridotte. In origine, indicava un agglomerato di celle o di grotte di monaci, con una chiesa e, alle volte, un refettorio nel mezzo. Si distingueva da un lato dagli eremi degli eremiti, la cui vita non prevedeva momenti passati con altri monaci, dall'altro dai cenobi dei cenobiti, nei quali la vita era tutta in comunit\u00e0. Il vocabolo ha origini greche e significa \"cammino stretto\", \"gola\".\nStoria.\nNelle chiese orientali antiche.\nUna laura indicava originariamente un agglomerato di celle o di grotte di eremiti, con una chiesa e, alle volte, un refettorio nel mezzo. Gli eremiti conducevano una vita da anacoreta per la maggior parte del loro tempo, ritrovandosi nella chiesa solo al momento delle funzioni celebrate da un sacerdote. Solitamente passavano i giorni lavorativi nelle celle pregando, cibandosi di piccole quantit\u00e0 di cibo e utilizzando le foglie e la corteccia della palma per la fabbricazione di funi e ceste. Il sabato portavano i loro lavori nel cenobio (\"coenobium\") e ricevevano la comunione, tornando nelle proprie celle nella serata di domenica. Le celle erano lasciate aperte e chiunque poteva prendere qualsiasi cosa da ogni cella. Il contatto degli eremiti con il resto del mondo avveniva tramite il sacerdote, che svolgeva le funzioni del moderno abate.\nIl primo fondatore di laure fu Caritone, un monaco originario della Licaonia. Egli fond\u00f2 la laura di Faran, presso Gerusalemme, intorno al 330. Le laure si diffusero presto in Egitto: nello stesso periodo \u00e8 attestata la fondazione di un agglomerato di celle nel deserto egiziano di Nitria. Una comunit\u00e0 di circa 600 eremiti visse sparsa sopra una vasta aerea, con una propria chiesa e un proprio sacerdote e avendo rapporti con il resto del mondo solo per gli approvvigionamenti alimentari.\nTra i primi fondatori di laure va annoverato anche Eutimio il Grande (377-473). Il suo discepolo Saba (439-523), originario della Cappadocia, si trasfer\u00ec vicino a Betlemme ove fond\u00f2 una lavra chiamata poi dal suo nome Mar Saba. Nel VI secolo fu edificato, a sud di Gerusalemme, la laura di Mar Elias, tuttora esistente.\nNella Chiesa ortodossa.\nIl modello semieremitico della laura \u00e8 stato tramandato fino ai nostri giorni dalla Chiesa ortodossa.\nNella Moscovia, nella Russia imperiale e fino ai giorni nostri sono chiamate \"Lavre\" i pi\u00f9 grandi e i pi\u00f9 importanti monasteri della Chiesa ortodossa russa e della Chiesa ortodossa ucraina, direttamente subordinati, rispettivamente, al Santo Sinodo (dal 1721) e al Metropolita di Kiev (dal 1993)."}
{"id": "757733", "revid": "161374", "url": "https://it.wikipedia.org/wiki?curid=757733", "title": "Lo strano caso del dottor Jekyll e di mister Hyde", "text": ""}
{"id": "757736", "revid": "1934238", "url": "https://it.wikipedia.org/wiki?curid=757736", "title": "Capreolus pygargus", "text": "Il capriolo orientale o capriolo siberiano \u00e8 una specie di capriolo che vive, oltre che in Siberia, anche in Kazakistan, Tien Shan, nella penisola coreana ed in Manciuria. In passato, \u00e8 stato introdotto in Inghilterra, ma ora \u00e8 estinto.\n\u00c8 stato per lungo tempo classificato come sottospecie del capriolo occidentale, dal quale si differenzia per la taglia maggiore e i palchi pi\u00f9 grandi e sovente con pi\u00f9 ramificazioni e con rose proporzionalmente pi\u00f9 piccole.\nLe due specie convivono nel Caucaso, dove il capriolo siberiano occupa la zona settentrionale ed il capriolo europeo quella meridionale.\nGli ibridi sono possibili, ma non sempre fecondi e non spesso facili da ottenere.\nQuesto cervide pu\u00f2 pesare anche pi\u00f9 di 60 kg, tuttavia, \u00e8 un animale aggraziato ed agile che pu\u00f2 compiere salti di 15 m.\nVive anche 18 anni in cattivit\u00e0, mentre in natura la speranza di vita si attesta intorno agli 8-12 anni."}
{"id": "757739", "revid": "834", "url": "https://it.wikipedia.org/wiki?curid=757739", "title": "Campionato europeo di calcio under-21 1992", "text": ""}
{"id": "757742", "revid": "10728", "url": "https://it.wikipedia.org/wiki?curid=757742", "title": "Georges Soul\u00e8s", "text": ""}
{"id": "757744", "revid": "767487", "url": "https://it.wikipedia.org/wiki?curid=757744", "title": "The Strange Case of Dr. Jekyll and Mr. Hyde", "text": ""}
{"id": "757746", "revid": "287204", "url": "https://it.wikipedia.org/wiki?curid=757746", "title": "Mappa orbis terrae", "text": "Le mappae orbis terrae sono un tipo di mappe tipiche del Medioevo dette anche mappe T-O, infatti esse rappresentano sempre il mar Mediterraneo a forma di T che divide i tre continenti Asia, Africa ed Europa tutti circondati da un grande oceano, la O. La prima descrizione del mondo di questo tipo era stata data nel VII secolo da Sant'Isidoro di Siviglia nelle sue \"Etimologie\" (capitolo 14: \"de terra et partibus\").\nAnticamente la terra veniva concepita come divisa in zone climatiche: il \"clima freddo\" ai poli, il \"clima torrido\" all'equatore, talmente caldo che si credeva nessuno potesse attraversarlo, ed infine il \"clima temperato\" nelle zone intermedie, che era considerato l'unico abitabile. La zona al disotto dell'equatore era detta antipodi e si discuteva se fosse abitata o meno. Alcuni ritenevano che fosse abitata, mentre altri, prevalentemente di cultura cristiana come Sant'Agostino, ritenevano che non ci fosse nessuno: infatti tutta l'umanit\u00e0 doveva discendere da Adamo, ma, se non era possibile attraversare il \"clima torrido\", nessuno avrebbe mai potuto raggiungere gli antipodi. Le mappe orbis terrae rappresentavano solo la parte settentrionale abitata: era infatti questa una rappresentazione conveniente, dal momento che era inutile, ed impossibile, rappresentare parti irraggiungibili e, presumibilmente, disabitate.\nQuesto tipo di rappresentazione del mondo ha alimentato la credenza moderna, errata, che la gente nel Medioevo pensasse che la Terra fosse piatta. In realt\u00e0 la sfericit\u00e0 della Terra era gi\u00e0 ben conosciuta a quei tempi. Le mappe \"orbis terrae\" erano una rappresentazione di convenienza, come gi\u00e0 detto, ma avevano anche valore simbolico: Gerusalemme era sempre posta al centro della mappa, inoltre, visto che il sole sorge ad est, il Giardino dell'Eden veniva sempre localizzato in Asia che era sempre disegnata sulla parte superiore della mappa.\nEsistono anche mappe che a sud rappresentano gli antipodi separati dagli altri continenti: in questo caso sono dette mappe beatine, dal momento che una delle prime rappresentazioni conosciute \u00e8 attribuita a Beato di Li\u00e9bana, un monaco spagnolo dell'VIII secolo. Tale mappa era stampata nel prologo dei commentari di Beato all'Apocalisse. Ovviamente sulle mappe beatine gli antipodi erano rappresentati semplicemente da un lembo di terra senza alcun dettaglio geografico.\nLe prime mappe orbis terrae erano molto povere di particolari mentre in seguito cominciarono ad essere rappresentate molte citt\u00e0 e dettagli fisici. Vennero anche aggiunte molte decorazioni e nelle zone vuote venivano rappresentate creature mitologiche. Le citt\u00e0 pi\u00f9 importanti venivano rappresentate con torri e fortificazioni."}
{"id": "757752", "revid": "74162", "url": "https://it.wikipedia.org/wiki?curid=757752", "title": "Santiago Bernab\u00e9u Yeste", "text": ""}
{"id": "757753", "revid": "125711976", "url": "https://it.wikipedia.org/wiki?curid=757753", "title": "1200", "text": ""}
{"id": "757754", "revid": "211373", "url": "https://it.wikipedia.org/wiki?curid=757754", "title": "Codex Argenteus", "text": "Il Codex Argenteus (in italiano: \"codice argenteo\") \u00e8 un manoscritto contenente la traduzione del Nuovo Testamento in lingua gotica. \u00c8 conservato nella Biblioteca Carolina Rediviva di Uppsala (Svezia). Realizzato probabilmente all'inizio del VI secolo, \u00e8 una delle traduzioni del Nuovo Testamento pi\u00f9 antiche in assoluto.\nDescrizione.\nLa maggior parte del testo \u00e8 scritto con inchiostro d'argento, da cui il nome di \"Bibbia d'argento\" (in svedese \"Silverbibelen\"), mentre gli \"incipit\" sono realizzati con l'inchiostro d'oro.\nL'opera, presumibilmente scritta a Ravenna agli inizi del VI secolo durante il regno di Teodorico il Grande, fu ritrovata nel XVI secolo nel monastero benedettino di Essen. Dopo vari trasferimenti in varie citt\u00e0 europee, il manoscritto si trov\u00f2 a Praga, nel palazzo dell'imperatore Rodolfo II. Nel 1654 la citt\u00e0 fu saccheggiata dagli svedesi e il \"Codex\" fu portato a Stoccolma come bottino di guerra. \nFu poi donato alla biblioteca dell'Universit\u00e0 di Uppsala, dove \u00e8 conservato dal XVII secolo.\nIl manoscritto conteneva in origine 336 fogli, ma solo 188 si sono conservati; questi contengono dei frammenti dei Vangeli secondo l'ordine occidentale: Matteo, Giovanni, Luca, Marco. Rimangono anche alcune delle lettere di Paolo e i capitoli 5-7 del Libro di Neemia. L'ultimo frammento del manoscritto \u00e8 stato ritrovato negli anni settanta in un reliquiario nel duomo di Spira, in Germania, dove \u00e8 attualmente conservato.\nNel 2011 l'UNESCO ha inserito il \"Codex Argenteus\" nel Registro della Memoria del mondo.\nIl testo \u00e8 scritto facendo uso dell'alfabeto gotico, ideato da Wulfila.\nEstratto del testo.\nDi seguito la preghiera del Padre nostro cos\u00ec come compare nel manoscritto:\n\"atta unsar \u00feu \u00efn himina\"\n\"weihnai namo \u00feein\"\n\"qimai \u00feiudi nassus \u00feeins\"\n\"wair\u00feai wilja \u00feeins\"\n\"swe \u00efn himina jah ana air\u00feai\"\n\"hlaif unsarana \u00feana sin teinan gif uns himma daga\"\n\"jah aflet uns \u00featei skulans sijai ma\"\n\"swaswe jah weis afletam \u00feai skulam unsaraim\"\n\"jah ni brig gais uns \u00efn fraistubnjai\"\n\"ak lau sei uns af \u00feamma ubilin\"\n\"unte \u00feeina \u00efst \u00feiudangardi\"\n\"jah mahs jah wul\u00feus \u00efn aiwins\"\n\"amen\""}
{"id": "757755", "revid": "484362", "url": "https://it.wikipedia.org/wiki?curid=757755", "title": "Sinistra riformista", "text": ""}
{"id": "757757", "revid": "574302", "url": "https://it.wikipedia.org/wiki?curid=757757", "title": "Golden Globe per la miglior serie commedia o musicale", "text": "Il Golden Globe per la miglior serie commedia o musicale viene assegnato alla miglior serie televisiva commedia o musicale dalla HFPA (\"Hollywood Foreign Press Association\"). \u00c8 stato assegnato per la prima volta nel 1963, anche se poi il premio venne assegnato in modo continuativo dal 1970.\nVincitori e candidati.\nL'elenco mostra la vincitrice di ogni anno, seguita dalle serie televisive che hanno ricevuto una candidatura. Per ogni serie televisive viene indicato il titolo italiano e titolo originale tra parentesi."}
{"id": "757758", "revid": "1573940", "url": "https://it.wikipedia.org/wiki?curid=757758", "title": "Mazama americana", "text": "Il mazama rosso (Mazama americana ) \u00e8 una specie di mazama originaria delle foreste del Sudamerica, diffusa dall'Argentina settentrionale fino a Colombia e Guiane. Si incontra anche sull'isola di Trinidad, appartenente alla Repubblica di Trinidad e Tobago (fino a tempi storici molto recenti viveva anche a Tobago, ma sembra che da tale luogo sia scomparso a causa dell'eccessivo bracconaggio praticato sull'isola).\nTassonomia.\nIn passato il mazama rosso del Centroamerica (\"M. temama\") e talvolta anche il mazama bruno dello Yucat\u00e1n (\"M. pandora\") venivano considerate sottospecie del mazama rosso. Tuttavia, anche dopo una recente revisione, persiste ancora una notevole confusione riguardo alla tassonomia di questa specie. Proprio per questo motivo, la IUCN la classifica tra le specie insufficientemente conosciute, nonostante sia, senza ombra di dubbio, la specie di mazama pi\u00f9 diffusa. Condivide gran parte del suo areale con il pi\u00f9 piccolo mazama bruno dell'Amazzonia (molto meno numeroso).\nAttualmente ne vengono riconosciute dodici sottospecie:\nDescrizione.\nIl mazama rosso \u00e8 di colore marrone-rossastro, con testa e collo di un marrone-grigiastro pi\u00f9 chiaro e zampe parzialmente nerastre. L'interno delle zampe posteriori e la parte inferiore della coda sono bianchi. I piccoli sono ricoperti da macchie bianche e non hanno le zampe nerastre. Solo i maschi adulti sono muniti di palchi, piccoli e simili a chiodi. \u00c8 la specie di mazama pi\u00f9 grande: misura 67-80 cm di altezza al garrese ed \u00e8 lungo 105-144 cm. Generalmente pesa tra i 24 e i 48 kg, ma maschi eccezionalmente grandi possono raggiungere i 65 kg.\nBiologia.\nIl mazama rosso si nutre brucando tra la vegetazione, prediligendo la frutta quando essa \u00e8 disponibile. Ha abitudini generalmente solitarie e vive all'interno delle giungle pi\u00f9 fitte. Quando \u00e8 allarmato, sbuffa o colpisce il terreno con gli zoccoli.\nNella cultura di massa.\nIl mazama rosso fa una breve apparizione nella serie Prehistoric Park, tra le possibili prede della tigre dai denti a sciabola. Nella quarta puntata della serie un esemplare solitario \u00e8 attaccato da una femmina di Smilodonte, a cui per\u00f2 riesce a sfuggire. In seguito viene spiegato dal conduttore Nigel Marven che le tigri, in quanto specializzate nella caccia a grossi animali, non sono in grado di catturare animali piccoli e veloci come il mazama."}
{"id": "757762", "revid": "1782831", "url": "https://it.wikipedia.org/wiki?curid=757762", "title": "Sviluppo (informatica)", "text": "Il termine sviluppo (usato in ambito informatico) identifica un'attivit\u00e0 o una serie di attivit\u00e0 mirate a costruire (sviluppare appunto) un programma.\nLo sviluppo avviene scrivendo una serie di istruzioni (codice) in un determinato linguaggio di programmazione (ad esempio il linguaggio C, C++, Java, Fortran, Pascal Cobol, ecc.).\nLe attivit\u00e0 di sviluppo sono solitamente realizzate da un gruppo di persone denominato 'team di sviluppo' coordinato da un 'team leader' o 'capo progetto'.\nIl processo di sviluppo si articola nelle seguenti fasi:"}
{"id": "757763", "revid": "767487", "url": "https://it.wikipedia.org/wiki?curid=757763", "title": "P. Lion", "text": "Biografia.\nLa \u201cP\u201d del suo nome d\u2019arte proveniva dalle sue iniziali, mentre il leone dal simbolo dell'ex casato nobiliare del padre.\nNel 1983 realizz\u00f2 un provino per la casa discografica American Disco; il brano, con le opportune modifiche, divenne il suo primo singolo \"Happy Children.\" Il testo, redatto in una notte, parlava \"di bimbi, di soldi, di quel mondo che volevamo vedere un po' pi\u00f9 pulito\". Il brano, molto ritmato, divenne una delle pietre miliari dell'Italo disco di quel decennio. A seguire, nel 1984, il secondo singolo, \"Dreams\". Il primo album, \"Springtime\", usc\u00ec nello stesso anno e conteneva, oltre ai due singoli precedenti, anche un terzo singolo inedito, \"Reggae Radio\".\n\"Believe\" del 1985 e \"Under the moon\" del 1986 furono invece pubblicati con l'etichetta Durium.\nNel 1988 P. Lion fu nel team che realizz\u00f2 \"De nuevo tu\", remix in chiave italo disco del famoso brano di Mogol e Battisti \"Ancora tu\".\nNel 2005 ha fondato, insieme a Davide Sapienza e Tullio Lanfranchi, l'etichetta discografica Faier Entertainment, dove cura produzione artistica, studio di registrazione e il reparto di edizioni musicali.\nNel 2007 costru\u00ec a Bergamo i P. Lion Studios, integrando apparecchiature analogiche e digitali quali la console SSL Solid State Logic 4000 G+ e le interfacce A/D/A Apogee. L'ex studio DbOne di Bruno Santori mise a disposizione i monitor Genelec 1035A, i registratori 24 piste analogico Saturn e 32 piste digitale Mitsubishi. Il progetto non venne portato a termine e lo studio venne smantellato nel 2012.\nP. Lion dal 2012 collabora con un altro studio musicale di Bergamo occupandosi di editing, missaggio e mastering, continuando al contempo l'attivit\u00e0 compositiva."}
{"id": "757764", "revid": "6184176", "url": "https://it.wikipedia.org/wiki?curid=757764", "title": "Kindom Hearts II", "text": ""}
{"id": "757765", "revid": "124984247", "url": "https://it.wikipedia.org/wiki?curid=757765", "title": "Prix M\u00e9dicis", "text": "Il prix M\u00e9dicis \u00e8 un premio letterario francese fondato da Gala Barbisan e Jean-Pierre Giraudoux il 1\u00ba aprile 1958 al fine di premiare un romanzo, un racconto, una raccolta di novelle di autori debuttanti o che non hanno ancora una notoriet\u00e0 pari al loro talento.\nIl M\u00e9dicis \u00e9tranger viene assegnato a partire dal 1970 e il M\u00e9dicis essai dal 1985.\nDal 1970, il prix M\u00e9dicis \u00e9tranger viene assegnato contemporaneamente al M\u00e9dicis francese.\nIl prix M\u00e9dicis viene reso noto lo stesso giorno del prix Femina, all'H\u00f4tel Crillon di Parigi."}
{"id": "757769", "revid": "224230", "url": "https://it.wikipedia.org/wiki?curid=757769", "title": "Fontana di Monteoliveto", "text": "La fontana di re Carlo II, pi\u00f9 nota come fontana di Monteoliveto, \u00e8 una fontana monumentale di Napoli situata nell'omonima piazza cittadina.\nPrende il nome dalla statua bronzea di Carlo II di Spagna posta sulla sommit\u00e0.\nStoria e descrizione.\nI lavori della fontana iniziarono nel 1668 dai marmorari Bartolomeo Mori e Pietro Sanbarberio con la supervisione dell'architetto e ingegnere Donato Antonio Cafaro; nel 1671 il Mori mor\u00ec e a lui subentrarono Dionisio Lazzari e Giovanni Mozzetti. Giunta all'ultimazione, vennero affidati i lavori per la realizzazione della statua in bronzo di Carlo II di Spagna agli scultori Giovanni Maiorino e Giovanni D'Auria, su disegno di Cosimo Fanzago; tuttavia i due non terminarono l'opera scultorea, la cui esecuzione venne affidata a Francesco D'Angelo, che la termin\u00f2 nel 1673.\nLa struttura si presenta con una vasca polilobata a tre bracci, con al centro un piedistallo di eguale forma, con tre leoni che reggono, fra le zampe, gli stemmi del re, del vicer\u00e9 e della citt\u00e0, alternati ad aquile che hanno, sulla base esterna, tre vaschette a forma di conchiglia sorrette da una voluta. Al centro vi \u00e8 un basamento a forma di obelisco piramidale sormontato dalla statua bronzea di Carlo II di Spagna.\nNel 2013 la fontana viene sottoposta a restauro a causa di parziale crollo della struttura di sostegno dovuto all'incuria."}
{"id": "757770", "revid": "124069058", "url": "https://it.wikipedia.org/wiki?curid=757770", "title": "Alessandro Serenelli", "text": "Biografia.\nL'infanzia.\nNacque in una famiglia contadina, ultimo di 8 figli, di cui il primo era perito neonato e il secondo a 18 anni per la scarlattina. Tranne Alessandro gli altri fratelli morirono tutti tragicamente. \nIl padre, Giovanni di Loreto, era alcolizzato, la madre mor\u00ec in manicomio quando aveva pochi mesi, pare dopo aver tentato di annegare il figlio appena nato. Anche il fratello Gaspare, mandato in seminario, era gi\u00e0 stato internato nello stesso manicomio, dove mor\u00ec. Il padre lavor\u00f2 come vetturino e bracciante ma non riusc\u00ec a conservare a lungo alcun posto di lavoro a causa dell'alcolismo e si trasfer\u00ec a Paliano, nel Lazio, per lavorare come mezzadro. Qui i Serenelli conobbero la famiglia Goretti, con cui si stabil\u00ec un rapporto di collaborazione e vicinato.\nA 5 anni Alessandro portava le pecore al pascolo, poi, a differenza di molti suoi coetanei, frequent\u00f2 la scuola imparando a malapena a leggere e scrivere perch\u00e9 a met\u00e0 della seconda elementare tornava a lavorare come mozzo con il fratello Pietro nei trasporti brevi via mare su una chiatta. Alcuni mesi dopo, sempre con il fratello passavano nelle tratte pi\u00f9 lunghe su grandi barconi e dopo diversi altri mesi si trasferiva su un peschereccio. Non gli piaceva il mare, inoltre l\u2019unica volta che si era assentato dal lavoro la barca si era rovesciata e il mozzo che l\u2019aveva sostituito era morto annegato. Quando il padre Giovanni era diventato vecchio, torn\u00f2 sedicenne a Olevano Romano in una tenuta molto faticosa da lavorare perch\u00e9 in pendenza. Dopo averlo accompagnato nelle paludi, il fratello Vincenzo scappava da casa per arruolarsi nei carabinieri lasciando da solo Alessandro a mantenere nove bocche da sfamare. Pure l'ambizione di diventare buttero si era infranta una mattina al lavoro, mentre sentiva il conte Attilio Mazzoleni augurarsi di non avere pi\u00f9 marchigiani nelle sue terre. In quell\u2019anno, nonostante nella propriet\u00e0 vi era stato un buon raccolto di 300 quintali di grano e 96 di favino, i Goretti-Serenelli erano indebitati di 15 lire.\nAl contrario d\u2019oggi, in Italia c\u2019erano pi\u00f9 uomini che donne, e nell'Agro pontino dove non erano presenti prostitute, il rapporto era di 13000 uomini per 3000 donne, inoltre la malaria faceva una media nazionale di 15000 morti l\u2019anno, 1500 solo nell\u2019Agro Pontino. \nUn canto tipico era:\nLa giovane Maria e l'omicidio.\nDurante il periodo di frequentazione della famiglia Goretti, negli anni 1900-1902, Alessandro, diciannovenne, che non aveva mai avuto rapporti sessuali con una donna ed era descritto da tutti come un giovane timidissimo, silenzioso e schivo, cominci\u00f2 a molestare la piccola Maria, all'epoca di circa dieci anni. La madre della bambina, Assunta, descrisse Alessandro come un ragazzo modello: \u00abNon beveva, non era arrotino, n\u00e9 guittone, tutte le sere diceva il rosario insieme ai Goretti, andava a messa ogni domenica, si confessava e si comunicava ogni due mesi. Assiduo al lavoro, rispettoso verso il padre e verso di me\u00bb.\nNon ci sono foto giovanili di Alessandro, era alto 1,62 m e dalla perizia risultava: \u00abdi costituzione fisica robusta, con scheletro regolare, cute rosea, sufficientemente nutrito e di fisionomia non sgradevole\u00bb.\nNel 2017 il settimanale Famiglia Cristiana sostenne che fosse stata ritrovata una foto (molto sfocata) di un gruppo di bambini sull'aia di Conca, la foto era gi\u00e0 ben nota dal tempo del libro di Guerri dove si ipotizzava che vi fosse la giovane mamma Assunta con le tre figlie; tra cui Maria alla sua destra. Anche se l'unica cosa certa era che Alessandro di Maria disse subito che: \u00abNon era molto bella\u00bb.\nIl 5 luglio 1902 Alessandro trascin\u00f2 Maria \u2014 intenta a rammendare vestiti \u2014 in casa e tent\u00f2 un'ultima volta di violentarla. Di fronte alla disperata resistenza della bambina la colp\u00ec ripetutamente con un punteruolo, provocandole ferite che la portarono alla morte per setticemia nell'ospedale di Nettuno nel pomeriggio del giorno successivo. Dopo averla colpita con 14 coltellate di cui 6 superficiali, Serenelli, credendo Maria morta, la abbandon\u00f2 agonizzante e si chiuse nella propria stanza, rimanendo spontaneamente all'arrivo di alcuni vicini. Qualche ora dopo, all'arrivo dei carabinieri di Cisterna, venne immediatamente incatenato e arrestato, ma solo dopo essere stato intimato dal Conte si decise a consegnare l'arma del delitto, un punteruolo di legno.\nGiunti anche i carabinieri di Nettuno, venne scortato attraverso una folla inferocita, pronta l\u00ec ad aspettarlo. Serenelli venne trascinato fin dentro la caserma, legato alle selle dei cavalli, i quali, spronati di proposito, lo facevano cadere.\nDalla testimonianza di un carabiniere: \u00abVidi l\u2019arrestato grondante sudore in faccia e mi misi a levargli i ferri\u00bb, \u00abriuscendovi dopo molti sforzi a causa del deterioramento del lucchetto dovuto al trascinamento dei cavalli imbizzarriti. Non appena tolti i ferri il detenuto chiese da bere un po\u2019 d\u2019acqua, ed io gli feci notare che l\u2019acqua non la meritava per il delitto commesso. Rispose che si era levato il lume dagli occhi e non sapeva pi\u00f9 cosa si facesse. Commosso gli diedi da bere.\u00bb\nAll\u2019ospedale lo stesso carabiniere si informava della vittima: \u00abDomandato alla bambina dove era stata colpita, con le sue manine mi indic\u00f2 alcune parti del corpo e poi, per pudore, disse: \u201cAnche in altro\u201d senza per\u00f2 indicare il punto\u00bb. Al comando di Roma telegrafava che i medici non potevano salvarla.\nPoche ore dopo, sfuggito a tentativi di linciaggio degli abitanti della zona, fu tratto in arresto dai carabinieri, ai quali, dopo aver ammesso di aver perso il controllo di s\u00e9, confess\u00f2 quasi immediatamente di aver assalito e ucciso Maria a seguito della sua disperata resistenza in seguito all'ennesimo tentativo di violentarla e sostenendo di preferire il carcere alle condizioni di vita disumane dei campi. , il giovane afferm\u00f2 inoltre che i propri genitori erano entrambi alcolizzati, la madre e alcuni fratelli erano stati ricoverati in manicomio. \u00c8 stata ventilata l'ipotesi che il Serenelli fosse in realt\u00e0 impotente. Il fatto che avesse preparato l'arma e attirato la vittima in casa con la scusa di farsi rammendare dei vestiti dimostr\u00f2 comunque che il delitto era stato premeditato.\nDal processo penale, risult\u00f2 che Alessandro era a conoscenza dell'imminente partenza per l'America dei Goretti, ripeteva d\u2019aver agito \u00abonde cos\u00ec non avere pi\u00f9 a lottare per l\u2019esistenza\u00bb. Confermava che temendo per la propria vita, Maria minacciata di morte disse \u00abS\u00ec s\u00ec\u00bb. Dopo il delitto: \u00abMi gettai sul letto, dicendo tra me e me: \"Adesso sto fresco, verranno i carabinieri e mi porteranno dentro; \"e siccome mi ero pentito di quel che avevo fatto, mi dispiaceva d'andare in prigione e soffrire tutto il resto\u00bb. Con noncuranza, continu\u00f2 a sostenere confusamente diverse tesi contraddicendosi pi\u00f9 volte: \u00abIo penso che il fatto \u00e8 brutto assai, che peggio non ci pu\u00f2 essere\u00bb. Ma concluse: \u00abM'importa della Maria, anche un pochetto, ma soprattutto del reato che ho commesso per la pena che mi spetta\u00bb.\nLa perizia psichiatrica effettuata durante il processo lo trov\u00f2 capace di intendere e volere ma riconobbe che le condizioni di vita assolutamente misere del giovane, e i ripetuti casi di pazzia e alcolismo della sua famiglia, in qualche misura attenuavano la sua responsabilit\u00e0.\nIn una testimonianza da lui rilasciata molti anni dopo e ritenuta da Guerri viziata dal processo religioso a cui serviva un assassino perverso e lucido si pu\u00f2 ritrovare questa frase, pronunciata prima del brutale avvenimento: \u00abDopo il secondo tentativo nella mia mente si form\u00f2 pi\u00f9 che mai il proposito di riuscire nello sfogo della mia passione e concepii anche l'idea di ucciderla se avesse continuato ad opporsi alle mie voglie.\u00bb\nCondanna e detenzione.\nCon il processo, Serenelli fu condannato alla pena di 30 anni di reclusione: evit\u00f2 l'ergastolo perch\u00e9 per le leggi di allora non era ancora maggiorenne. Dal carcere di Regina Coeli venne trasferito a quello di Noto dove i primi 3 anni erano in segregazione speciale, interdizione dai pubblici uffici, interdizione legale durante la pena, risarcimento danni alla parte offesa, il pagamento delle spese all\u2019erario e 3 anni di vigilanza speciale.\nIl terremoto di Messina del 1908 fu avvertito anche nel carcere, due anni dopo al giornale Vera Roma erano venuti a sapere \u00abper via confidenziale e segretissima\u00bb, dove era detenuto Alessandro e da quel momento \u00abquell\u2019anima errante fu circondata delle migliori sollecitudini della carit\u00e0 cristiana\u00bb. Via via che uscivano degli articoli su Maria Goretti: \u00abil Pio Vescovo di Sinigaglia, l\u2019Arciprete Marinelli ed altri sacerdoti redattori di fogli cattolici li venivano spedendo a volta a volta al povero detenuto\u00bb. Il Vescovo di Sinigaglia ottenne l\u2019impegno dal collega Giovanni Blandini a interessarsi personalmente, ma dopo averlo incontrato ammise \u00abn\u00e9 che sia davvero convertito, n\u00e9 che scriva la lettera promessa\u00bb. Alessandro che non sapeva scrivere fu aiutato da un suo compagno che per\u00f2 si giustificava con \u00abl\u2019aberrazione mentale\u00bb, \u00abla mia poca conoscenza della vita\u00bb. Poi diretto: \u00abVoglio sperare che anch\u2019io potr\u00f2 ottenere il perdono come tanti e tanti altri di questa terra\u00bb. La grazia poteva essere concessa solo dopo aver scontato i due terzi della pena, ma come da pubblicazioni ecclesiastiche mai smentite, Guerri notava che delle altre lettere che Alessandro continu\u00f2 a inviare ad Assunta (madre di Maria Goretti) con una possibile corrispondenza, non vi era rimasta stranamente alcuna traccia; sospettando che non fossero molto benevoli. Quando il Vescovo di Sinigaglia fece richiesta a Pio X di avviare la causa di beatificazione di Maria Goretti, ebbe un secco rifiuto e per un po\u2019 si dimenticarono di Alessandro.\nDal 1918 veniva trasferito al carcere di Augusta dove si ammalava di spagnola ma sopravvisse, dal 1919 era in Sardegna e nei 10 anni successivi passava dal carcere di Olbia, Nuoro e Alghero. Usc\u00ec di prigione nel 1929, dopo aver scontato 27 anni di carcere. Dei 30 ricevuti, infatti, 4 mesi gli furono condonati con l'indulto ricevuto da tutti i detenuti dopo la vittoria italiana nella prima guerra mondiale, un anno per il venticinquesimo anniversario del regno di Vittorio Emanuele III, mentre altri due anni gli furono abbonati per buona condotta. Veniva riportato in manette ad Ancona, a 47 anni, ma sdentato e con la testa bianca e calva sembrava un settantenne e doveva ancora scontare tre anni di sorveglianza speciale. \nOttenuto il permesso di lavorare con varie mansioni ma soprattutto come garzone vagabondo e bracciante a giornata, nel 1930 Armida Barelli lo intervistava descrivendolo \u00abstanco e sfinito dalla vita\u00bb. Dal 1933 si era stabilito come garzone nei pressi di una tenuta a Osimo, a novembre del 1935 i padri passionisti lo andarono a incontrare per portarlo il mese successivo al processo informativo ad Albano Laziale che si concluse in pochi giorni. Solo due anni dopo terminava positivamente anche lo studio per avviare la causa alla Sacra Congregazione dei Riti e veniva invitato a trascorrere il Natale nella parrocchia di Corinaldo dove lavorava Assunta (madre di Maria Goretti) come perpetua. Guerri notava la differenza con la quasi totalit\u00e0 delle biografie religiose che fanno risalire l\u2019incontro-perdono a 3 anni prima come a mascherare la prossimit\u00e0 del processo religioso Da quel Natale Alessandro fu dispensato dai lavori faticosi, diventava ortolano al santuario dell\u2019Ambro poi a quello d\u2019Amendola, dove un altro vecchio domestico ubriacone per non essere licenziato denunci\u00f2 un furto di 4.000 lire. Nuovamente incarcerato per altri 15 giorni, il tempo di trovare in qualche modo la presunta somma sottratta, poi discolpato prendeva residenza al convento dei cappuccini ad Ascoli Piceno fino al 1956, per trasferirsi definitivamente al convento dei cappuccini di Macerata.\nNel 1950 Maria Goretti venne canonizzata da papa Pio XII alla presenza del suo assassino.\nSerenelli mor\u00ec per le conseguenze di una frattura del femore provocata da una caduta il 6 maggio 1970, all'et\u00e0 di 87 anni, in un convento di Macerata, lasciando un testamento ritenuto da Guerri un'evidente dettatura:"}
{"id": "757774", "revid": "124962106", "url": "https://it.wikipedia.org/wiki?curid=757774", "title": "Eddie Firmani", "text": "Da giocatore ha speso la maggior parte della sua carriera tra Inghilterra e Italia. Da allenatore ha guidato, tra le altre, il New York Cosmos di Pel\u00e9, Beckenbauer e Chinaglia nella NASL.\nCarriera.\nGiocatore.\nClub.\nNipote di un italiano emigrato in Sudafrica, dopo aver iniziato nel , club di Citt\u00e0 del Capo, si trasferisce nel calcio professionistico inglese, vestendo per cinque stagioni la maglia del .\nNel 1955 arriva in Italia nelle file della per 35.000 sterline. In blucerchiato rimane tre stagioni segnando 52 reti e raggiungendo l'apice nell'ultima stagione, il 1957-1958, con 23 reti, dietro solo allo juventino John Charles.\nNel 1958 la Sampdoria, dietro un congruo compenso e il passaggio del difensore Guido Vincenzi, cede Firmani all'. In nerazzurro rimane tre stagioni collezionando 103 presenze (82 in Serie A, 11 in Coppa Italia e 10 in Europa) e realizzando 69 reti (48 in A, 11 nella coppa nazionale e 10 in Europa). Nel corso della prima stagione milanese forma una coppia d'eccellenza con Antonio Valent\u00edn Angelillo, segnando 20 reti che, con le 33 dell'argentino, fanno 53 in due: un record mai superato.\nNel 1961 ritorna a Genova, stavolta per\u00f2 al , scendendo tra i cadetti per riportare il \"Grifone\" in Serie A. La stagione successiva con il Genoa \u00e8 anche l'ultima stagione in Italia, e vede i rossoblu salvarsi in extremis e guadagnarsi la permanenza nel massimo campionato.\nRientra quindi in Inghilterra nella sua precedente squadra, il Charlton, nel frattempo retrocesso nella serie cadetta.\nDal 1965 al 1967 gioca in terza divisione, nel . Successivamente ritorna, da giocatore-allenatore, ancora una volta al Charlton, chiudendo con il calcio giocato nel 1968.\nNel 1975, allenando il Tampa Bay Rowdies nella North American Soccer League, scende in campo, collezionando cos\u00ec una presenza.\nIn carriera ha collezionato complessivamente 161 presenze e 108 reti in Serie A e 33 presenze e 17 reti in Serie B.\nNazionale.\nGrazie al suo \"status\" di oriundo in quanto italo-sudafricano, Firmani viene utilizzato dalla nazionale azzurra 3 volte, collezionando 2 reti tra il 1956 e il 1958.\nAllenatore.\nDal 1967 Firmani svolge gi\u00e0 il ruolo di giocatore-allenatore e, chiusa la carriera agonistica, intraprende a tempo pieno quella di \"manager\" del Charlton nel campionato cadetto inglese, sfiorando anche la promozione nella massima serie. Nel 1970 il club retrocede in terza divisione e Firmani medita di iniziare una nuova avventura che lo porta in Nord America.\n\u00c8 cos\u00ec che nel 1975 entra a far parte della NASL accettando di guidare il Tampa Bay Rowdies, il neonato club della Florida. L'esordio \u00e8 un successo, poich\u00e9 nell'anno della fondazione il club centra subito la vittoria del campionato. Firmani colleziona anche una presenza da giocatore.\nNel 1977 viene chiamato a New York a guidare il Cosmos, nelle cui file militano giocatori come Pel\u00e9, Beckenbauer, Carlos Alberto, Giorgio Chinaglia e Vladislav Bogi\u0107evi\u0107. Anche a New York centra l'obiettivo, vincendo il titolo per due volte consecutive in tre stagioni.\nChiusa l'esperienza con il Cosmos nel giugno 1979, viene chiamato alla guida dei , franchigia dell'American Soccer League, firmando un contratto fino al 1982. Il presidente della ASL Craig Helfricht defin\u00ec l'ingaggio di Firmani un \"momento storico della lega\". Gli Americans chiudono il campionato al quarto posto della East Division e l'esperienza di Firmani finisce gi\u00e0 al termine del torneo. \nChiusa l'esperienza agli Americans, Firmani venne ingaggiato dal . Il club in seguito entra in crisi di pubblico e di risultati e viene sciolto. La franchigia viene comunque acquistata, per l'anno successivo, da Molson Breweries (gi\u00e0 proprietario dei Montreal Canadiens), che trasferisce il club a Montr\u00e9al, dove prende il nome di Montr\u00e9al Manic. Firmani \u00e8 confermato allenatore fino al 1982.\nNel 1983 guida i canadesi dell'Inter Montr\u00e9al, impegnati nel campionato CPSL, che per\u00f2 falliranno nel corso del torneo.\nNel 1984 ritorna a guidare il New York Cosmos ma sia il club sia tutta la struttura del campionato nord-americano sono in crisi. Cos\u00ec la stagione 1984 sar\u00e0 l'ultima della NASL.\nNel 1990, durante la prima guerra del Golfo, Firmani, che allenava in Kuwait, viene fatto prigioniero e trascinato a Baghdad. Viene liberato dopo tre mesi di trattative.\nNel 1993 ritorna a Montr\u00e9al, guidando l'Impact de Montr\u00e9al nel loro primo campionato APSL. Nel 1996 torna a New York per allenare il ."}
{"id": "757775", "revid": "188317", "url": "https://it.wikipedia.org/wiki?curid=757775", "title": "Super Ciro", "text": ""}
{"id": "757779", "revid": "101565665", "url": "https://it.wikipedia.org/wiki?curid=757779", "title": "Plinio Michetti", "text": "Inizi\u00f2 l'attivit\u00e0 di liutaio nel 1921 a Savona, nel 1925 trasferendosi a Torino cominci\u00f2 a lavorare per la ditta Morutto. Produsse circa trecento violini; utilizz\u00f2 per la realizzazione dei suoi strumenti modelli personali e a volte si ispir\u00f2 anche a Oddone, Rocca e altri grandi liutai piemontesi e cremonesi.\nUs\u00f2 prevalentemente vernici molto spesse e morbide a base di olio, principalmente di colore rosso scuro o ambrato, raramente giallo e arancio."}
{"id": "757781", "revid": "599013", "url": "https://it.wikipedia.org/wiki?curid=757781", "title": "H\u00e9lder Postiga", "text": "Ha ottenuto i principali successi con i club con il Porto, squadra in cui \u00e8 cresciuto e con cui, nell'arco di sei stagioni, ha vinto tre campionati portoghesi, una Coppa del Portogallo, due Supercoppe di Portogallo, una Coppa UEFA e una Coppa Intercontinentale.\nCon la nazionale portoghese ha partecipato a due campionati del mondo (2006 e 2014) e a tre campionati d'Europa (2004, 2008 e 2012).\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nInizi\u00f2 la carriera nel Varzim, squadra di P\u00f3voa de Varzim, prima di entrare nel settore giovanile del Porto e di essere aggregato presto alla squadra B. Nello stesso periodo Fernando Santos, allora allenatore del Porto, gli fece disputare alcune partite in prima squadra. Con l'arrivo dell'allenatore Oct\u00e1vio Machado fu inserito in prima squadra in pianta stabile, segnando alcuni gol. Quando Jos\u00e9 Mourinho divenne il nuovo tecnico del club lusitano, Postiga divenne titolare a 20 anni, realizzando 13 gol.\nDopo aver vinto il campionato portoghese nel 2002-2003, si trasfer\u00ec al , nella Premier League inglese, in cambio di \u00a3 6,25 milioni: Postiga per\u00f2, delude le grandi aspettative create attorno a lui, nel giro di un quarto d'ora perde due uno-contro-uno nella partita contro l'Arsenal (persa 2-1) datata 8 novembre 2003, dove parte titolare venendo sostituito nel finale da Rohan Ricketts. A fine stagione conta 24 presenze tra campionato e coppe e 2 gol (contro , 3-1 in Carling Cup e Liverpool, 2-1 in campionato, entrambe vinte). Pochi anni dopo il Daily Mail stila una classifica dei 50 peggiori attaccanti di sempre in Premier League, riservando per Postiga il trentunesimo posto. Dopo una stagione con gli \"Spurs\", ritorn\u00f2 al Porto in uno scambio con Pedro Mendes (nell'occasione, l'attaccante venne valutato 7.5 milioni di \u20ac).\nNel 2004-2005, con l'allenatore V\u00edctor Fern\u00e1ndez, non fu un titolare, mentre con l'arrivo di Jos\u00e9 Couceiro, che decise di schierarlo come titolare, mise a segno 3 gol nelle ultime partite di campionato. Nella stagione 2005-2006 fu relegato nella squadra B del Porto a causa del malcontento del nuovo allenatore Co Adriaanse, non soddisfatto dalle prestazioni del giocatore. Nel gennaio 2006 si trasfer\u00ec in prestito al Saint-\u00c9tienne, in cui si rese autore di alcuni gol.\nNella stagione 2006-2007, dopo cambi alla guida tecnica del Porto, torna nella squadra portoghese. Verso la fine dell'annata perde il posto da titolare in favore di Adriano Vieira Louzada, totalizzando 10 gol in Superliga. Dal gennaio al giugno 2008 gioca in prestito nella squadra greca del , quindi si trasferisce a titolo definitivo allo Sporting, nel mese di giugno, per 2,5 milioni di euro.\nIl 31 agosto 2011 viene acquistato per un milione di euro dal , squadra della Primera Divisi\u00f3n. Esordisce nella massima serie spagnola l'11 settembre, in occasione del pareggio a reti inviolate di Madrid contro il Rayo Vallecano. Il 16 ottobre realizza i primi gol con la squadra aragonese, realizzando una doppietta (di cui uno in rovesciata) nella partita vinta per 2-0 contro la Real Sociedad.\nNella stagione 2012-2013 di Liga, nonostante i suoi 14 gol (record in carriera), non riesce a evitare la retrocessione del Saragozza in seconda serie. L'8 agosto 2013 viene acquistato dal Valencia, a cui serve una nuova punta dopo la partenza di Roberto Soldado. Nel Valencia rimane fino a gennaio, quando viene ceduto in prestito con diritto di riscatto al club italiano della Lazio. Lascia il club spagnolo dopo 23 presenze e 4 gol.\nIl 30 gennaio 2014 si trasferisce in prestito alla Lazio, non potendo esordire subito con la societ\u00e0 italiana a causa di una contrattura al polpaccio subita il giorno successivo. Dopo circa due mesi passati in infermeria, il 26 marzo 2014 fa il suo esordio in Serie A, in occasione della sconfitta per 2-0 contro il Genoa. Il 1\u00ba luglio successivo la Lazio decide di non riscattare il cartellino del giocatore, concludendo cos\u00ec l'esperienza in Italia con appena 5 presenze.\nNazionale.\nMolto stimato da Felipe Scolari, che nel giugno 2003 lo defin\u00ec uno dei giocatori europei pi\u00f9 promettenti, il 12 febbraio 2003 esordisce con la maglia della nazionale portoghese, in occasione di una partita amichevole contro l'Italia persa per 1-0. Sigla le prime due reti, con la maglia della nazionale maggiore, il 10 giugno 2003 nell'amichevole vinta per 4-0 contro la nazionale boliviana.\nPartecipa all'Europeo di calcio 2004 insieme al Portogallo: in questa competizione scende in campo in una sola occasione, nel quarto di finale contro la nazionale inglese vinto ai calci di rigore (durante la partita segna uno dei gol che porter\u00e0 il risultato finale sul 2-2). Il Portogallo viene battuto in finale dalla nazionale greca, ottenendo cos\u00ec il secondo posto nel Campionato europeo.\nPartecipa al Mondiale 2006 in Germania, scendendo in campo in tre partite senza per\u00f2 segnare alcun goal. Il Portogallo viene eliminato poi dalla Francia in semifinale. Fa parte anche della selezione portoghese che gioca l'Europeo di calcio 2008, scendendo in campo in due partite andando a segno nella sconfitta del quarto di finale per 3-2 contro la Germania.\nTorna in nazionale nel 2010, dopo aver giocato l'ultima partita nel 2008. Torna in campo in occasione delle qualificazioni per l'Europeo di calcio 2012. Partecipa ad Euro 2012 dove scende in campo in 4 partite dove mette a segno un solo gol contro la nazionale danese, nella fase a gironi, partita vinta per 3-2. Anche in questo torneo, il Portogallo viene eliminato in semifinale dalla Spagna, vincitrice del titolo.\nViene selezionato per partecipare al Mondiale 2014. L'unica partita del torneo che disputa \u00e8 quella del 23 giugno 2014, in occasione della partita della fase a gironi pareggiata per 2-2 contro gli Stati Uniti.\nStatistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "757782", "revid": "125758950", "url": "https://it.wikipedia.org/wiki?curid=757782", "title": "Uomo vitruviano", "text": "L'uomo vitruviano \u00e8 un disegno a penna e inchiostro su carta () di Leonardo da Vinci, conservato, ma non esposto, nel \"Gabinetto dei Disegni e delle Stampe\" delle Gallerie dell'Accademia di Venezia. Celeberrima rappresentazione delle proporzioni ideali del corpo umano, cerca di dimostrare come possa essere armoniosamente inscritto nelle due figure \"perfette\" del cerchio, che simboleggia il Cielo, la perfezione divina, e del quadrato, che simboleggia la Terra. La scelta di questa geometria non \u00e8 frutto del caso, bens\u00ec di studi precisi. Il cerchio infatti rappresenta il cosmo, il divino: gli antichi ritenevano che fosse simbolo di perfezione. In contrapposizione si trova il quadrato, simbolo del mondo terreno. L\u2019uomo quindi rappresenterebbe l'unione tra microcosmo e macrocosmo, quindi l\u2019idea stessa di mondo. Riconducendo tale visione alla filosofia platonica, aristotelica e neoplatonica, l\u2019uomo viene considerato \u201cspecchio dell\u2019universo\u201d. Egli \u00e8 il riflesso di un ordine superiore, il quale contiene gli elementi che compongono il mondo intero. L\u2019uomo vitruviano \u00e8 simbolo dell\u2019arte rinascimentale, con esso si analizzano le proporzioni del corpo umano secondo gli scritti dell'architetto romano Vitruvio. Il genio artistico voleva rappresentare, in accordo con il periodo da lui vissuto, l\u2019uomo come \u201cmisura di tutte le cose\u201d.\nStoria.\nL'opera viene realizzata verso giugno 1490, quando Leonardo ebbe modo di conoscere Francesco di Giorgio Martini durante un viaggio da Milano a Pavia. Francesco di Giorgio lo rese partecipe del suo \"Trattato di architettura\" e della lezione di Vitruvio del cui trattato \"De architectura\" Martini aveva iniziato a tradurre alcune parti. Leonardo infatti si definiva \"omo sanza lettere\" (uomo senza cultura), poich\u00e9 non aveva avuto un'educazione che gli permettesse di comprendere il testo latino; per questo la rielaborazione in volgare dei concetti vitruviani dovette risultargli particolarmente stimolante, come risulta anche dal cosiddetto \"Manoscritto B\" (Parigi, Institut de France), dedicato all'urbanistica e all'architettura religiosa e militare.\nIl disegno \u00e8 conservato alle Gallerie dell'Accademia dal 1822, quando il governo austriaco lo acquist\u00f2 (insieme ad altri venticinque disegni di Leonardo) dagli eredi del collezionista milanese Giuseppe Bossi. Come per la maggior parte delle opere in carta, per motivi conservativi \u00e8 raramente esposto al pubblico e quindi non \u00e8 inserito nel percorso abituale di visita del museo. \nDi particolare rilevanza sono le scoperte dell\u2019architetto Claudio Sgarbi che nel 1986 giunse nella biblioteca comunale Ariostea di Ferrara, dove richiese una copia dei \u201cdieci libri di architettura\u201d del trattato di Vitruvio. Egli scopr\u00ec non solo che si trattava in realt\u00e0 dell\u2019opera completa dell\u2019architetto romano, ma anche che sul 78\u00ba foglio del manoscritto vi era un disegno proprio dell\u2019uomo vitruviano di Leonardo. In un secondo momento lo analizz\u00f2, cosciente di trovarsi di fronte ad una copia, ma solo dopo si accorse che in realt\u00e0 alcuni dettagli lo facevano risalire ad un periodo precedente da quello che si pensava essere il primo mai realizzato. A seguito poi di ricerche si arriv\u00f2 al nome dell\u2019anonimo artista: Giacomo Andrea da Ferrara. Lui e Leonardo da Vinci erano molto amici e si scambiavano consigli riguardo le loro opere. \nDescrizione.\nIl disegno illustra le proporzioni del corpo umano in forma geometrica ed \u00e8 accompagnato da due testi esplicativi, nella parte superiore e nella parte inferiore della pagina, ispirati ad un passo di Vitruvio.\nNella parte superiore \u00e8 presente il seguente testo con abbreviazioni scribali:\nsegue, quindi...:\nMolti commentatori hanno letto le due sezioni di testo come delle ripetizioni. Ma se si legge attentamente, ci si rende conto che Leonardo invece, vuole fare notare la discrepanza fra le misurazioni riportate da Vitruvio e quelle che lui stesso rilev\u00f2 sul corpo di modelli maschili a Milano. In particolar modo, si nota la diversa proporzione del piede. Per Vitruvio questo \u00e8 \"4 palmi\" e quindi un sesto dell'uomo (il corpo \u00e8 4 cubiti di 6 palmi l'uno, cio\u00e8 24 palmi, ma visto che un piede \u00e8 4 palmi, il piede \u00e8 1/6 dell'altezza complessiva), ma come Leonardo scrive esplicitamente, per lui il piede \u00e8 \"la sectima parte dell'omo.\" Leonardo, quindi, prende Vitruvio solo come punto di partenza per le sue riflessioni ma grazie ai suoi studi diretti sul corpo umano (e che ci sono tramandati da disegni conservati a Windsor, in Inghilterra), propone uno schema proporzionale alternativo a quello classico. Quest'osservazione ha portato gli studiosi a credere che il titolo di \"uomo vitruviano\" sia fuorviante e, difatti, si tratta di un titolo che \u00e8 stato assegnato al disegno solo nel Novecento inoltrato. Per lo stesso Vitruvio il corpo umano deve essere guidato da armonia, ordine e perfezione. Egli utilizza l\u2019espressione homo bene figuratus (uomo ben proporzionato) con la quale intende ricercare un vero e proprio canone, lo stesso che Leonardo ricorder\u00e0 nella descrizione del disegno. \nAttraverso il suo bagaglio di conoscenze d'anatomia, ottica e geometria Leonardo arricch\u00ec l'intuizione vitruviana, arrivando a un modello proporzionale che rappresentava il pi\u00f9 alto segno dell'armonia divina, \"colta e condivisa dall'arte suprema del \"saper vedere\"\".\nAltre rappresentazioni.\nLeonardo non fu il primo n\u00e9 l'unico che tent\u00f2 di tradurre graficamente il passo vitruviano relativo alle proporzioni del corpo umano. Diversi autori, quasi sempre in relazione alle varie traduzioni del \"De Architectura\", proposero schemi simili a quello leonardiano che tuttavia \u00e8 l'unico che si \u00e8 imposto come vera e propria icona. Un esempio \u00e8 l'architetto Francesco di Giorgio Martini nel 1480 che, ispirandosi sempre agli scritti di Vitruvio,ne propose uno. Proprio quest\u2019ultimo avvi\u00f2 Leonardo alla scoperta dello scritto Vitruviano in quanto era scritto in latino e l\u2019artista non era in grado di tradurlo. Quello di Martini per\u00f2 non seguiva in modo preciso le \u201cistruzioni\u201d e le proporzioni dello scritto dell\u2019architetto romano. Egli disegn\u00f2 la figura in modo tale che le due figure geometriche fossero sovrapposte, cos\u00ec che l\u2019altezza corrispondesse sia al lato del quadrato che al diametro del cerchio. In questa soluzione l'ombelico non era al centro del corpo, come invece metter\u00e0 Leonardo.\nLa rappresentazione dell'uomo vitruviano con la sua corrispondenza tra corpo umano e geometria da un lato aliment\u00f2 riflessioni di teoria dell'architettura, dall'altro, a posteriori, fu letta come simbolo dell'umanesimo o, per meglio dire, della centralit\u00e0 dell'uomo all'interno della natura razionale, o dell'armonia dell'universo espressa dalla geometria delle forme umane.L'opera di Leonardo ha suscitato un immenso fascino sugli artisti delle pi\u00f9 diverse tendenze dell'arte moderna internazionale, ispirando rifacimenti, citazioni, performance, celebrazioni, pannelli urbani, installazioni, disegni, sculture, fotografie, dispositivi scenici, come testimoniano, tra le altre, le opere di William Blake, Fernand L\u00e9ger, Andr\u00e9 Masson, Salvador Dal\u00ed, Arno Brecker, Charles Csuri, Michel Parr\u00e9, Ontani, Robert Mapplethorpe, Luciano Fabro, Fr\u00e9d\u00e9ric Kieff, Andrew Leicester, Antony Gormley, Jos\u00e9 Garcia Huidobro, Nam June Pake, Arnold Skip, Romeo Castellucci, Jan Fabre, Dieter Appelt, Michelangelo Pistoletto, Marina Abramovich, Hermann Nitsch, Mario Ceroli.\nLa moneta.\nL'uomo vitruviano \u00e8 stato scelto da Carlo Azeglio Ciampi, all'epoca Ministro dell'Economia, per comparire sulle monete da 1 euro italiane, con significato altamente simbolico (l'uomo come misura di tutte le cose)."}
{"id": "757786", "revid": "1396699", "url": "https://it.wikipedia.org/wiki?curid=757786", "title": "Marchesi di Provenza", "text": " \nIl marchesato di Provenza, da non confondersi con la Contea di Provenza, fu una signoria, sorta, verso la fine del X secolo, nell'ambito del regno di Arles, che si trovava nella parte occidentale della Provenza e si estendeva, a nord di Avignone (inclusa nel marchesato), sulla riva sinistra del Rodano sino a dove l'Is\u00e8re si getta nel Rodano.\nStoria del marchesato di Provenza.\nIl re di Arles o delle due Borgogne, Corrado il Pacifico, assegn\u00f2 alcuni feudi della Provenza a Bosone II, figlio di Rotboldo I di Provenza, considerato il capostipitite della casa di Provenza.\nNel 968, i figli di Bosone, Guglielmo I di Provenza e il fratello, Rotboldo II di Provenza gli subentrarono rispettivamente nel titolo di conte di Avignone, Guglielmo ed in quello di conte conte di Arles, Rotboldo; si divisero i feudi ed assieme assunsero il titolo di conte di Provenza.\nNel 972, Guglielmo I e Rotboldo II si misero alla testa di una coalizione di nobili provenzali per cacciare definitivamente i Saraceni dal sud della Provenza e, nel corso del 973, con l'apporto delle truppe del marchese di Torino, Arduino il Glabro a Tourtour, ottennero una schiacciante vittoria, che permise di conquistare la fortezza di Frassineto (oggi identificata con La Garde-Freinet) e di liberare la Provenza dalla presenza dei Saraceni.\nQuesta vittoria, ottenuta senza l'aiuto del suo signore, il re di Arles, Corrado il Pacifico, permise loro di avere il controllo effettivo sulla Provenza e di poter distribuire le terre riconquistate ai propri vassalli.A seguito di questi avvenimenti, Guglielmo I assunse anche il titolo di marchese di Provenza, come risulta da un documento del 979, la donazione n\u00b0 1042 del \"Cartoulaire de l'abbaye de Saint-Victor de Marseille, tome II\", fatta all'abbazia stessa, in cui Guglielmo si definisce marchese (anno da cui si data la costituzione del marchesato di Provenza), viene controfirmata anche dalla moglie, la contessa Arsinda, che fu redatta ad Arles, dove Guglielmo aveva trasferito la sua capitale. Il titolo di marchese era un puro titolo onorifico, ma non corrispondeva ad una signoria elevata allo stato di marchesato.\nDopo la morte di Guglielmo I, il 29 agosto 993, il fratello Rotboldo II, assunse il titolo di marchese e govern\u00f2 la contea assieme al figlio di Guglielmo I, Guglielmo II di Provenza.\nI discendenti di Guglielmo e di Rotboldo, pur mantenendo i titolo di conte e di marchese si erano divisi i territori di pertinenza; quello che poi sar\u00e0 ufficialmente riconosciuto come marchesato fu governato dai discendenti di Rotboldo.\nNel 1037, alla morte del marchese di Provenza, Guglielmo III, senza eredi, la sorella, Emma, secondo le \"Notes sur l'Histoire G\u00e9n\u00e9rale de Languedoc, tome IV, prima parte\", gli subentr\u00f2 nel titolo di marchesa di Provenza. Emma che, verso la fine del secolo precedente aveva sposato il conte di Tolosa, Guglielmo III Tagliaferro (970-1037 trasmise il marchesato ai discendenti della famiglia di Rouergue, gi\u00e0 conti di Tolosa, che lottarono coi discendenti bosonidi che governavano la contea di Provenza, riuscendo a imporsi nel marchesato con Raimondo di Saint-Gilles, nel 1093.\nNel 1113, la Contessa di Provenza, Dolce I, concesse il titolo ed il governo della contea al marito, il conte Raimondo Berengario III di Barcellona, della casa di Barcellona, che inizi\u00f2 un conflitto con i conti di Tolosa per il possesso del marchesato. Il conflitto termin\u00f2 nel 1125, con un trattato tra Raimondo Berengario III di Barcellona e Alfonso Giordano di Tolosa, che sanc\u00ec che il marchesato fosse assegnato ai conti di Tolosa, mentre la contea fu assegnata ai conti di Barcellona\nIl marchesato di Provenza si scisse in tre principali feudi:\nElenco dei marchesi di Provenza.\nDinastia Bosonide.\nI marchesi di Provenza appartennero prima alla casa di Provenza:\nDinastia di Rouergue.\n\"Gi\u00e0 Bertrando era della famiglia Rouergue, ma govern\u00f2 assieme alla madre, mentre con Guglielmo IV, nipote di Emma (nonna) e di Bertrando (zio) il titolo di Marchese di Provenza fu appannaggio del ramo dei conti di Tolosa della famiglia Rouergue, per cui i marcchesi di Provenza furono anche conti di Tolosa:\"\nNel 1229, terminata la crociata, la contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes, erano rimaste al conte Raimondo VII, per\u00f2 vassallo della Francia, con l'impegno di maritare la sua unica erede, Giovanna al fratello del re Luigi IX, Alfonso.\nDinastia di Poitiers.\n\"Alla morte di Alfonso, senza eredi il marchesato fu incamerato dalla corona di Francia, da Filippo III.\""}
{"id": "757787", "revid": "1632387", "url": "https://it.wikipedia.org/wiki?curid=757787", "title": "Gi\u00f9 per il tubo", "text": "Gi\u00f9 per il tubo (\"Flushed Away\") \u00e8 un film d'animazione del 2006, co-prodotto dalla Aardman Animations e da Dreamworks Animation, la loro terza collaborazione dopo \"Galline in fuga\" (2000) e \"Wallace &amp; Gromit - La maledizione del coniglio mannaro\" (2005).\n\u00c8 il primo lungometraggio della Aardman Animations ad essere stato animato completamente in computer grafica, al contrario delle normali produzioni in stop-motion dello studio.\nTrama.\nSir Roderick \"Roddy\" St. James \u00e8 un topo domestico viziato e snob appartenente ad una famiglia che vive nel ricco quartiere di Kensington a Londra. Un giorno i padroni di casa partono per le vacanze e Roddy si d\u00e0 alla pazza gioia, dedicandosi ad attivit\u00e0 come ascolto di musica, partite a golf e tennis e proiezioni cinematografiche. Quella stessa notte, dallo scarico del lavandino sbuca Sid, un ratto di fogna dai modi rozzi e insopportabili, che \u00e8 stato spinto fuori dalle fogne a causa dell'esplosione di una tubazione e pretende di occupare la lussuosa casa dove Roddy vive per vedere i mondiali di calcio. Disgustato dall'intruso, Roddy tenta di scacciarlo con un trucco: tenta di far credere a Sid che il gabinetto sia una lussuosa vasca idromassaggio Jacuzzi, per gettarcelo dentro e scaricarlo di nuovo nelle fogne. Sid per\u00f2 non cade nel tranello, anzi butta lo stesso Roddy nel water per poi tirare l'acqua.\nDopo una rocambolesca discesa per le tubature, Roddy finisce in una vera e propria citt\u00e0 abitata dai ratti delle fogne, Ratropolis, del tutto uguale a Londra ma costruita con oggetti di tutti i giorni riciclati dalle fogne. Qui Roddy cerca qualcuno che lo possa riportare in superficie; un vecchio pirata che vende pesce fritto gli indica un'imbarazione. Roddy scopre che il capitano di tale barca (equipaggiata con un braccio meccanico) \u00e8 Rita Malone, un ratto femmina inseguita da alcuni brutti ceffi in quanto possiede un prezioso rubino. Roddy viene involontariamente coinvolto nelle vicende di Rita (che viene trovata dai ratti, attratti dalla sirena che Roddy ha accidentalmente attivato appoggiandosi a una leva) e scopre che i malintenzionati, Arpio e Bianchino, sono scagnozzi del Rospo, il grande criminale delle fogne.\nRita e Roddy vengono catturati e quest'ultimo distrugge involontariamente tutti gli oggetti da collezione appartenenti al Rospo, il quale decide perci\u00f2 di punire sia Roddy che Rita nello stesso modo con cui punisce chiunque tenti di mettersi contro di lui, cio\u00e8 congelandoli tramite azoto liquido in un grande frigorifero. Non intenzionati a fare la fine a cui sarebbero condannati, escono appena in tempo dal congelatore (facendo finire al loro posto Arpio e Bianchino), scappano dal covo del Rospo, recuperano il rubino e rubano un connettore elettrico dalla grande console di comando nella tana del Rospo, che per lui \u00e8 molto importante, facendo spegnere tutti i comandi.\nIn seguito, Roddy capisce che il rubino di Rita \u00e8 falso (\u00e8 un semplice pezzo di vetro rosso) e glielo dimostra mostrandole che colpendolo si frantuma. Dopo una lite, la convince a riportarlo in superficie dicendole che nella casa in cui abita ci sono tante pietre preziose vere. Intanto il Rospo, spazientito, per riuscire a catturare i due topi, visto che Arpio e Bianchino non ci sono riusciti neanche dopo un rocambolesco inseguimento, decide di rivolgersi a un professionista: \"Le Ranocchi\u00f2\", il suo cugino francese, e la sua squadra di rane ninja. Roddy e Rita si scontrano con questi e riescono a sopraffarli, ma purtroppo poco dopo finiscono nelle pericolose rapide che si trovano appena prima dello sbocco in superficie e che nessuno \u00e8 mai riuscito a superare: la barca affonda e i due riescono a raggiungere la superficie utilizzando un sacchetto per la spesa come paracadute. Roddy invita Rita in casa sua e le mostra le pietre preziose, ma lei scopre la sua gabbia, quindi lui \u00e8 costretto ad ammettere che quella casa non \u00e8 sua ma solo dei suoi padroni. Rita, dispiaciuta, torna quindi nelle fogne, lasciando Roddy da solo con il rozzo Sid.\nA questo punto a Roddy viene un'illuminazione e capisce il piano del Rospo: egli vuole aprire le chiuse delle fogne per sommergere Ratropolis, motivo per cui gli \u00e8 indispensabile il connettore, e per farlo ha deciso di aspettare l'intervallo tra il primo e secondo tempo della finale dei mondiali (che nel film \u00e8 Inghilterra-Germania), momento in cui probabilmente i londinesi andranno in bagno, quindi nelle fogne verr\u00e0 scaricata molta acqua. Roddy capisce che Rita \u00e8 in pericolo, quindi si fa rispedire da Sid nelle fogne per aiutarla. Dopo mille peripezie il giovane ratto riesce a sopraffare il Rospo e Le Ranocchi\u00f2, a salvare Rita dalla cattura del Rospo e la citt\u00e0 di Ratropolis dall'inondazione (riuscendo a staccare il tubo che porta l'azoto liquido al frigorifero del Rospo e a puntarlo sulla gigantesca onda in arrivo, facendo congelare tutta l'acqua). Alla fine Roddy decide di vivere stabilmente nelle fogne e costruisce una nuova barca che gestir\u00e0 insieme a Rita, mentre Sid diviene il topo da compagnia della famiglia, e la sua vita non sar\u00e0 tutta rose e fiori, almeno in apparenza, in quanto l'ex padroncina di Roddy, Tabitha, al rientro delle vacanze, ha portato un altro animale domestico: un gatto.\nProduzione.\nL'idea originaria era quella di filmare il film in stop-motion, come le altre pellicole della Aardman, ma il grande numero di scene in cui \u00e8 presente l'acqua avrebbe reso praticamente impossibile girare un film con pupazzi di plastilina. Cos\u00ec \u00e8 stato deciso di realizzare il film in CG, ma adottando lo stesso software utilizzato per alcune scene di \"\", ovvero un software di modellazione 3D sviluppato alla Aardman che riproduce certe imperfezioni tipiche della plastilina quando viene modellata.\nIl titolo del film in origine avrebbe dovuto essere \"Ratropolis\", il nome della citt\u00e0 visitata da Roddy, che non \u00e8 stato utilizzato per evitare confusione con \"Ratatouille\" della Pixar.\nDistribuzione.\nIl film \u00e8 uscito nelle sale statunitensi a partire dal 3 novembre 2006 e nelle sale britanniche per il 10 dicembre mentre in Italia per il 22 dicembre dello stesso anno.\nAccoglienza.\nCritica.\nIl film ha un'approvazione del 73% su Rotten Tomatoes con una valutazione media di 6.71/10 basata su 137 recensioni di critici professionali. Il consenso critico del sito recita \"Intelligente e accattivante sia per i bambini che per gli adulti, \"Gi\u00f9 per il tubo\" segna un ingresso riuscito nelle funzionalit\u00e0 di animazione digitale della Aardman Animations\".\nMetacritic assegna un punteggio medio di 74/100 alle recensioni dei critici professionali, indicando \"recensioni generalmente favorevoli\".\nIncassi.\nProdotto con un budget di 149 milioni di dollari, lo scarso risultato al botteghino ha comportato una svalutazione di 109 milioni di dollari per la DreamWorks Animation e la conclusione della sua partnership con la Aardman Animations.\n\"Gi\u00f9 per il tubo\" ha incassato 64.665.672 di dollari nelle sale nordamericane e altri 113.454.338 di dollari a livello internazionale, per un totale di 178.120.010 di dollari."}
{"id": "757791", "revid": "793215", "url": "https://it.wikipedia.org/wiki?curid=757791", "title": "Triplice alleanza azteca", "text": ""}
{"id": "757795", "revid": "2044019", "url": "https://it.wikipedia.org/wiki?curid=757795", "title": "Danielle Darrieux", "text": "Biografia.\nIl padre, Jean Darrieux, era un medico oftalmologo originario di Bordeaux, che prest\u00f2 servizio nell'esercito durante la prima guerra mondiale, e mor\u00ec quando Danielle aveva sette anni. Anche suo zio Olivier era un attore. La madre, Marie-Louise Witkowski, aveva origini alsaziane e polacche. Da giovanissima studi\u00f2 violoncello a Parigi presso il Conservatoire de Musique. A tredici anni ebbe una parte nel film musicale \"Le Bal\". A partire da questa sua prima prova, ottenne numerose altre offerte lavorative, grazie al suo talento e alla sua bellezza.\nNel 1935 spos\u00f2 il regista e scenografo francese Henri Decoin. Grazie al grande successo del film \"Mayerling\" (1936), ottenne un contratto dalla Universal Studios e recit\u00f2 a fianco di Douglas Fairbanks Jr. nel film \"Allora la sposo io\" (1938). In base al contratto settennale, l'attrice avrebbe avuto la possibilit\u00e0 di tornare in Francia una volta l'anno mentre Decoin poteva scegliere per la moglie le sceneggiature pi\u00f9 adatte e i partner migliori; ciononostante, dopo il primo film americano, la Darrieux ruppe il contratto e torn\u00f2 in patria dove venne accolta trionfalmente.\nNel periodo dell'occupazione tedesca, durante la seconda guerra mondiale, continu\u00f2 a recitare nella Francia occupata, decisione che le procur\u00f2 numerose critiche da parte dei suoi compatrioti, ma che fu motivata dalla minaccia nazista di arrestare suo fratello, se l'attrice avesse rifiutato di collaborare. Sempre durante la guerra divorzi\u00f2 da Henri Decoin e si innamor\u00f2 del diplomatico dominicano e noto \"playboy\" Porfirio Rubirosa, che spos\u00f2 il 18 settembre 1942. Successivamente, alcune dichiarazioni antinaziste portarono Rubirosa alla residenza forzata in Germania. La Darrieux accett\u00f2 di effettuare un viaggio promozionale a Berlino in cambio della liberazione del marito. Ottenuto il suo rilascio, i due andarono a vivere in Svizzera fino alla fine del conflitto; si separarono nel 1947. L'anno successivo, l'attrice spos\u00f2 il regista George Mitsikides, con il quale visse fino alla morte di lui, avvenuta nel 1991.\nNel 1951 ricevette un'offerta dalla MGM per il film musicale \"Ricca, giovane e bella\". Joseph L. Mankiewicz la convinse a ritornare a Hollywood, dove recit\u00f2 con James Mason nel film di spionaggio \"Operazione Cicero\" (1953). Tornata in Francia, apparve in \"L'uomo e il diavolo\" (1954) di Claude Autant-Lara, al fianco di G\u00e9rard Philipe. L'anno successivo recit\u00f2 in \"L'amante di Lady Chatterley\" (1955) di Marc All\u00e9gret, che venne censurato dalla chiesa statunitense. Interpret\u00f2 un ruolo di secondo piano nel film epico \"Alessandro il Grande\" (1956), con Richard Burton e Claire Bloom, che fu il suo ultimo impegno negli Stati Uniti. Lewis Gilbert la invit\u00f2 in Inghilterra a partecipare al suo film \"Quell'estate meravigliosa\" (1961) con Kenneth More.\nNel 1963 recit\u00f2 al teatro Chatelet a Parigi nella commedia romantica \"La Robe Mauve de Valentine\". In seguito sostitu\u00ec Katharine Hepburn nel musical di Broadway \"Coco\", basato sulla vita di Coco Chanel, un'interpretazione molto apprezzata dalla critica. Il regista Jacques Demy la chiam\u00f2 per interpretare la madre delle sorelle Catherine Deneuve e Fran\u00e7oise Dorl\u00e9ac nel film \"Josephine\" (1967), nel quale fu l'unica tra gli attori e le attrici del cast a non essere doppiata nel canto. Un progetto simile fu \"Una camera in citt\u00e0\" realizzato dallo stesso regista nel 1982. Negli anni duemila, dopo il grande successo di \"8 donne e un mistero\", venne richiesta per svariati progetti anche come protagonista al cinema, alla televisione e al teatro.\nMor\u00ec a 100 anni, nella sua casa di Bois-le-Roi, dove risiedeva da diverso tempo.\nRiconoscimenti.\n\u00c8 stata insignita della Legion d'onore e dell'onorificenza dell'Ordre des arts et des lettres. Per tre anni, 1955, 1957 e 1958 \u00e8 stata premiata con la \"Victoire\" quale migliore attrice del cinema francese. Nel 1985 le venne assegnato il Premio C\u00e9sar onorario.\nDoppiatrici italiane.\nDa doppiatrice \u00e8 sostituita da:"}
{"id": "757796", "revid": "1305772", "url": "https://it.wikipedia.org/wiki?curid=757796", "title": "Clima mediterraneo continentale", "text": "Il clima mediterraneo continentale \u00e8 un clima temperato con caratteristiche sia del clima mediterraneo tipico che del clima continentale. Il clima \u00e8 da ritenersi di tipo transitorio tra il clima steppico \"BS\" previsto dalla classificazione climatica di K\u00f6ppen, in base alla pluviometria, e il clima mediterraneo, in base all'andamento delle temperature. \nIl clima \u00e8 tipico delle aree del mediterraneo situate lontano dalle coste, come le zone interne della Spagna, e in particolare nell'altopiano della Meseta centrale, dell'entroterra delle regioni della Catalogna e dell'Andalusia, della Sicilia centrale, dell'Anatolia e delle zone centrali del Cile.\nCaratteristiche.\nQuesta peculiarit\u00e0 specifica del clima mediterraneo \u00e8 spiegabile come un misto di fattori climatici propri delle regioni bagnate dal Mediterraneo, e poste a latitudini comunque che si aggirano ai 40\u00b0-45\u00b0 nord, con elementi del clima continentale, dovuti alla collocazione interna e alla distanza, pi\u00f9 o meno grande, dal mare.\nIl clima della Sicilia centrale e dell\u2019entroterra padano che sono gli unici territorio italiani dove si pu\u00f2 riscontrare un simile fenomeno meteorologico, hanno come punti fermi le precipitazioni abbastanza scarse, comprese tra i 400 e i 600\u00a0mm l'anno a seconda dei territori per una media annua di 540\u00a0mm, e l'assenza o la scarsit\u00e0 di umidit\u00e0 nel periodo estivo, altro fattore che ammorbidisce la calura.\nL'inverno \u00e8 invece pi\u00f9 rigido rispetto a quello delle aree costiere come la Spagna (la quale per\u00f2 presenta un clima leggermente pi\u00f9 continentale rispetto all\u2019Italia, per via del suo territorio) e vede tassi elevati di umidit\u00e0 con la possibilit\u00e0 di nebbia generalmente a partire dai 700\u2013900\u00a0m d'altitudine. L'inverno in queste aree non raggiunge mai il rigore dei climi continentali veri e propri, caratterizzati, questi ultimi, da inverni prolungatamente sotto zero con copiose nevicate, molto meno frequenti sia in Padania che nella provincia di Enna ma anche nelle citt\u00e0 spagnole come Saragozza e Toledo, principali localit\u00e0 aventi questa variet\u00e0 climatica in Spagna.\nLa temperatura media annua \u00e8 di 16\u00a0\u00b0C, di poco inferiore a quella regionale; il mese pi\u00f9 caldo \u00e8 agosto, quando si registrano 24\u00a0\u00b0C, mentre quello pi\u00f9 freddo \u00e8 gennaio con 7\u00a0\u00b0C. Infine, giugno risulta essere il mese pi\u00f9 soleggiato con 14,6 ore di irraggiamento al giorno, che scendono a 9,4 ore a dicembre, il mese meno soleggiato."}
{"id": "757808", "revid": "6184711", "url": "https://it.wikipedia.org/wiki?curid=757808", "title": "Vi presento joe black", "text": ""}
{"id": "757811", "revid": "599013", "url": "https://it.wikipedia.org/wiki?curid=757811", "title": "Peter Guarasci", "text": "Carriera.\nI club.\nDopo aver svolto la trafila tra la Fairfield University (1992-94) e la Simon Fraser University (1995-96), sbarca nel 1996 alla Scavolini Pesaro per rimanerci un triennio. Nel campionato 1999-2000 lo troviamo in Germania con la maglia degli Skyliners Francoforte, per poi tornare in Italia l'anno seguente al Basket Roseto, ancora in Serie A. Alla fine del 2001 firma con gli spagnoli del Caja San Fernando, ma un brutto infortunio al ginocchio lo terr\u00e0 fermo per un'annata. Peter torna protagonista la stagione successiva a Rimini, dove esprime anche qui la sua grande grinta e determinazione. A parte la parentesi 2004-05, dove indossa in Serie A la casacca di Reggio Emilia, Peter sta continuando tuttora l'esperienza riminese, ed \u00e8 amato dal pubblico per la sua concretezza.\nDurante la stagione 2007-08 ha svelato l'intenzione di ritirarsi, una volta terminata questa sua ultima stagione in maglia Crabs.\nLa nazionale.\nPeter \u00e8 stato per anni nel giro della nazionale canadese, disputando tra l'altro i Mondiali del 1998 e le Olimpiadi di Sydney 2000 (assieme al campione NBA Steve Nash) con 10,3 punti a gara, 4,7 rimbalzi e il 67% al tiro."}
{"id": "757819", "revid": "339392", "url": "https://it.wikipedia.org/wiki?curid=757819", "title": "Clima della provincia di Enna", "text": ""}
{"id": "757839", "revid": "81646", "url": "https://it.wikipedia.org/wiki?curid=757839", "title": "Statistiche di Maxwell-Boltzmann", "text": ""}
{"id": "757844", "revid": "110157", "url": "https://it.wikipedia.org/wiki?curid=757844", "title": "Circondario del Meno-Spessart", "text": "Il circondario del Meno-Spessart (in tedesco Main-Spessart) \u00e8 un \"landkreis\" della Germania. Deve il proprio nome al fiume Meno ed alla zona collinosa dello Spessart.\nStoria.\nIl nuovo circondario del \"Mittelmain\" (\"Meno centrale\") fu creato nel 1972 dalla fusione dei circondari di Gem\u00fcnden, Lohr (senza Rothenbuch che fu trasferito al circondario di Aschaffenburg) e della gran parte dei circondari di Karlstadt e Marktheidenfeld (esclusa la zona di Stadtprozelten). Nel 1973 il nome fu cambiato in quello attuale. Il capoluogo avrebbe dovuto essere inizialmente Lohr am Main. Nell'ottobre 1972 invece si decise per Karlstadt."}
{"id": "757848", "revid": "1318658", "url": "https://it.wikipedia.org/wiki?curid=757848", "title": "Birka", "text": "Durante l'epoca vichinga Birka o Birca, situata sull'isola di Bj\u00f6rk\u00f6 (o anche \"Bierk\u00f8\", letteralmente: \"Isola delle betulle\") in Svezia, fu un importante centro commerciale per lo scambio di merci tra la Scandinavia, l'Europa centrale e orientale e l'Oriente. Bj\u00f6rk\u00f6 si trova sul lago M\u00e4laren, a poca distanza da Stoccolma, nella municipalit\u00e0 di Eker\u00f6. I siti di Birka e Hovg\u00e5rden, sulla vicina isola di Adels\u00f6, formano un complesso archeologico che ben illustrano l'elaborata rete commerciale dei Vichinghi in Europa e la loro fondamentale influenza sulla storia della Scandinavia. Nel 1993 Birka e Hovg\u00e5rden sono stati inseriti nell'elenco dei Patrimoni dell'umanit\u00e0 dell'UNESCO.\nStoria.\nFondata a met\u00e0 dell'VIII secolo e dunque uno degli insediamenti pi\u00f9 antichi, se non il pi\u00f9 antico, di Svezia, Birka fu uno snodo fondamentale sulla rotta che univa il mondo scandinavo all'Impero bizantino, passando attraverso le citt\u00e0 di Staraja Ladoga e Velikij Novgorod e il fiume Dniepr, o al califfato abbaside, utilizzando soprattutto il Volga. A Birka venne fondata anche la prima congregazione cristiana della Svezia, fondata nell'831 da Sant'Oscar, il quale comp\u00ec il primo tentativo di convertire al Cristianesimo le popolazioni pagane dell'estremo Nord, senza successo.\nLe principali fonti storiche sulla citt\u00e0 sono fondamentalmente di origine archeologica, infatti non ci \u00e8 pervenuto nessun testo scritto originario di questa regione. Le uniche fonti scritte sono la \"Vita Anskarii\" (\"Vita di Sant'Oscar\"), scritta dal monaco Rimberto intorno all'865 e che descrive il lavoro missionario del santo negli anni '30 a Birca, e le \"Gesta Hammaburgensis Ecclesiae Pontificum\" (\"Gesta dei vescovi della chiesa di Amburgo\") di Adamo da Brema, composto nel 1075, che parla dell'arcivescovo Unni, morto a Birca nel 936.\nSia Rimberto sia Adamo da Brema erano ecclesiastici tedeschi che scrivevano in latino. Non ci \u00e8 pervenuto nessuno scritto in norreno che parli della citt\u00e0 e quindi non conosciamo il nome originale di Birka. \"Birca\" \u00e8 la versione latinizzata che proviene dalle fonti rimasteci, di cui Birka \u00e8 la versione svedese, anche se non supportata da alcuna evidenza storica. Forse la variante latina deriva da \"birk\", un'antica parola norrena che dovrebbe indicare il luogo in cui si tiene il mercato. Oltre a ci\u00f2 esisteva anche la \"bj\u00e4rk\u00f6ar\u00e4tt\", ovverosia una legge che regolava la vita nei mercati danesi, svedesi e norvegesi. Entrambi i termini sono ancor oggi molto comuni nei toponimi scandinavi e ci\u00f2 porta a pensare che non tutti i riferimenti a Birka di Adamo da Brema e di Rimberto si riferiscano effettivamente a questa citt\u00e0.\nC'\u00e8 anche la possibilit\u00e0 che il nome originale di Birka fosse semplicemente Bierk\u00f8 (o \"Bj\u00e4rk\u00f6\"), l'antica forma con cui veniva chiamata l'isola di Bj\u00f6rk\u00f6 su cui la citt\u00e0 sorgeva.\nEntrambe le fonti non parlano delle dimensioni e di come fosse realizzata la citt\u00e0 di Birka. Rimberto dice che Birka era una citt\u00e0 importante perch\u00e9 dotata di un porto e perch\u00e9 l\u00e0 si riuniva il \"ting\" (ovvero il parlamento) regionale. Adamo da Brema invece parla solo del porto, ma ai suoi occhi Birka \u00e8 di notevole importanza perch\u00e9 qui ha avuto inizio la missione di Sant'Oscar (\"Ansgar\") e perch\u00e9 qui venne sepolto l'arcivescovo Unni.\nA causa delle imprecisioni e ambiguit\u00e0 delle due opere, per\u00f2, non \u00e8 univocamente possibile stabilire se gli insediamenti di Birka e Bj\u00f6rk\u00f6 fossero nello stesso posto o no, e addirittura nel corso degli anni sono stati proposti altri luoghi come possibili candidati per essere l'antica Birka, come Link\u00f6ping, K\u00f6pingsvik e Saltvik, nell'\u00c5land, ma solo a Bj\u00f6rk\u00f6 sono state rinvenute rovine compatibili con una citt\u00e0 delle dimensioni e dell'importanza che doveva avere Birka, e quindi questo \u00e8 considerato il luogo corretto dalla maggior parte degli studiosi.\nBirka venne abbandonata durante la seconda met\u00e0 del X secolo. In base alle monete ritrovate, le tracce della citt\u00e0 paiono scomparire intorno al 960, epoca in cui la vicina Sigtuna prende il posto di Birka nel ruolo di centro commerciale della regione del M\u00e4laren. Le ragioni dell'improvviso declino di Birka non sono chiare. Una spiegazione pu\u00f2 essere ricercata nelle conseguenze di un cambiamento climatico post-glaciazione che ha abbassato le acque del lago, trasformandolo da braccio di mare a lago chiuso e tagliando dunque Birka dal collegamento col Mar Baltico. Va notato che anche le stazioni commerciali in Russia patirono un notevole declino pi\u00f9 o meno nella stessa epoca.\nNel X secolo un funerale celebrato in citt\u00e0 fu descritto con precisione dal geografo ed esploratore persiano Ibn Rusta.\nLa citt\u00e0.\nVi era una sviluppata produzione artigianale, specificatamente metallurgica, di gioielli e ceramica, ma \u00e8 probabile che fosse anche un centro di produzione di navi, data la sua natura di isola. L'importazione comunque giocava un ruolo importante nell'economia della citt\u00e0, cos\u00ec come la presenza di stranieri. Sembra infatti che, come a Hedeby, vi fosse un'elevata disomogeneit\u00e0 etnica tra gli abitanti, proprio in ragione della natura mercantile di Birka. Gente da gran parte delle terre attorno al Baltico potevano essere attratte dalla ricchezza della citt\u00e0 e decidere di trasferirsi. Un esempio \u00e8 la \"ragazza Svedese\", uno scheletro rinvenuto a Birka e risalente al X secolo di una bambina morta all'et\u00e0 di sei anni; ultimamente si \u00e8 avanzata l'ipotesi che fosse di origine danese o addirittura tedesca. Il suo corredo funebre includeva vestiti e gioielli non caratteristici del M\u00e4lardalen, inoltre analisi chimiche sulle sue ossa e i denti hanno rivelato diversi risultati da quelli condotti sugli scheletri di animali dello stesso sito.\nL'importazione riguardava beni di lusso, per esempio vino della zona Renana, spade provenienti dalla stessa zona (allora erano considerate le migliori), utensili in bronzo di origine anglo-irlandese, sete cinesi (filtrate dal mercato arabo-persiano con cui gli Svedesi avevano contatti).\nNella zona del porto sono state rinvenute infrastrutture come una banchina di pietra e un molo di legno, a cui se ne devono aggiungere altri tre. \"Kugghamn\", situato a nord, che forse era il porto in cui approdavano i mercanti frisoni e la cui etimologia viene spiegata con \"kogge\"; \"Korshamn\" o \"Kornhamn\", forse porto del grano; \"Salviksgropen\", una darsena in cui probabilmente si costruivano e tiravano in secco le navi e si praticava il commercio.\nNel X secolo la citt\u00e0 venne dotata di un terrapieno per la difesa, anche se alcuni ritengono avesse una funzione soltanto di confine o di dimostrazione di prestigio. La costruzione semicircolare, costituita da torri di legno e forse rivestita da tronchi di legno per mantenere il colmato di terra, probabilmente era di ispirazione slava.\nNel XI secolo, dopo un periodo di declino, Birka venne definitivamente abbandonata, lasciando il posto alla vicina citt\u00e0 di Sigtuna.\nAnsgar.\nAnsgar, un monaco franco originario di Amiens, fu il primo missionario cristiano ad operare in Danimarca e Svezia e il primo vescovo in questa zona, con sede a Birka. Le maggiori informazioni su di lui ci giungono attraverso la \"Vita Anskarii\", scritta da Rimberto, e Adamo di Brema.\nNel 829, su richiesta di Bj\u00f6rn at Hauge, l'imperatore Ludovico il Pio invi\u00f2 Ansgar in Svezia per una missione di conversione. Bj\u00f6rn, che risiedeva a Gamla Uppsala, era pagano, ma l'intenzione di accogliere un cristiano rispondeva a due obiettivi: intrattenere rapporti con l'Impero Carolingio e forse usare la predicazione di Ansgar per controllare meglio il suo regno. Ansgar ricevette perfino il permesso di costruire una chiesa a Birka, ma sembra che la sua predicazione non riscosse molti consensi in citt\u00e0.\nHergeir (o \"Herigar\"), governatore di Birka, fu uno dei pochi a convertirsi. Divenne un fervente cristiano e dalla \"Vita Anskarii\" si evince che non fu tanto Ansgar a costruire la chiesa, ma proprio Hergeir. L'agiografia colloca la chiesa nelle vicinanze dell'assemblea di Birka.\nIl sito archeologico di Bj\u00f6rk\u00f6.\nL'esatta posizione di Birka \u00e8 andata perduta nel corso dei secoli, il che ha fatto nascere varie teorie contrapposte fra gli storici svedesi. Nel 1450 comunque gi\u00e0 si parlava, nella \"Prosaiska kr\u00f6nikan\" (la \"Cronaca della Svezia\"), dell'isola di Bj\u00f6rk\u00f6 come l'antico sito in cui sorgeva Birka.\nAlla ricerca di Birka, nel corso del XVII secolo l'archeologo Johan Hadorph fu il primo ad iniziare degli scavi sull'isola.\nSul finire del XIX secolo l'entomologo Hjalmar Stolpe giunse a Bj\u00f6rk\u00f6 per studiare degli insetti fossilizzati nell'ambra trovati sull'isola. Stolpe trov\u00f2 moltissima ambra nell'isola, cosa piuttosto insolita poich\u00e9 l'ambra normalmente non si sarebbe dovuta trovare nella zona del lago M\u00e4laren; fu quindi portato a concludere che qui doveva trovarsi un antico importante centro di commerci, e cominci\u00f2 una serie di scavi archeologici che, avendo immediatamente portato alla luce un antico insediamento, durarono dal 1871 al 1895\nLe rovine archeologiche si trovano nella parte settentrionale dell'isola e si estendono su di un'area di sette ettari. Sono stati trovati soprattutto edifici e sepolture, mentre nella parte pi\u00f9 meridionale del sito si trova il \"Borgen\", che significa \"la fortezza\". La tecnica di costruzione che venne utilizzata resta sconosciuta, anche se si sa che il principale materiale da costruzione era il legno. Su un'isola vicina si trovano le rovina di Hovg\u00e5rden, una tenuta che ospitava la corte del re quando egli era in visita.\nNel sito sono state rinvenute circa 3.000 tombe, di varie forme, millecento delle quali furono indagate da Hjalmar Stolpe. Probabilmente il centro amministrativo era situato al di fuori della citt\u00e0, forse sulla vicina isola di Adels\u00f6. Secondo Rimberto l'insediamento era fortificato con una palizzata in legno, mentre il porto era protetto da pali conficcati nel fondo del lago, in modo da limitare il numero delle imbarcazioni che potevano accedervi. A tutt'oggi nessuna traccia di queste protezioni \u00e8 stata trovata nel sito di Bj\u00f6rk\u00f6.\nGli scavi pi\u00f9 recenti sono stati condotti fra il 1990 e il 1995 in una regione ricoperta da \"terra nera\" (\"svarta jorden\"), in cui si ritiene che si trovasse l'insediamento principale. L'isola di Bj\u00f6rk\u00f6 oggi vive soprattutto di agricoltura, ma il turismo \u00e8 diventata una voce importante, grazie soprattutto al museo che ricostruisce le condizioni della vita durante l'epoca vichinga.\nDal 1993 \u00e8 sito UNESCO."}
{"id": "757853", "revid": "1305772", "url": "https://it.wikipedia.org/wiki?curid=757853", "title": "Il corso delle cose", "text": "Il corso delle cose \u00e8 il primo romanzo di Andrea Camilleri, edito da Lalli nel 1978, e poi da Sellerio nel 1998. Dal libro \u00e8 stato tratto lo sceneggiato televisivo \"La mano sugli occhi\" trasmesso dalla RAI nel 1979.\nTrama.\nLo stesso autore avverte di aver ripreso il titolo del romanzo da una frase di Merleau-Ponty: \u00ab\"Il corso delle cose \u00e8 sinuoso\"\u00bb per significare come certi avvenimenti che quando ci colgono riteniamo non abbiano a che fare con noi, alla fine scopriamo che per un loro percorso \"sinuoso\", invece dovevano arrivare ad avere conseguenze proprio per noi.\nLa vicenda si svolge in un paese della Sicilia, negli anni cinquanta. \nNel giro di pochi giorni di settembre due avvenimenti scuotono la tranquillit\u00e0 del paesino, il ritrovamento di un cadavere e l'attentato ai danni di don Vito, onesto e tranquillo lavoratore, contro cui vengono sparati due colpi di pistola a chiaro titolo di avvertimento.\nVito precipita nell'angoscia, in quanto non riesce a capire il motivo di questo gesto, essendo egli una persona schiva che sempre, per amor del quieto vivere, ha evitato di immischiarsi in qualsiasi faccenda che non lo riguardasse. Come se non bastasse, altri avvertimenti si susseguono: le galline del suo pollaio vengono sgozzate, degli uomini lo seguono e lo controllano. \nNella sua disperazione si appiglia a tutte le ipotesi e a tutte le possibilit\u00e0 per trovare una spiegazione e una via d'uscita, ma sempre senza successo. Poco a poco intuisce di essere finito suo malgrado in un gioco di interessi estremamente serio e pericoloso, anche perch\u00e9 sin dal giorno successivo alle pistolettate riceve una serie di visite dal maresciallo Corbo, che subito ha intuito che tra il cadavere rinvenuto (non molto distante dai terreni di Vito) e la sparatoria c'\u00e8 un nesso. Difatti i due eventi sono legati, entrambi originari dalla necessit\u00e0 di coprire un traffico di droga internazionale."}
{"id": "757854", "revid": "2110845", "url": "https://it.wikipedia.org/wiki?curid=757854", "title": "Dani\u00e8le Delorme", "text": "Biografia.\nFiglia del pittore e cartellonista Andr\u00e9 Girard, Dani\u00e8le Delorme studi\u00f2 pianoforte per diventare concertista ma la seconda guerra mondiale la costrinse a interrompere gli studi. Pass\u00f2 quindi alla recitazione, seguendo prima i corsi di teatro di Jean Wall a Cannes, poi entrando a far parte nel 1942 della compagnia teatrale di Claude Dauphin, recitando - tra le altre - nella rappresentazione di \"F\u00e9licie Nanteuil\" diretta da Marc All\u00e9gret. Dopo la fine della guerra continu\u00f2 gli studi di recitazione, perfezionandosi con i corsi di Tania Balachova e Ren\u00e9 Simon. La sua interpretazione del personaggio di Gigi, creato da Colette e protagonista dell'omonimo film girato nel 1949, le fece raggiungere la fama e la impose come interprete ideale di ruoli di eroina fragile segnata dal destino. Interpret\u00f2 successivamente il film \"Minne, l'ing\u00e9nue libertine\" (1950), anch'esso basato su una novella di Colette.\nNegli anni cinquanta e sessanta apparve sul palcoscenico in numerosi lavori di grandi autori come Henrik Ibsen, Jean Anouilh, Paul Claudel, Luigi Pirandello. Dopo essere stata protagonista del film \"Ecco il tempo degli assassini\" (1956) di Julien Duvivier, in cui interpret\u00f2 un personaggio di grande ambiguit\u00e0 e doppiezza morale, per un certo periodo si dedic\u00f2 alla produzione cinematografica e al teatro. Riprese ad apparire con una certa regolarit\u00e0 sul grande schermo dai primi anni settanta, in particolare in pellicole dirette dal suo secondo marito Yves Robert, con il quale collabor\u00f2 artisticamente anche con la creazione della casa di produzione \"La Gu\u00e9ville\", che annovera tra i suoi successi i film \"La guerra dei bottoni\" (1962) e \"Alexandre, un uomo felice\" (1973).\nPrima del matrimonio con Robert, era stata sposata dal 1945 al 1955 con l'attore Daniel G\u00e9lin, da cui nel 1946 ebbe un figlio, Xavier, divenuto attore e regista, e morto prematuramente nel 1999. Il matrimonio con G\u00e9lin termin\u00f2 dopo che l'attore confess\u00f2 di avere una relazione con la modella tedesca Marie Christine Schneider, dalla quale ebbe una figlia, Maria Schneider.\nMuore a Parigi il 18 ottobre 2015 all'et\u00e0 di 89 anni."}
{"id": "757857", "revid": "110157", "url": "https://it.wikipedia.org/wiki?curid=757857", "title": "Arrondissement di Hasselt", "text": "L'arrondissement di Hasselt (in olandese \"Arrondissement Hasselt\", in francese \"Arrondissement d'Hasselt\") \u00e8 una suddivisione amministrativa belga, situata nella provincia del Limburgo e nella regione delle Fiandre.\nComposizione.\nL'arrondissement di Hasselt raggruppa 18 comuni:\nSociet\u00e0.\nEvoluzione demografica.\n\"Abitanti censiti\""}
{"id": "757873", "revid": "110157", "url": "https://it.wikipedia.org/wiki?curid=757873", "title": "Chiesa di Santa Maria Donnalbina", "text": "La chiesa di Santa Maria Donnalbina \u00e8 un antico luogo di culto di Napoli; \u00e8 situata nella omonima via.\nStoria e descrizione.\nLa chiesa esisteva gi\u00e0 nel IX secolo, ma venne ricostruita nel Seicento da Bartolomeo Picchiatti e, alla fine del medesimo secolo, venne nuovamente rimaneggiata da Arcangelo Guglielmelli.\nL'edificio, tra i pi\u00f9 significativi della citt\u00e0, testimonia un importante esempio di arte barocca a cavallo tra il XVII ed il XVIII secolo. L'interno, con decorazioni a stucco, ha l'altare realizzato in marmi commessi; sulla controfacciata \u00e8 posto un organo del 1699 ed il soffitto fu realizzato da Antonio Guidetti nel 1701 e decorato da tele di Nicola Malinconico, autore peraltro delle pitture raffiguranti i santi e di un affresco sulla controfacciata stessa. Nella seconda cappella di destra due santi di Domenico Antonio Vaccaro datati 1736; nel presbiterio e transetti affreschi e tele di Francesco Solimena.\nNel 1891 la chiesa divenne sede della confraternita dell'Immacolata del Terz'Ordine di San Francesco, dal momento che la loro piccola omonima chiesa sarebbe stata abbattuta per l'apertura di via Guglielmo Sanfelice durante il risanamento. La confraternita tra l'altro fece trasferire nella sua nuova sede il monumento funebre di Giovanni Paisiello (che era loro confratello), scolpito in stile neoclassico da Angelo Viva nel 1816 e oggi visibile a sinistra dell'ingresso.\nL'antico monastero e l'omonima via, ricordiamo che hanno ispirato uno dei pezzi pi\u00f9 suggestivi del libro \"Leggende napoletane\", di Matilde Serao; a proposito del luogo, l'autrice asser\u00ec:\nLa chiesa, chiusa dal 1972, \u00e8 stata riaperta al pubblico solo di recente."}
{"id": "757875", "revid": "339392", "url": "https://it.wikipedia.org/wiki?curid=757875", "title": "Clima di Enna", "text": ""}
{"id": "757879", "revid": "1573940", "url": "https://it.wikipedia.org/wiki?curid=757879", "title": "Mazama nana", "text": "Il mazama pigmeo (Mazama nana ) \u00e8 una specie di mazama originaria del Sudamerica. \u00c8 diffuso nelle foreste del Brasile sud-orientale, del Paraguay settentrionale e dell'Argentina nord-orientale (province di Misiones e, probabilmente, di Corrientes).\nTalvolta viene considerato una sottospecie di \"Mazama rufina\".\nDescrizione.\n\u00c8 uno dei cervi sudamericani pi\u00f9 piccoli, con un'altezza al garrese di 45\u00a0cm e un peso di 8-15\u00a0kg. Presenta una colorazione marroncina su quasi tutto il corpo, a eccezione della met\u00e0 inferiore delle zampe, che \u00e8 nera. Le corna, presenti solo nei maschi, sono molto semplici e misurano 7-8\u00a0cm di lunghezza, malgrado sembrino ancora pi\u00f9 piccole se paragonate alle grandi orecchie. Come molti altri piccoli mammiferi della foresta, ha la regione posteriore pi\u00f9 alta di quella anteriore."}
{"id": "757884", "revid": "13495", "url": "https://it.wikipedia.org/wiki?curid=757884", "title": "Heike Kamerlingh-Onnes", "text": ""}
{"id": "757899", "revid": "1318658", "url": "https://it.wikipedia.org/wiki?curid=757899", "title": "Hovg\u00e5rden", "text": "Hovg\u00e5rden \u00e8 un sito archeologico che si trova sull'isola di Adels\u00f6, sul lago M\u00e4laren, in Svezia. Esso venne occupato dai Vichinghi nel X e XI secolo, entrando a far parte dell'Uppsala \u00f6d, una rete di tenute che supportavano i re di Svezia; si pensa inoltre che qui si trovasse il centro amministrativo della citt\u00e0 di Birka, che si trova sulla vicina isola di Bj\u00f6rk\u00f6.\nHovg\u00e5rden \u00e8 disseminata di migliaia di tumuli appartenenti a sovrani, capitani e contadini dell'epoca vichinga.\nNel periodo medievale vennero costruiti il Castello di Alsn\u00f6 hus ed una chiesa, mentre nel 1279 qui venne fondato il sistema feudale svedese.\nNel 1993 Hovg\u00e5rden, \u00e8 stata inserita nell'elenco dei Patrimoni dell'umanit\u00e0 dell'UNESCO insieme a Birka, un vicino insediamento vichingo e la sede della pi\u00f9 antica congregazione cristiana di Svezia, fondata da Sant'Oscar nell'831.\nStoria.\nI resti archeologici pi\u00f9 antichi di \"Adels\u00f6\", sono situati a nord di \"Hovg\u00e5rden\", sono tumuli di sepoltura dell'et\u00e0 del bronzo (1800-500 a.C.). A quanto pare questa cultura \u00e8 sopravvissuta all'et\u00e0 del ferro (500-800 a.C.), poich\u00e9 sono state trovate numerose tombe della prima parte di questo periodo. A \"Hovg\u00e5rden\" sono state trovate circa 124 tombe; la pi\u00f9 antica risale all'et\u00e0 del ferro romana (1-400 a.C.) e quello pi\u00f9 recente all'inizio del medioevo (1050-1520), indicando che l'area \u00e8 stata utilizzata ininterrottamente per tutto questo periodo.\nA nord della chiesa parrocchiale ci sono cinque grosse sepolture di cui tre sono chiamate \"Kungsh\u00f6gar\". In svedese, Kung che definisce re e h\u00f6gar, dall'antica parola norvegese haugr, che significa tumulo o barrow. Hovg\u00e5rden apparentemente era il luogo per la propriet\u00e0 reale Kungsg\u00e5rd gi\u00e0 nell'et\u00e0 vichinga (800-1050 circa). Uno scavo di uno di questi tumuli reali nel 1917 ha rivelato i resti di un ricco uomo che viveva intorno al 900 d.C. Fu bruciato mentre giaceva in una barca, con abbigliamento costoso ma senza armi, accompagnato da cavalli, mucche e cani.\nBirka, la citt\u00e0 pi\u00f9 antica della Svezia, era un luogo di commercio internazionale. Si \u00e8 ipotizzato che l'insediamento reale a Hovg\u00e5rden sia stato stabilito come mezzo reale del controllo di Birka. Tuttavia, mentre Birka fu abbandonata alla met\u00e0 del X secolo.\nInoltre, il re Magnus Barnlock aveva sostituito il vecchio castello con un palazzo costruito in mattoni, Alsn\u00f6 hus, negli anni tra il 1270 e il 1279 Nel palazzo, il re istitu\u00ec la nobilt\u00e0 svedese attraverso l'Ordinanza di Alsn\u00f6 (\"Alsn\u00f6 stadga\") nel 1279. Tuttavia, il palazzo fu distrutto prima della fine di quel secolo e cos\u00ec come \u00e8 stato lasciato decadere Hovg\u00e5rden esso ha perso in importanza."}
{"id": "757900", "revid": "188317", "url": "https://it.wikipedia.org/wiki?curid=757900", "title": "Superciro", "text": ""}
{"id": "757904", "revid": "599013", "url": "https://it.wikipedia.org/wiki?curid=757904", "title": "Tom Boyd", "text": "Difensore ambidestro abile con la palla tra i piedi grazie alla sua duttilit\u00e0 poteva giocare con facilit\u00e0 in tutti i ruoli della difesa.\nCarriera.\nHa giocato per , e . Inoltre ha collezionato 72 presenze con la nazionale scozzese ed \u00e8 membro della Scotland Football Hall of Fame.\n\u00c8 stato autore di un autogol nella partita Scozia-, match di apertura del mondiale 1998."}
{"id": "757908", "revid": "3831", "url": "https://it.wikipedia.org/wiki?curid=757908", "title": "Solino", "text": ""}
{"id": "757911", "revid": "143542", "url": "https://it.wikipedia.org/wiki?curid=757911", "title": "Coluche", "text": "Biografia.\nColuche nacque presso l'ospedale \"Maternit\u00e9 Notre-Dame de Bon Secours\", nel 14\u00b0 \"arrondissement\" di Parigi, il 28 ottobre 1944, figlio di un immigrato italiano originario di Casalvieri (in provincia di Frosinone), Honorio Colucci (1916-1947), di professione imbianchino, e di Simone Bouyer (1920-1994), detta \"Monette\", una fioraia francese. Aveva una sorella maggiore di nome Dani\u00e8le, nata nel 1942.\nAdott\u00f2 il nome d'arte di \"Coluche\" all'et\u00e0 di 26 anni, quando cominci\u00f2 la sua carriera. Divenne celebre per le sue battute e il suo atteggiamento irriverente verso la politica e il governo. Durante la sua attivit\u00e0 di comico televisivo, nella seconda met\u00e0 degli anni 70, ebbe modo anche di pubblicare alcuni 45 giri che altro non erano che alcuni suoi sketch trasposti su vinile, tra i quali \"Le schmiblick\" (parodia di un famoso quiz) arriv\u00f2 anche al primo posto per alcune settimane nel 1975. Nello stesso anno spos\u00f2 V\u00e9ronique Kantor, da cui ebbe due figli, Romain e Marius.\nIl 30 ottobre 1980, in un periodo critico per la Francia, alle prese con crescenti disoccupazione e inflazione, durante una conferenza stampa presso il \"Th\u00e9\u00e2tre du Gymnase\" Coluche dichiar\u00f2 di volersi candidare alle elezioni presidenziali francesi del 1981. L'annuncio fu accolto come una scherzosa provocazione, fino a quando il settimanale domenicale \"Le Journal du Dimanche\" pubblic\u00f2 un sondaggio che mostrava che l'attore aveva l'appoggio del 16% di elettori potenziali. La sua \"campagna elettorale\" fu appoggiata dal periodico satirico \"Charlie Hebdo\" ed ebbe il sostegno di alcuni intellettuali del calibro di Pierre Bourdieu, F\u00e9lix Guattari e Gilles Deleuze. Tuttavia Coluche abbandon\u00f2 il progetto a causa delle forti tensioni scatenate dalla politica tradizionale (in particolare Fran\u00e7ois Mitterrand, che poi divenne presidente, lo considerava una potenziale minaccia) che culminarono quando il suo manager Ren\u00e9 Gorlin fu assassinato ed egli ricevette anche delle intimidazioni che lo spinsero, nell'aprile del 1981, ad annunciare il ritiro della sua candidatura.\nNel 1983 Coluche ricevette il Premio C\u00e9sar come migliore attore per la sua interpretazione nel film \"Ciao amico\" (\"Tchao pantin\"). Nel 1984 apparve nella commedia \"Dagobert\" di Dino Risi, mentre l'anno successivo recit\u00f2 al fianco del comico italiano Beppe Grillo nel film \"Scemo di guerra\" (1985), sempre di Risi.\nRestos du c\u0153ur.\nNel 1985 fond\u00f2 i Restos du c\u0153ur, un'associazione preposta alla raccolta di cibo, denaro e vestiti destinati ai bisognosi e ai senzatetto. L'anno dopo inizi\u00f2 a promuovere l'associazione proponendo ad alcuni vip uno spettacolo di beneficenza, che \u00e8 organizzato annualmente e trasmesso in televisione.\nColuche e l'Abb\u00e9 Pierre fecero proprio questo motto, di Jacques Brel: \"N'\u00e9taient pas du m\u00eame bord, mais cherchaient le m\u00eame port\" (\"Non erano della stessa sponda, ma cercavano lo stesso porto\").\nLa morte.\nColuche mor\u00ec il 19 giugno 1986 all'et\u00e0 di 41 anni, per un incidente in moto, mentre percorreva la strada da Cannes a Opio. Venne sepolto nel Cimitero di Montrouge. La sua morte ispir\u00f2 l'album \"Putain de camion\", del cantautore Renaud, suo amico."}
{"id": "757914", "revid": "92723", "url": "https://it.wikipedia.org/wiki?curid=757914", "title": "Teatro Bolshoi", "text": ""}
{"id": "757915", "revid": "287204", "url": "https://it.wikipedia.org/wiki?curid=757915", "title": "Pericolo in agguato", "text": "Pericolo in agguato (\"Someone's Watching Me!\"), conosciuto anche con il titolo di Procedura ossessiva, \u00e8 un film per la televisione del 1978 diretto da John Carpenter e con protagonista Lauren Hutton. \nTrama.\nUna giovane regista televisiva, Leigh Michaels, scopre di essere spiata da qualcuno. L'uomo la tiene sott'occhio quando si trova nel suo appartamento, le telefona in continuazione, terrorizzandola. La donna si rivolge quindi alla polizia, che per\u00f2 non la prende sul serio. Leigh decide allora di agire personalmente per liberarsi dell'uomo che la tiene sotto controllo.\nProduzione.\nIl film segna la prima collaborazione tra John Carpenter e Adrienne Barbeau: l'anno successivo alle riprese i due si sposarono e in seguito l'attrice apparve in altre produzioni del regista, tra cui \"Fog\" (1980) e \"\" (1981); \u00e8 inoltre presente, pur non fisicamente, ne \"La cosa\" (1982), dove l'attrice presta la sua voce per il computer della base.\nIl film propone alcuni temi che sarebbero stati nuovamente esplorati dal regista nei suoi film successivi, tra cui uno stile registico molto simile a quello utilizzato in \"Halloween - La notte delle streghe\" (la cui pre-produzione ebbe inizio nello stesso anno), pur non caricando le tinte horror come in quest'ultima pellicola.\nDistribuzione.\nPer molto tempo questa pellicola \u00e8 stata considerata alla stregua di un'opera \"perduta\" dai fan di Carpenter, a causa della sua difficile rintracciabilit\u00e0 sul mercato VHS o DVD. La Warner Bros. ne ha infine distribuito un'edizione ufficiale negli Stati Uniti il 27 settembre 2007. \nIn Italia il film venne trasmesso in due parti, su Ra1, il 7 e l'8 novembre 1981, in fascia pomeridiana. \u00c8 stato successivamente distribuito in DVD nel settembre 2010 su etichetta Cult Media.\nRemake.\nIl film ha avuto un remake: \"Qualcuno nella notte\" (2003)"}
{"id": "757923", "revid": "729019", "url": "https://it.wikipedia.org/wiki?curid=757923", "title": "Ehren Watada", "text": "\u00c8 il primo ufficiale dell'esercito americano ad essersi rifiutato di prendere parte all'occupazione militare dell'Iraq iniziata il 20 marzo del 2003 da parte, inizialmente, delle armate di Stati Uniti, Regno Unito, Australia e Polonia.\nIl rifiuto di Watada, avvenuto pubblicamente nel giugno del 2006, \u00e8 stato motivato con l'impossibilit\u00e0 morale di partecipare ad una guerra illegale e ai crimini di guerra da essa derivanti.\nWatada \u00e8 stato deferito alla corte marziale. Il processo \u00e8 cominciato a febbraio del 2007. L'uomo rischia fino a sei anni di reclusione."}
{"id": "757924", "revid": "486946", "url": "https://it.wikipedia.org/wiki?curid=757924", "title": "A.F.I.", "text": ""}
{"id": "757925", "revid": "712828", "url": "https://it.wikipedia.org/wiki?curid=757925", "title": "Pianura alluvionale", "text": "La pianura alluvionale (o piana alluvionale) \u00e8 un ambiente sedimentario in cui la sedimentazione \u00e8 controllata dalle correnti fluviali. Le pianure alluvionali si sviluppano in valli e bacini intra-continentali, e sono costituite da sedimenti clastici, ai quali si d\u00e0 il nome di \"alluvium\" (sedimenti alluvionali). Si tratta di aree tra le pi\u00f9 popolate ed economicamente rilevanti della Terra, per lo sviluppo che vi assumono l'agricoltura (nelle zone favorevoli dal punto di vista climatico) e l'industria.\nVi si sviluppano anche le maggiori aree a foresta tropicale del mondo (ad esempio i bacini del Rio delle Amazzoni e del Congo) e le pi\u00f9 estese aree a prateria (come ad esempio la prateria nordamericana e le Pampas), di importanza fondamentale per l'equilibrio ecologico a scala globale, oltre che di grande interesse naturalistico.\nDescrizione.\nLe pianure alluvionali sono aree pi\u00f9 o meno estese (con ampiezze che possono andare dalle centinaia di metri alle migliaia di chilometri) pianeggianti, di solito con debole inclinazione verso la costa continentale, che tende progressivamente a decrescere nella stessa direzione. Geometricamente hanno la forma di prismi sedimentari con forma grossolanamente a conca o a truogolo, in cui la granulometria dei sedimenti decresce da monte verso costa, con il diminuire del gradiente topografico e quindi della velocit\u00e0 delle correnti fluviali. La caratteristica pi\u00f9 evidente delle piane alluvionali \u00e8 la presenza di un reticolo idrografico, scavato nell\"'alluvium\" dalle acque superficiali in forme che dipendono principalmente da tre fattori:\nGeneralmente, come gi\u00e0 accennato, il gradiente topografico tende a diminuire con la distanza, da monte a valle e verso la costa, mentre la diminuzione delle pendenze porta ad una diminuzione della velocit\u00e0 della corrente e quindi al decrescere della granulometria del sedimento per la progressiva sedimentazione delle frazioni pi\u00f9 grossolane. La portata dei corsi d'acqua tende invece ad aumentare per effetto del contributo degli affluenti ai corsi d'acqua principali.\nProcessi e materiali.\nIl sedimento trasportato dai fiumi (o trasporto solido) varia lungo il battente d'acqua sia come quantit\u00e0 (e concentrazione) che come dimensioni delle particelle, in funzione della velocit\u00e0 della corrente e del regime di flusso, e viene distinto in \"carico di fondo\" e \"carico sospeso\". La velocit\u00e0 della corrente \u00e8 minima nello strato d'acqua a contatto con il fondale e va aumentando verso l'alto, dapprima rapidamente, poi pi\u00f9 lentamente, fino a raggiungere la velocit\u00e0 della corrente che fluisce liberamente.\nIl \"carico di fondo\" (\"bed load\") \u00e8 concentrato presso l'interfaccia acqua-sedimento e consiste principalmente di granuli di sabbia fittamente allineati (\"tappeti di trazione\"), e talora di piccoli ciottoli, che si muovono per rotolamento e trascinamento; massi e blocchi vengono rimossi solo in condizioni estreme di piena. Il regime di flusso \u00e8 generalmente laminare, e il meccanismo prevalente di sostentamento dei granuli \u00e8 costituito dagli urti tra i granuli stessi. La porzione superiore del carico di fondo \u00e8 caratterizzata da uno strato di granuli che si muovono prevalentemente per saltazione, con traiettorie curvilinee. Lo spessore dello strato d'acqua interessato dal carico di fondo \u00e8 in realt\u00e0 molto scarso: va da pochi millimetri fino ad alcuni decimetri nei fiumi pi\u00f9 importanti.\nIl \"carico sospeso\" (\"suspended load\") \u00e8 meno concentrato (perch\u00e9 le particelle sono disperse nel fluido), anche se molto pi\u00f9 abbondante di quello di fondo (mediamente da 10 a 20 volte, ma anche fino a centinaia di volte), ed \u00e8 distribuito lungo la verticale secondo il \"diametro di caduta\" delle particelle. Le particelle sono quindi selezionate dalla corrente in modo tale che le frazioni pi\u00f9 grossolane tendono ad aumentare verso il basso, e si concentrano presso il fondo. In tal modo, il limite tra carico sospeso e carico di fondo \u00e8 in realt\u00e0 sfumato. Il regime di flusso \u00e8 generalmente turbolento e le traiettorie dei granuli sono irregolari.\nSilt e argilla sono trasportati in sospensione alla stessa velocit\u00e0 della corrente, e coprono quindi distanze molto grandi per unit\u00e0 di tempo (fino a centinaia o migliaia di chilometri in un anno), mentre il materiale sabbioso trasportato presso il fondo viaggia molto pi\u00f9 lentamente (in media da 1 a pochi metri al giorno, eccezionalmente fino ad alcune centinaia di metri al giorno). Quindi la sabbia che arriva al mare \u00e8 molto pi\u00f9 \"vecchia\" del fango che l'accompagna. In una data sezione del canale fluviale, il diametro massimo dei granuli del sedimento (ovvero i granuli pi\u00f9 grandi che la corrente riesce a prendere in carico), esprime la velocit\u00e0 della corrente (ovvero la sua \"competenza\"), ed \u00e8 quindi il parametro pi\u00f9 significativo dal punto di vista idraulico da prendere in considerazione per le ricostruzioni paleo-ambientali su sezioni geologiche.\nIl carico sospeso, per definizione, non d\u00e0 origine a depositi con morfologie e strutture definite, e pu\u00f2 deporsi per decantazione successivamente ad eventi di piena, entro la piana d'inondazione. Il risultato, dopo il ritiro delle acque entro l'alveo ordinario, \u00e8 una distesa di materiale fangoso (costituito prevalentemente da silt e argilla), la cui superficie, fintanto che permane soffice, pu\u00f2 venire segnata da impronte di animali, da gocce di pioggia o dal ruscellamento di acque superficiali; tuttavia di solito questa superficie si secca rapidamente e si fessura in forma di poligoni. In clima arido si pu\u00f2 avere la formazione di piccole dune eoliche ad opera del vento, mentre l'evaporazione si spinge fino alla precipitazione di sali nel suolo (concrezioni calcaree, ferruginose, ed evaporitiche).\nIl carico di fondo d\u00e0 origine a tutte le morfologie e a tutte le strutture sedimentarie dei depositi fluviali, che sono oggetto di studio da parte delle sedimentologia.\nI classici esperimenti di Gilbert (1914) hanno consentito di distinguere quattro stadi successivi di evoluzione dei depositi di fondo, in relazione all'aumentare della velocit\u00e0 di flusso della corrente:\nI depositi di sabbie fluviali assumono in sezione un tipico aspetto \"a festoni\", che deriva dalla presenza di laminazioni oblique che si incrociano (\"cross bedding\") lungo superfici planari o concave verso l'alto, generate dall'interferenza di pi\u00f9 barre che si giustappongono e si sovrappongono.\nAmbiente sedimentario.\nUna pianura alluvionale \u00e8 l'espressione geomorfologica di un \"sistema alluvionale\", composto da due tipi di elementi:\nLe maggiori irregolarit\u00e0 morfologiche in queste aree sono date dai canali stessi (depressioni), dai loro argini naturali e dalle barre formate dai depositi da corrente (rilievi). Gli argini naturali sono accumuli di sedimento formati dalla tracimazione delle acque in regime di piena, mentre le barre sono accumuli di sedimento determinati dall'azione delle correnti. .Una pianura alluvionale \u00e8 costituita dal punto di vista geomorfologico da due zone: l'alta pianura e la bassa pianura. Queste zone corrispondono ad una importante differenziazione nei processi fisici coinvolti.\nAlta pianura.\nLa zona pi\u00f9 esterna \u00e8 detta \"alta pianura\", in cui tendono a prevalere i processi erosivi e nella quale possono essere presenti affioramenti di rocce lapidee alterate e/o fessurate o terrazzi di sedimento consolidato e cementato, attraverso i quali l'acqua piovana viene filtrata, raccogliendosi in falde freatiche.\nLa superficie in questa zona \u00e8 quindi prevalentemente secca, con idrografia caratterizzata da pochi corsi d'acqua ad andamento rettilineo per i gradienti topografici pi\u00f9 elevati, con depositi prevalentemente grossolani (ghiaioso-sabbiosi).\nI corsi d'acqua in questo settore della pianura tendono ad assumere un tracciato diritto o debolmente ondulato, e la configurazione pi\u00f9 tipica \u00e8 quella di canale intrecciato (\"braided\"), contraddistinto dalla presenza di barre fluviali: cumuli di ghiaia o sabbia di forma grossolanamente romboidale o ellittica che tendono a migrare nel verso della corrente per il progressivo trasporto del materiale clastico nelle fasi di piena.\nQueste barre sono caratterizzate internamente da laminazioni oblique incrociate, di origine trattiva, inclinate nella direzione della corrente, con tipica forma a \"festoni\" (\"cross bedding\"). Le rapide variazioni nella direzione della corrente e la turbolenza locale del flusso determinano superfici erosive concave (a truogolo), rapidamente riempite di nuovo sedimento laminato, che danno il tipico aspetto incrociato di queste strutture. I corsi d'acqua intrecciati sono caratterizzati da elevata instabilit\u00e0 e da frequenti diversioni per rottura degli argini naturali durante le piene. Spesso questi fenomeni danno origine a depositi grossolani a forma di lingua o di ventaglio (\"ventagli di rotta\" o \"crevasse splay\"), ricchi di frammenti d'argilla (clasti pelitici di materiale pi\u00f9 fine strappato agli argini).\nSe la piana alluvionale confina con una catena montuosa, la sua parte alta \u00e8 caratterizzata dalla presenza di conoidi di deiezione allo sbocco delle valli, depositi di sedimenti grossolani a forma di ventaglio che si originano per il rallentamento della corrente di fiumi e torrenti montani, causato dalla brusca diminuzione di pendenza e dalla perdita del confinamento laterale.\nLa parte inferiore dell'alta pianura, transizionale alla bassa pianura, corrisponde in talune schematizzazioni alla cosiddetta \"zona di trasferimento\" (\"transfer zone\"). In questa fascia (di estensione molto variabile e con carattere di spiccata instabilit\u00e0) il gradiente topografico \u00e8 pi\u00f9 basso e non si hanno pi\u00f9 processi erosivi attivi ma non ancora deposizione di sedimenti.\nBassa pianura.\nIl materiale pi\u00f9 fine, quindi pi\u00f9 leggero, come sabbie fini, silt e argille, viene trasportato pi\u00f9 a lungo dal fiume, e deposto nella zona detta \"bassa pianura \", avente una pendenza mediamente inferiore rispetto all' \"alta pianura\" e nella quale il flusso di corrente perde velocit\u00e0 e capacit\u00e0 di carico.\nQui il suolo \u00e8 prevalentemente argilloso-siltoso, quindi tendenzialmente impermeabile, ed \u00e8 facile la formazione di marcite, paludi e acquitrini. Il terreno risulta essere pi\u00f9 fertile e facilmente coltivabile. Le falde acquifere sono pi\u00f9 comunemente di tipo artesiano, essendo gli acquiferi spesso confinati tra orizzonti argillosi impermeabili o a bassa permeabilit\u00e0. Quando le acque sotterranee di falda incontrano i sedimenti a bassa permeabilit\u00e0 della pianura bassa, sovente risalgono in superficie formando risorgive, fenomeno tipico ad esempio della pianura padano-veneta.\nI canali, a causa del bassissimo gradiente topografico e della conseguente diminuzione di velocit\u00e0 della corrente, tendono a divagare assumendo un andamento a meandri. La formazione dei meandri avviene a causa di un fenomeno di migrazione laterale del corso d'acqua, determinato da processi di sedimentazione ed erosione ai due lati dell'alveo del corso d'acqua. Si distinguono infatti in un alveo di forma sinuosa (non rettilinea) un \"lato convesso\" (lato interno della curva definita dall'alveo) e un \"lato concavo\" (il lato esterno della curva). La massa d'acqua contenuta nel canale \u00e8 soggetta alla forza centrifuga, che tende a spostare la massa d'acqua verso il lato concavo, dove la velocit\u00e0 della corrente e quindi la sua capacit\u00e0 di erodere i sedimenti sono maggiori e dove il fenomeno prevalente \u00e8 l'erosione. Viceversa, nel settore di canale in prossimit\u00e0 del lato convesso, la velocit\u00e0 della corrente \u00e8 minore: quindi il sedimento in carico tende a deporsi e prevale la sedimentazione.\nQuindi, mentre sul lato convesso si ha progressivo accumulo di materiale e in quel settore il canale viene colmato, sul lato opposto la corrente erode gradualmente i sedimenti di piana alluvionale e il canale si espande. Come conseguenza, il meandro assume una curvatura a \"laccio\" sempre pi\u00f9 accentuata. Questo processo prosegue fino a quando il \"collo\" del meandro (figura a fianco) diviene tanto sottile da cedere a una piena, determinando il taglio (\"bypass\") del meandro stesso e la formazione di un nuovo alveo che unisce i due punti a maggiore curvatura. L'alveo corrispondente al meandro abbandonato rimane come lanca stagnante e viene gradualmente colmato di sedimento fine (\"tappo di argilla\" o \"clay plug\"). Il materiale sabbioso-siltoso che si accumula sul lato convesso costituisce un corpo di barra (\"barra di meandro\" o \"point bar\"), caratterizzato da una stratificazione inclinata nella direzione di accrescimento del meandro.\nIl materiale fine portato in carico dalla corrente durante le piene, quando le acque tendono a tracimare dall'alveo, tende a depositarsi ai lati dell'alveo stesso e a formare depositi a forma di cuneo, gli \"argini naturali\", composti da alternanze di sottili strati sabbiosi e siltoso-argillosi, che si assottigliano gradualmente verso l'esterno fino a confondersi con la piana d'inondazione. Il fenomeno, nei canali sinuosi e meandriformi, \u00e8 pi\u00f9 accentuato sul lato concavo delle sinuosit\u00e0, dove la forza centrifuga tende a spostare la direttrice di maggiore velocit\u00e0 della corrente. La rottura di questi argini, determinata talora da eventi di piena eccezionali, d\u00e0 luogo a depositi pi\u00f9 grossolani a forma di ventaglio o conoide (i \"ventagli di rotta\" o \"crevasse splay\").\nLa pianura bassa a ridosso della costa e presso le foci dei fiumi che la costruiscono, pu\u00f2 passare gradualmente a una piana deltizia.\nComunit\u00e0 biologica.\nLe pianure alluvionali possono sviluppare una grande variet\u00e0 di ecosistemi, a seconda della fascia climatica e del regime delle precipitazioni. In estrema sintesi, si possono ricordare le seguenti categorie (geotopi), localizzabili nelle zone morfologiche tipiche di questo ambiente:\nStoria geologica.\nQuesto ambiente sedimentario \u00e8 presente da quando sulla superficie terrestre vi \u00e8 stata acqua libera allo stato liquido su aree continentali stabili. Queste condizioni sono comparse e si sono gradualmente stabilizzate nel corso dell'Archeano, da 3200 a 2400 milioni di anni fa. Rocce sedimentarie di questa et\u00e0 sono state studiate in America settentrionale (Canada e Stati Uniti), Africa del sud (Sudafrica e Zimbabwe), India meridionale e Australia occidentale. I primi veri depositi di piana alluvionale conosciuti, caratterizzati da canali fluviali di tipo intrecciato, sono stati studiati in India nella regione del Dharwar; datano a 3200-3000 milioni di anni fa, e presentano caratteri sedimentologici assimilabili a quelli attuali.\nLe pianure alluvionali sono state a lungo prive di forme di vita documentate, almeno fino alla comparsa delle prime sicure forme di vita vegetale in ambiente subaereo, nell'Ordoviciano Medio. \u00c8 per\u00f2 con il Paleozoico Superiore che le aree continentali vengono diffusamente colonizzate dalla vegetazione e da forme di vita animali. In particolare, con il Carbonifero le pianure alluvionali costiere sono sede di foreste con clima umido e di ricche faune ad artropodi (insetti e aracnidi) e anfibi. Nel Permiano i rettili fanno la loro comparsa nelle pianure continentali, dapprima con forme primitive, poi con i Terapsidi: forme evolute ben differenziate tra erbivori e carnivori.\nNel Mesozoico questo ambiente \u00e8 invaso progressivamente dagli Arcosauri, i cui rappresentanti pi\u00f9 evoluti sono noti come Dinosauri, che evolvono ecosistemi con relazioni trofiche complesse. Con l'evento di estinzione di massa tardo cretacico questi sono rimpiazzati dai mammiferi, con forme prevalentemente di foresta nel Paleogene, mentre dal Miocene, con l'impostazione di condizioni relativamente pi\u00f9 aride, si diffondono le praterie e si evolvono gli ungulati di tipo moderno.\nIn Italia vi sono diversi esempi nel passato geologico di formazioni composte da sedimenti alluvionali. Un esempio particolarmente didattico \u00e8 costituito dal sistema di piana alluvionale che occup\u00f2 gran parte dell'area delle attuali Alpi meridionali (il cosiddetto Dominio Sudalpino) dalla Lombardia al Trentino-Alto Adige nel Permiano Superiore. Si tratta di sedimenti arenaceo-conglomeratici di colore rossastro, deposti dall'azione di corsi d'acqua di tipo prevalentemente intrecciato in ambiente arido o semi-arido. Nell'area pi\u00f9 occidentale (Lombardia) prevalgono i sedimenti pi\u00f9 grossolani, conglomeratici, che costituiscono il Verrucano Lombardo e rappresentano sedimenti di piana alluvionale prossimale (\"alta pianura\"). Verso est (Trentino-Alto Adige), questa formazione passa lateralmente alle Arenarie di Val Gardena, che rappresentano le facies distali (di \"bassa pianura\") dell'antico complesso alluvionale, localmente con reperti fossili vegetali, anche di statura arborea. Questa pianura era prospiciente verso est ad un'area costiera, con relativi sedimenti di ambiente marino poco profondo (formazione a Bellerophon).\nUn altro esempio di complesso alluvionale nel dominio sudalpino \u00e8 costituito dalla Arenaria di Val Sabbia, in Lombardia orientale (provincie di Bergamo e Brescia. Questa unit\u00e0 stratigrafica, databile al Triassico Superiore (Carnico), \u00e8 costituita tipicamente da litotipi terrigeni a forte componente vulcanoclastica (cio\u00e8 contenenti materiale di derivazione vulcanica eroso e risedimentato). Le strutture sedimentarie (laminazioni incrociate e gradazioni dirette) sono riferibili a correnti d'acqua di tipo fluviale. L'associazione di facies sedimentaria \u00e8 interpretabile come un complesso alluvionale di clima semiarido passante gradualmente verso nord ad edifici deltizi e poi a facies finemente stratificate di prodelta. Gli affioramenti attuali registrano la presenza di almeno due grandi edifici alluvionali e deltizi, corrispondenti alle due aree di affioramento principali (Val Brembana e Val Trompia-Val Sabbia) e separate da un'ampia baia marina a sedimentazione carbonatica e mista. Questi depositi terrigeni derivano dallo smantellamento di edifici vulcanici situati a sud, nell'attuale area padana (quindi allora il mare era a nord).\nEsogeologia.\nLa condizione di base per lo sviluppo di facies geologiche e geomorfologiche di pianura alluvionale sulla superficie di un corpo celeste \u00e8 la presenza stabile di liquidi a bassa viscosit\u00e0 in grado di scorrere con un comportamento di tipo newtoniano e con regime prevalentemente turbolento. Nel sistema solare, oggetti geologici ed elementi geomorfologici riconducibili a processi di tipo fluviale e alluvionale in senso stretto sono presenti (oltre che ovviamente sulla Terra) anche sul pianeta Marte e su Titano (il satellite maggiore di Saturno), con caratteristiche morfologiche che sono espressione di processi molto simili a quelli terrestri. Tuttavia, anche su corpi celesti la cui superficie \u00e8 sostanzialmente anidra e priva di liquidi (e lo \u00e8 stata anche nel passato geologico), come Venere e la nostra Luna sono presenti elementi morfologici di tipo simile, riconducibili per\u00f2 ad attivit\u00e0 vulcanica e all'escavazione di canali da parte di lave spiccatamente fluide e dotate di capacit\u00e0 erosiva meccanica. In tali casi l'esito, dal punto di vista morfologico, \u00e8 di fatto simile alle forme d'erosione e sedimentazione conosciute sulla Terra nei sistemi alluvionali (descrivibili ugualmente come sistemi a meandri o intrecciati), e presuppone la presenza di accumuli di materiale (in questo caso in parte magmatico e in parte detritico) con significato analogo, come ad esempio argini naturali e barre fluviali. Elementi morfologici simili a canali fluviali ma derivati da attivit\u00e0 vulcanica, meno ben conosciuti rispetto agli esempi citati sopra, sono stati osservati anche su altri corpi celesti del sistema solare, come il pianeta Mercurio e Io, un satellite di Giove caratterizzato da intenso vulcanismo.\nMarte.\nSedimenti assimilabili a depositi alluvionali sono probabilmente presenti anche sul pianeta Marte, verosimilmente sviluppatisi in condizioni simili a quelle della Terra primitiva. Sono stati rilevati per mezzo delle sonde spaziali (tramite soprattutto il telerilevamento fotografico) canali sia di tipo intrecciato che a meandri situati entro solchi vallivi (un esempio molto citato \u00e8 Melas Chasma), e formazioni geologiche simili ad apparati deltizi. Si ritiene che queste formazioni si siano originate tra il tardo Noachiano e l'Esperiano inferiore, periodo cronologico la cui datazione \u00e8 stimata da 3900 a 3500 milioni di anni fa (corrispondente quindi alla parte pi\u00f9 antica dell'Archeano terrestre). Immagini ad alta risoluzione (High Resolution Imaging Science Experiment - Mars Reconnaissance Orbiter) hanno permesso di riconoscere lineamenti interpretabili morfologicamente come strutture di origine fluviale (barre, argini e \"crevasse splays\"), e di escluderne l'origine eolica.\nLa distribuzione e la configurazione di queste strutture sono in accordo con una rete di drenaggio naturale e presentano indubbie analogie con le morfologie associate sulla Terra ad acque correnti in aree continentali. Ci\u00f2 supporterebbe l'ipotesi che nel passato geologico di Marte vi fosse acqua allo stato liquido. Attualmente, le condizioni di pressione atmosferica e temperatura della superficie marziana non consentono la presenza stabile di acqua libera se non forse nelle regioni pi\u00f9 basse, che si possono trovare al di sopra del punto triplo dell'acqua. Secondo ipotesi alternative, le formazioni geologiche indicate potrebbero essere state originate anche da anidride carbonica allo stato liquido (attualmente presente in quantit\u00e0 considerevoli come ghiaccio nelle calotte polari di Marte) o da metano liquido.\nLa missione (iniziata nel 2012) del Mars Science Laboratory (noto come \"Curiosity\"), ha consentito per la prima volta la ripresa di immagini ravvicinate di sedimenti marziani interpretabili come depositi alluvionali. Si tratta di rocce sedimentarie clastiche con granulometria molto variabile (conglomerati, arenarie e siltiti). I granuli (\"clasti\"), di cui sono composti i sedimenti sono contraddistinti da scarsa selezione e da forma variabile da subangolare a subarrotondata, caratteristiche che suggeriscono una loro rielaborazione da parte di acque correnti di tipo fluviale. I depositi arenacei appaiono organizzati in strati, talora con evidenti strutture sedimentarie (laminazione incrociata o \"cross bedding\"), che sono espressione di dune subacquee, alternati con siltiti laminate. La loro granulometria, peraltro, \u00e8 tale (sabbie grossolane e molto grossolane, con granuli fino a oltre 2 mm) da escludere che si tratti di strutture da duna eolica (originate cio\u00e8 dal vento). Questi sedimenti sono quindi interpretabili come depositi di canale fluviale e, in generale, di piana alluvionale.\nTitano.\nL'unico altro corpo celeste noto nel sistema solare (oltre alla Terra) sulla cui superficie sono attualmente presenti stabilmente liquidi, \u00e8 il satellite maggiore di Saturno, Titano, dotato di un'atmosfera molto pi\u00f9 densa di quella della terra (5.3 kg/m\u00b3 contro 1.27 kg/m\u00b3 della Terra) e con una pressione atmosferica maggiore del 50% (1.5 bar) rispetto a quella terrestre. Le condizioni della superficie di Titano sono conosciute da alcuni anni grazie alla missione spaziale Cassini-Huygens, a partire dal 2004, anno in cui la sonda \u00e8 giunta in orbita su Saturno.\nIl satellite \u00e8 ricoperto in gran parte da mari e laghi di idrocarburi allo stato liquido (metano ed etano soprattutto); \u00e8 stato anche rilevato un vero e proprio reticolo idrografico, sia di tipo ramificato che meandriforme, con morfologia del tutto analoga a quella degli equivalenti terrestri. Sul satellite, secondo tutte le evidenze finora raccolte dalla missione Cassini, \u00e8 presente un ciclo idrologico impostato non sull'acqua ma sugli idrocarburi, con evaporazione, precipitazioni atmosferiche, una rete di drenaggio e bacini di raccolta dei fluidi. Anche se le immagini radar finora raccolte non hanno sufficiente dettaglio per il riconoscimento di elementi morfologici a piccola e media scala (come ad esempio argini naturali e barre), \u00e8 del tutto verosimile che depositi di tipo alluvionale si possano essere formati in questo contesto.\nL'immagine ravvicinata della superficie titaniana riportata dal modulo Huygens mostra depositi di aspetto e consistenza simili a quelli della sabbia, con ciottoli ben arrotondati analoghi a quelli presenti nei sedimenti fluviali terrestri di corsi d'acqua di tipo intrecciato. In questo caso, i ciottoli sono composti di ghiaccio d'acqua, e il sedimento \u00e8 probabilmente costituito sempre da frammenti di ghiaccio e particolati di natura organica(toline) derivati dalla fotolisi degli idrocarburi atmosferici da parte della luce solare e precipitati con le \"piogge\" di idrocarburi liquidi. \u00c8 interessante notare le evidenti depressioni di forma semilunata situate alla base di alcuni ciottoli (ad esempio alla base del ciottolo tondeggiante poco sotto il centro dell'immagine), che per analogia con sedimenti terrestri sono interpretabili come fenomeni di erosione prodotti dall'azione di correnti fluide unidirezionali, con caratteristiche reologiche simili a quelle dell'acqua. In questo caso si tratta di \"current crescents\", cavit\u00e0 ad arco che si formano a ridosso di un clasto, nella parte sopracorrente (gli apici dell'arco indicano quindi la direzione e il verso della paleocorrente), sotto l'azione di una lama d'acqua corrente. Occorre notare d'altro canto che l'evidenza dell'immagine non mostra presenza di fluidi al momento della ripresa. Inoltre, mentre sulla Terra questa tipologia di strutture si incontra soprattutto in ambienti alluvionali, costieri o subglaciali come forme prodotte da correnti acquee e molto subordinatamente da correnti eoliche, su Marte ad esempio la loro genesi sembrerebbe pi\u00f9 ambigua, trovandosi sia in contesti a sedimentazione eolica, sia in contesti interpretabili come fluviali (da piene catastrofiche).\nVenere.\nAnche su Venere \u00e8 stata riscontrata la presenza di canali con pattern sia intrecciati che meandriformi e formazioni interpretabili come barre di meandro ed edifici deltizi, con caratteri morfologici molto simili (anche se non identici) agli analoghi terrestri e sviluppo talora pari a centinaia o migliaia di chilometri. In particolare, i canali a meandri venusiani sono simili a quelli terrestri per quanto riguarda le misure di lunghezza d'onda e ampiezza dei meandri, ma il rapporto tra le due misure (lunghezza d'onda / ampiezza) e il raggio di curvatura sono leggermente pi\u00f9 elevati per i meandri venusiani. Questi caratteri evidenziano una sinuosit\u00e0 complessivamente meno marcata rispetto agli analoghi terrestri e sembrerebbero indicare caratteristiche di flusso non completamente assimilabili.\nD'altro canto, considerate le condizioni estreme di pressione e temperatura alla superficie venusiana, \u00e8 generalmente accettato che n\u00e9 l'acqua n\u00e9 alcun altro dei liquidi sopra citati possano essere all'origine di queste strutture. Nemmeno l'acido solforico originato dalle nubi atmosferiche pu\u00f2 averle determinate, poich\u00e9 l'elevata temperatura negli strati bassi dell'atmosfera (437-467\u00a0\u00b0C) ne induce la vaporizzazione. \u00c8 ugualmente poco probabile che si tratti di strutture createsi nel remoto passato del pianeta, in condizioni ipoteticamente meno estreme di quelle attuali, a causa dell'elevata dinamicit\u00e0 della crosta venusiana.\nNel 1998 \u00e8 stata avanzata l'ipotesi che i canali e le strutture relazionate siano state create dallo scorrimento di lave non-silicatiche (a composizione carbonatica), la cui viscosit\u00e0 a temperature come quelle della superficie di Venere \u00e8 compatibile con queste morfologie e con i tempi necessari allo scavo dei canali stessi (mentre la maggior parte delle lave silicatiche a composizione basaltica, le meno viscose conosciute, solidificherebbero comunque troppo in fretta e darebbero origine a strutture molto diverse). Le uniche eruzioni carbonatitiche osservate sulla Terra (vulcano Ol Doinyo Lengai, Tanzania), hanno dato origine a lave a bassa temperatura (500-600\u00a0\u00b0C) e bassissima viscosit\u00e0, di aspetto e consistenza simili a quelle del fango. Si tratterebbe quindi di magmi con caratteristiche reologiche abbastanza prossime a quelle dell'acqua e in grado di dare origine a strutture sedimentarie confrontabili. Altri fluidi di origine vulcanica con comportamento reologicamente simile a quello dell'acqua alle condizioni della superficie di Venere sarebbero lo zolfo, o anche rocce effusive a temperatura eruttiva estremamente elevata (oltre 1200\u00a0\u00b0C) come le komatiiti o ancora lave basaltiche forse simili ai basalti lunari ricchi in ferro e titanio In questi casi, l'equivalente dei sedimenti alluvionali terrestri sarebbero frazioni cristallizzate del magma e frammenti di roccia erosi e presi in carico dallo stesso.\nLuna.\nAnche nel caso della Luna, le caratteristiche stesse del satellite (troppo piccolo per aver mai avuto una pressione atmosferica significativa), e la sostanziale assenza di minerali idrati nei campioni di superficie disponibili, portano all'interpretazione di morfologie canaliformi di tipo fluviale come forme derivate dall'attivit\u00e0 vulcanica. La sinuosit\u00e0 di questi canali \u00e8 molto variabile, ma generalmente inferiore a quella degli analoghi terrestri. Sono presenti argini naturali (\"levee\"), e il rapporto tra ampiezza e profondit\u00e0 dei canali \u00e8 generalmente alto (da 4/1 a 11/1).\nIl loro profilo pu\u00f2 essere sia a V che a U, dipendentemente dallo stato di degradazione dei fianchi dei canali stessi. Il loro sviluppo pu\u00f2 essere di decine di chilometri: il canale pi\u00f9 grande conosciuto \u00e8 la Vallis Schr\u00f6teri, che raggiunge circa 175\u00a0km di lunghezza e un'ampiezza massima di circa 10\u00a0km, ed \u00e8 caratterizzata da terrazzi naturali interni, dovuti alla reincisione dell'alveo da parte di varie generazioni di flussi. Questi elementi morfologici, nella terminologia esogeologica tradizionale, rientrano nelle categorie \"Rimae\" per quelle pi\u00f9 ridotte (chilometri o decine di chilometri di lunghezza e centinaia di metri o chilometri di ampiezza), e \"Valles\" per quelle pi\u00f9 sviluppate (decine o centinaia di chilometri di lunghezza e fino a decine di chilometri di ampiezza).\nI canali lunari si originano spesso improvvisamente da aree topograficamente depresse (tipicamente crateriformi) che rappresentano probabilmente antichi centri eruttivi, mentre all'estremit\u00e0 distale generalmente mancano elementi morfologici definiti (come sarebbe ad esempio un delta fluviale vero e proprio). Questo \u00e8 dovuto verosimilmente sia a processi di seppellimento da parte di flussi successivi che alla fluidit\u00e0 delle lave responsabili dell'escavazione dei canali, che ha impedito lo sviluppo e la preservazione di depositi terminali.\nI fluidi responsabili di queste morfologie sono probabilmente lave di tipo basaltico, pi\u00f9 fluide della maggior parte degli analoghi terrestri (basalti ad alto contenuto di ferro e titanio). Poich\u00e9 attualmente la Luna \u00e8 priva di un'attivit\u00e0 geologica significativa, la formazione di queste strutture si \u00e8 verificata nel remoto passato del satellite, nelle ere geologiche anteriori all'Eratosteniano, che ha il suo limite inferiore a circa 3200 milioni di anni fa, e verosimilmente nell'Imbriano superiore (3800-3200 Ma), caratterizzato dalle grandi effusioni basaltiche che hanno colmato i bacini lunari.\nInteresse economico.\nStoria della presenza umana.\nQueste aree sono di primaria importanza per l'economia umana, poich\u00e9 contengono concentrazioni di popolazione tra le pi\u00f9 importanti al mondo e le maggiori risorse agricole e industriali (per dare alcuni esempi, le valli del Fiume Giallo, del Gange, dell'Indo, del Nilo, del Tigri e dell'Eufrate, del Volga, del Po).\nQuesta preminenza ha origini storiche, dal momento che le culture urbane si sono sviluppate preferenzialmente in questo contesto ambientale a partire dal Neolitico. Per citare le pi\u00f9 conosciute: la cultura sumera e quella egiziana, sviluppatesi nella cosiddetta mezzaluna fertile, regione definita dalle pianure alluvionali del Nilo, del Giordano e del Tigri-Eufrate, ma anche ad esempio le culture della valle dell'Indo e quelle delle pianure della Cina. L'ambiente di piana alluvionale infatti offriva da un lato un'ampia disponibilit\u00e0 di risorse agricole il cui surplus potesse essere investito nello sviluppo delle comunit\u00e0 urbane, dall'altro una maggiore facilit\u00e0 di comunicazione che favorisse il trasporto e lo scambio delle merci e quindi il sorgere di un commercio organizzato. Per queste ragioni, il controllo di queste aree \u00e8 stato fondamentale per lo sviluppo delle entit\u00e0 statali e ne ha spesso condizionato la politica di espansione.\nQuesta situazione ha accompagnato e sicuramente condizionato tutta la storia umana, fino alla rivoluzione industriale europea avvenuta nella seconda met\u00e0 del XVIII secolo. Da questo evento in poi, le aree di pianura alluvionale (dapprima in Europa, poi in tutto il mondo) hanno subito spesso uno sviluppo urbano e industriale sempre maggiore, con fenomeni di immigrazione dalle campagne alle citt\u00e0 (urbanesimo) che talora, almeno nei paesi pi\u00f9 sviluppati, ne ha messo in ombra l'originaria vocazione agricola. Parallelamente a questo tipo di sviluppo, sono anche sorti diffusi problemi di ordine ambientale, come l'inquinamento e il dissesto idrogeologico, collegati sia all'aumento delle concentrazioni urbane e industriali, sia allo sfruttamento del territorio da parte di un'agricoltura sempre pi\u00f9 intensiva e tecnologica.\nAgricoltura e allevamento.\nCome si \u00e8 accennato, sono le attivit\u00e0 economiche di origine pi\u00f9 antica praticate in queste aree, che vi si prestano particolarmente per l'accessibilit\u00e0, dovuta alla presenza di vaste aree pianeggianti favorevoli alla costruzione di vie di comunicazione, e di vaste riserve di acqua dolce (come acque superficiali o falde acquifere) per l'uso umano, l'irrigazione delle colture e per il bestiame. Le caratteristiche di fertilit\u00e0 del suolo variano notevolmente in funzione del clima.\nLa necessit\u00e0 di irrigare i campi allo scopo di garantire apporti d'acqua costanti e nei tempi opportuni per le colture ha portato allo scavo di canali d'irrigazione, con notevole impatto sull'idrografia locale, spesso modificata in maniera radicale con la deviazione di corsi d'acqua preesistenti e il collegamento di vie d'acqua prima separate. Parallelamente, la necessit\u00e0 di regolamentare le piene fluviali e di eliminare o limitare le inondazioni ha portato alla costruzione di argini artificiali e dighe.\nPotenziale minerario.\nI sedimenti sabbiosi e arenacei di origine alluvionale sono, a scala globale, i pi\u00f9 abbondanti nelle sezioni stratigrafiche, insieme ai sedimenti deltizi (circa il 50%). Anche i sedimenti argillosi sono molto diffusi nelle zone di piana d'inondazione. Questo ne fa delle fonti di materiali inerti per l'edilizia di primaria importanza, fondamentali per sviluppo dell'industria delle cave per la fabbricazione di cemento, malta e mattoni. Un esempio significativo \u00e8 la storia post-bellica della cavatura di inerti dal fiume Po. A partire dagli anni \u201850 le concessioni per l\u2019estrazione di inerti dall'alveo fluviale sono incrementate notevolmente per alimentare lo sviluppo del sistema viario e dell\u2019edilizia. I quantitativi estratti dal Po sono progressivamente aumentati dai 2.5 milioni di m3/anno fino a raggiungere un valore stimato in circa 12 milioni di m3/anno. A partire dal 1983 si \u00e8 avuta una inversione\ndi tendenza e i quantitativi estratti sono stati progressivamente ridotti e si sono instaurati controlli pi\u00f9 severi sui quantitativi effettivamente asportati. Pi\u00f9 recentemente, nel periodo 1982-2005, le estrazioni concesse dall\u2019AIPO, ammontano a circa 16 milioni di m3, pari a circa 700.000 m3/anno, di cui l'86% lungo l'asta fluviale principale e il 14% nel comprensorio del delta. Lungo il fiume si contano circa 60 cantieri per l'estrazione di inerti.\nNei sedimenti alluvionali possono trovarsi isolati per opera dell'erosione minerali pesanti, pregiati o di uso industriale. Esempi classici sono le sabbie e ghiaie alluvionali aurifere, presenti anche in alcuni fiumi italiani, come il Ticino e la Dora Baltea, e le alluvioni diamantifere presenti nei paesi sud-africani, in India (ad esempio nella regione di Golconda, nell'India centro-meridionale) e in Brasile.\nMineralizzazioni ad uranio possono essere presenti in sedimenti alluvionali: in questo caso si nota spesso una stretta associazione tra la facies sedimentaria e la presenza di minerale. Un classico esempio sono le mineralizzazioni in sedimenti triassici e giurassici dell'altopiano del Colorado e dello Utah (Morrison Formation), ove il minerale risulta concentrato in corrispondenza di associazioni di facies di canale abbandonato o parzialmente abbandonato ricche di argilla e materia organica, con arenarie in corpi lenticolari permeabili di limitata estensione laterale, e associato in massima parte a materiale carbonaceo e resti di piante. I minerali di interesse (ossidi di uranio e vanadio, come ad esempio la carnotite) risultano solubili e mobili in condizioni ossidanti. L'isolamento dei corpi arenacei incassati entro argille prevalenti e la presenza di materia organica in decomposizione provocano nelle acque di strato condizioni locali riducenti che inducono la precipitazione del minerale. Quest'ultima avviene soprattutto all'interfaccia tra i sedimenti sabbiosi permeabili e i sedimenti incassanti argilloso-siltosi a bassa permeabilit\u00e0.\nIn generale, nelle facies di piana di inondazione possono essere presenti livelli di carbone, coltivabili minerariamente ove raggiungano sufficiente frequenza e spessore. Questi livelli hanno origine dalla deposizione di materia organica vegetale in acquitrini (\"swamps\") entro le aree di intercanale, nella piana di inondazione, e hanno una distribuzione generalmente molto irregolare e scarsamente predicibile, potendo oltretutto essere incisi e parzialmente asportati dalla continua migrazione laterale dei canali. La loro preservazione dipende dal tasso di subsidenza, che deve essere elevato per consentire il rapido seppellimento dei resti vegetali e la sottrazione all'opera degli organismi saprofagi e all'ossidazione. L'estrazione del minerale in questo tipo di giacimenti, ove la concentrazione del minerale li rende economici, \u00e8 condotta sia a giorno, in miniere di superficie, sia mediante cunicoli sotterranei.\nPotenziale di ricerca degli idrocarburi.\nIl sistema alluvionale \u00e8 poco favorevole alla formazione degli idrocarburi. Questo perch\u00e9 spesso le condizioni di sedimentazione di questo ambiente sono ossidanti e quindi non favoriscono l'accumulo e la preservazione della materia organica. Inoltre la materia organica, anche quando si conserva, \u00e8 di tipo continentale, pi\u00f9 favorevole alla formazione di carbone e gas naturale che di petrolio. D'altro canto, le rocce e i sedimenti alluvionali sabbiosi e arenacei, soprattutto appartenenti alle facies di canale, sono rocce serbatoio di primaria importanza per le loro buone caratteristiche petrofisiche (porosit\u00e0 e permeabilit\u00e0), quando le condizioni strutturali del bacino sedimentario permettono ai livelli di origine alluvionale di venire a contatto con rocce madri di buona qualit\u00e0. La potenzialit\u00e0 dei sistemi alluvionali differisce notevolmente tra sistemi a canali intrecciati e sistemi a meandri:\nRischio idrogeologico e ambientale.\nLe aree di pianura alluvionale sono sottoposte a rischio idrogeologico elevato, anche in considerazione dell'alta concentrazione di popolazione e di attivit\u00e0 industriali e agricole."}
{"id": "757928", "revid": "1543377", "url": "https://it.wikipedia.org/wiki?curid=757928", "title": "Shaw and Crompton", "text": "Shaw and Crompton \u00e8 una parrocchia civile del borgo metropolitano di Oldham, situata nelle contee metropolitane della Grande Manchester, Inghilterra. Si trova a circa 16 km a nord-est della citt\u00e0 di Manchester e a circa 3,2\u00a0km a nord della citt\u00e0 di Oldham.\nLa citt\u00e0 si svilupp\u00f2 durante la rivoluzione industriale grazie principalmente alla filatura del cotone e all'industria tessile e fino al 1974 faceva ancora parte della contea del Lancashire.\nStoria.\nI primi manufatti trovati risalgono all'et\u00e0 del ferro e la scoperta \u00e8 stata fatta dagli archeologi locali; \u00e8 stata ritrovata anche una strada romana che conduce da un forte romano fino a Saddleworth. Il percorso della strada ancora esiste ed attraversa la strada di Buckstones fino al bar di Grains.\nDopo l'invasione dei Sassoni questi si sparsero verso ovest attraverso il paese, espellendo i Celti dalle loro terre. \nIntorno al 620, il re dei Sassoni, Northumbria, trasfer\u00ec l'esercito attraverso il territorio di Pennines fino a Mercia. \nLungo il cammino furono fondati una serie di piccoli villaggi il cui toponimo termina con \"ton\" come: Royton, Ashton, Clayton, ecc. \nCrompton era uno di questi e la sua origine risale al settimo secolo.\nIntorno al 1076 segue la conquista normanna della zona e l'area fu data a Roger de Pictaventis (nipote materno di Guglielmo I d'Inghilterra).\nL'uso scritto riferito alla borgata di Crompton faceva parte di documentazione legale del tredicesimo secolo quando a Gilbert de Notton fu assegnata la propriet\u00e0 dei discendenti della conquista normanna.\nLa famiglia del De La Legh (ancora discendenti delle forze di conquista normanna), acquist\u00f2 la terra e poi successivamente fece adattare il suo nome di famiglia a de Crompton (di Crompton).\nFino alla rivoluzione industriale, Crompton era una borgata composta da falegnami, da fattori e allevatori, una piccola comunit\u00e0 di famiglie locali che fino al 1894 era all'interno della parrocchia ecclesiastica di Prestwich-cum-Oldham, nel Salford. \nLa fabbricazione di lana nella zona pu\u00f2 essere fatta risalire al 1474 e dei privilegi commerciali furono garantiti a Crompton and Shaw nel periodo che va dal 1675 al 1814 che hanno contribuito a favorire la produzione delle lane a Crompton and Shaw.\nShaw and Crompton, attualmente, si estende al confine tra il Lancashire e lo Yorkshire e le colline di Pennines ad est. \nI grandi agglomerati urbani di Rochdale e di Oldham rispettivamente ad ovest e a sud sorsero. \nNel periodo dal 1894 al 1974 Shaw and Crompton hanno formato il relativo distretto ed ente pubblico territoriale: il \"distretto urbano di Crompton\" all'interno delle contee amministrative d'Inghilterra e del Lancashire.\nCon la riforma di governo del 1974 fu segnata la condizione di indipendenza della citt\u00e0 per cui si abol\u00ec il distretto urbano per definire \"la citt\u00e0 metropolitana di Oldham\" nel Grande Manchester. Dal 1987 Shaw and Crompton \u00e8 divenuta parrocchia civile ottenendo una certa autonomia, limitata, di ente pubblico territoriale rispetto a quella di citt\u00e0 metropolitana pi\u00f9 larga, specialmente per l'assegnazione di permessi di progettazione. \nIl consiglio della parrocchia sceglie quattordici consiglieri compresi tre consiglieri ed agisce nei processi di progettazione che interessano la zona. \nCrompton and Shaw fanno parte del collegio elettorale parlamentare dell'est in particolare del \"Saddleworth del Oldham dell'est\" (collegio elettorale britannico del parlamento), rappresentativo nella Camera dei Comuni inglese.\nSociet\u00e0.\nEvoluzione demografica.\nCon riferimento al censimento del 2001 Shaw and Crompton possiede popolazione di 21.721 abitanti. Una parte della popolazione \u00e8 costituita da persone di colore e da una comunit\u00e0 di bengalesi, la restante parte \u00e8 costituita da bianchi. \nDi seguito \u00e8 presentata una tabella relativamente all'andamento demografico dal 1901, si \u00e8 valutata una popolazione di 7.032 attorno al 1871"}
{"id": "757930", "revid": "1568601", "url": "https://it.wikipedia.org/wiki?curid=757930", "title": "Poia", "text": "Il Poia \u00e8 un fiume della provincia di Brescia.\nPercorso.\nLungo 22\u00a0km, nasce dalle \"Cime di Poia\", nel Gruppo dell'Adamello, percorre la Valle Adam\u00e9 e la Val Saviore e confluisce da sinistra nell'Oglio all'altezza di Cedegolo, in Val Camonica. \nI principali affluenti sono la Poia d'Arno, da sinistra, ed il Salarno da destra. Bagna Valle e Cedegolo.\nGli insediamenti attraversati sono Isola e Fresine. Prima di questi due abitati, ossia a monte della localit\u00e0 Valle, la Poia viene comunemente chiamata \"oi di Valle\" (\"oi\" \u00e8 il termine usato per definire fiume o torrente nel dialetto della zona) ed il sentiero che costeggia il fiume che collega Valle e Isola \u00e8 comunemente chiamato \"i Mul\u00ec\".\nNome.\nIl Poia, anticamente, era chiamato \"Sannazara\"."}
{"id": "757932", "revid": "110157", "url": "https://it.wikipedia.org/wiki?curid=757932", "title": "Chiesa di Santa Maria Donnaromita", "text": "La chiesa di Santa Maria Donnaromita (gi\u00e0 chiesa di Santa Maria de Perceo di Romania) \u00e8 un edificio di culto sconsacrato, situato in via Giovanni Paladino a Napoli.\nStoria.\nL'antico luogo di culto fu fondato da alcune monache provenienti da Costantinopoli ed \u00e8 ricordato con questo nome sin dal 1025; nel XIV secolo fu costruita una nuova chiesa di notevoli dimensioni e venne rifatta nel XVI secolo da Giovanni Francesco di Palma; alla fine del medesimo secolo, l'architetto Giovanni Vincenzo Della Monica progett\u00f2 il convento con i due chiostri.\nTra il Seicento ed il Settecento vennero apportate modifiche che resero l'edificio un esempio barocco. Dal 1762 Giuseppe Astarita lavor\u00f2 nel convento.\nNel XIX secolo il convento venne soppresso due volte: la prima volta nel 1808, durante il decennio francese, la seconda nel 1824 a causa dell'esiguit\u00e0 del numero delle monache. Fu cos\u00ec sede di istituzioni militari fino all'Unit\u00e0 d'Italia, quando nel 1863 fu destinato alla \"Scuola per ingegneri\". In seguito divenne, ed \u00e8 ancora oggi, sede del dipartimento di chimica e biologia dell'Universit\u00e0 Federico II.\nDopo i danni del terremoto del 1930 la chiesa fu liberata dalle aggiunte barocche e riportata all'originale stile rinascimentale.\nDurante la seconda guerra mondiale il tempio venne danneggiato e restaurato nel dopoguerra. Tuttavia sub\u00ec vari furti, primo su tutti quello dell'altare maggiore nel 1971.\nDescrizione.\nL'interno presenta tipiche le forme del rinascimento napoletano: il soffitto fu realizzato nel 1587-1590 su disegno di Giovanni Andrea Magliuolo e dipinto da Teodoro d'Errico; sulla controfacciata \u00e8 presente un\"'Adorazione dei Magi\" realizzata da Francesco De Mura nel 1728, mentre la cupola fu affrescata da Luca Giordano.\nNell'abside si trovano i resti dell'altare maggiore, realizzato dai fratelli scultori Bartolomeo Ghetti e Pietro Ghetti; la pavimentazione invece \u00e8 del riggiolaio Donato Massa.\nIn una cappella c'\u00e8 la tomba del duca Teodoro adattata in un sarcofago di et\u00e0 romana.\nIn vico Donnaromita \u00e8 presente un portale di accesso al convento, datato 1762 e progettato da Giuseppe Astarita in piperno e dalle linee classicheggianti. \u00c8 composto da due colonne di ordine tuscanico e al centro del timpano spezzato un grande medaglione recante un simbolo mariano, sovrastato da una croce. L'atrio successivo, sempre opera dell'Astarita, \u00e8 ottagonale e coperto da una scodella."}
{"id": "757936", "revid": "93556", "url": "https://it.wikipedia.org/wiki?curid=757936", "title": "High Definition Video", "text": "High Definition Video (HDV) \u00e8 uno standard di videoregistrazione di immagini ad alta definizione su videocassette DV.\nQuesto formato \u00e8 stato sviluppato in origine da JVC e supportato da Sony, Canon e Sharp, riunite nello HDV consortium nel settembre del 2003.\nConcepito inizialmente come formato affidabile ed economico per le riprese amatoriali in alta definizione, il formato HDV ha avuto una sorte simile ad altri popolari formati di videoregistrazione, tra cui lo stesso DV, venendo adottato rapidamente in campo professionale proprio per via della buona qualit\u00e0 d'immagine in rapporto al prezzo, nonch\u00e9 dei vantaggi dovuti alle ridotte dimensioni delle telecamere.\nHDV 720p.\nNella versione, HDV\u00a0720p, il formato \u00e8 molto vicino alle specifiche broadcast dell'alta definizione 720p, in termini di risoluzione, frequenze di scansione e flusso dati. Al momento, telecamere HDV in grado di registrare in 720p sono fabbricate solo da JVC, la cui produzione \u00e8 orientata verso camcorder spalleggiabili per l'uso professionale.\nEsiste una gamma di prodotti JVC nota come ProHD , dotata di scansione 24p (24 fraps) e audio LPCM, ma l'opinione secondo cui si tratta di un'estensione proprietaria del formato HDV non \u00e8 esatta. La stessa JVC dichiara che il ProHD non \u00e8 un formato di videoregistrazione, ma \"un approccio a prodotti HD dal costo vantaggioso\" e un modo per indicare \"prodotti HD con un utilizzo efficiente della banda\".\nHDV 1080i.\nIl progetto iniziale JVC di un formato a scansione progressiva fu poi rielaborato da Sony in una versione interlacciata, tecnica ancora molto diffusa per le riprese e la trasmissione, anche se in via di dismissione per i dispositivi di visualizzazione.\nI moderni televisori al plasma e LCD sono infatti intrinsecamente progressivi, cos\u00ec come tutte le risoluzioni dei computer. Per visualizzare video interlacciato su un dispositivo progressivo, \u00e8 necessario un processo di rimozione dall'interallacciamento.\nAlcuni camcorder HDV\u00a01080i sono in grado di registrare video progressivo come un flusso interlacciato, purch\u00e9 la cadenza di ripresa non superi la frequenza di semiquadro dello standard, specificata nel BT.709.\nCompressione HDV.\nLa compressione delle immagini avviene in MPEG-2, che permette di codificare video in alta definizione mantenendo il bit rate di 25 Mbit al secondo del nastro DV, inferiore a quelli dei formati HD pi\u00f9 costosi per uso professionale. Come contropartita, l'uso della codifica MPEG-2 introduce una relazione di interdipendenza tra i fotogrammi, quindi un eventuale difetto sul nastro influenzer\u00e0 una sezione pi\u00f9 ampia di materiale girato ma, d'altra parte, il costo molto vantaggioso di questo formato \u00e8 uno dei motivi della sua larga diffusione anche in campo professionale.\nLo standard HDV prevede due risoluzioni: 1440 x 1080 (1080i) e 1280 x 720 (720p). Il rapporto d'aspetto del formato \u00e8 sempre di , con spazio colore YCbCr 4:2:0. Nel caso di riprese in 1080i, in riproduzione le immagini vengono visualizzate a 1920 x 1080 pixel in fase di lettura del nastro, attraverso una deformazione anamorfica del tutto analoga a quella utilizzata per i DVD 16:9 in definizione standard. Attualmente la registrazione a 1440 x 1080 pixel \u00e8 la risoluzione di cattura massima; lo standard prevede anche la possibilit\u00e0 di riprendere in 1080p a 24 o 25 frame al secondo, memorizzando per\u00f2 sempre le immagini in un flusso rispettivamente a 60 Hz e 50 Hz interlacciato. La ricomposizione della corretta cadenza progressiva \u00e8 affidata in questo caso al software di cattura. \nPer il profilo HDV a 720p il bit rate \u00e8 di 19,7 Mbit/s, mentre quello 1080i il bit rate sale a 25 Mbit/s.\nPer l'audio \u00e8 prevista la registrazione di due canali indipendenti, campionati a 16 bit e a 48 kHz. La compressione avviene grazie all'algoritmo MPEG Layer 2, con bit rate di 384 kbit/s.\nSupporti di registrazione.\nVideocassette.\nLe videocassette HDV non sono altro che delle cassette MiniDV sviluppate per essere pi\u00f9 durature ed evitare perdite di informazioni su nastro. Perci\u00f2, le normali cassette MiniDV possono essere utilizzate quando si registra HDV, anche se ci\u00f2 non \u00e8 consigliato in applicazioni critiche se non si vuole rischiare dropout e perdite di informazioni parziali o totali.\nIl formato HDV \u00e8 di tipo retrocompatibile, dal momento che i camcorder sono in grado di registrare (e riprodurre) anche in formato DV.\nHard disk e memorie flash.\nIl flusso MPEG-2 HDV pu\u00f2 venire registrato anche su supporti come hard disk e schede di memoria. In questo caso, si ha il vantaggio di un pi\u00f9 rapido trasferimento ai sistemi di montaggio non lineare.\nUn formato equivalente e concorrente, ma specifico per la memorizzazione su disco o su supporti a stato solido \u00e8 l'AVCHD, basato sulla compressione MPEG-4."}
{"id": "757945", "revid": "541686", "url": "https://it.wikipedia.org/wiki?curid=757945", "title": "Suecia antiqua et hodierna", "text": "Suecia antiqua et hodierna, o \"Svezia antica e moderna\", \u00e8 il titolo di una grande raccolta di incisioni, raccolte da Erik Dahlberg a met\u00e0 del XVII secolo. Quest'opera pu\u00f2 essere descritta come una grande visione della Svezia di questo periodo storico, dipinta come una potenza mondiale; le principali fonti d'informazione di Dahlberg erano le pubblicazioni topografiche dell'autore tedesco Matth\u00e4us Merian. Nel 1661 a Dahlberg venne assicurato un privilegio reale, che gli diede la possibilit\u00e0 di realizzare questo progetto, che lo tenne occupato per una decina d'anni e non venne pubblicato se non dopo la sua morte.\nAl termine del lavoro, la \"Suecia antiqua et hodierna\" era composta di 353 incisioni, organizzate in tre volumi"}
{"id": "757985", "revid": "46931", "url": "https://it.wikipedia.org/wiki?curid=757985", "title": "Civilt\u00e0 Precolombiane", "text": ""}
{"id": "757986", "revid": "767487", "url": "https://it.wikipedia.org/wiki?curid=757986", "title": "El diablo (album Litfiba)", "text": "El diablo \u00e8 il quarto album in studio del gruppo musicale italiano Litfiba, pubblicato il 19 novembre 1990 dalla CGD.\n\u00c8 il disco che fa raggiungere ai Litfiba il grande pubblico, raggiungendo circa 400.000 copie vendute in circa un anno e mezzo.\nDescrizione.\n\u00c8 il primo album in studio dei Litfiba che non sia suonato dalla formazione originaria; la band rimane capitanata dal duo Piero Pel\u00f9/Ghigo Renzulli, che si avvale della collaborazione del tastierista Antonio Aiazzi. Il disco getta le basi per la costruzione della cosiddetta \"tetralogia degli elementi\" che prender\u00e0 corpo negli anni successivi, e che rappresenter\u00e0 i quattro elementi naturali; questo disco \u00e8 dedicato al fuoco.\nIl disco \u00e8 caratterizzato da pezzi di denuncia, come la title track, che ironizza sul presunto satanismo nel rock, \"Woda-Woda\", sulla penuria di acqua sul pianeta Terra e la celebre \"Proibito\", che descrive un mondo limitato in tutto, dove niente \u00e8 pi\u00f9 effettivamente libero. Ci sono pezzi molto pi\u00f9 intimi e introspettivi come \"Ragazzo\" e \"Il volo\", che ricorda la triste scomparsa del loro batterista Ringo De Palma, morto per un'overdose di eroina, e a cui \u00e8 dedicato il disco.\nCon questo album la band si sposta su un rock pi\u00f9 diretto e meno underground proseguendo sull'onda del cambiamento iniziato con \"Litfiba 3\" e \"Pirata\" e avendo ormai abbandonato la vecchia formazione in cui le sonorit\u00e0 erano decisamente pi\u00f9 vicine alla new wave/dark e pi\u00f9 genericamente al rock alternativo. Questo disco \u00e8 inoltre caratterizzato da un suono ricco di influenze latine."}
{"id": "757987", "revid": "367445", "url": "https://it.wikipedia.org/wiki?curid=757987", "title": "Coppo (tegola)", "text": "Il coppo, o tegola curva, localmente detta anche \"canale\", prodotto tradizionalmente per stampaggio ed industrialmente per estrusione, ha pressappoco la forma di un terzo di tronco di cono (a prima vista sembra una porzione di superficie cilindrica, perch\u00e9 la conicit\u00e0 \u00e8 appena percepibile). Le dimensioni tipiche, variabili nelle varie tradizioni regionali (coppo veneto, coppo piemontese, ecc.) sono di 45-50 cm di lunghezza per una larghezza di 13-20 cm. \nIl fabbisogno per metro quadrato di copertura \u00e8 piuttosto variabile a causa della misura di sovrapposizione molto flessibile. Tuttavia occorrono circa 28-30 coppi, da disporre inferiormente per file convesse (canali) e superiormente per file concave (coperte), con sormonti di 6 cm circa; ne deriva un peso a metro quadrato di circa 60-66 kg.\nLa pendenza della falda non \u00e8 in genere inferiore a 30%.\nEra largamente usato gi\u00e0 dagli antichi romani, ma conosciuto anche da greci ed etruschi. La sua diffusione in epoca storica comprendeva l'Europa meridionale e tutto il Mediterraneo, compreso il mondo arabo.\nRappresenta il tipo di copertura pi\u00f9 diffusa in Italia. Ha l'inconveniente di tendere nel tempo a scivolare verso il basso; per assicurare stabilit\u00e0 di posizione, sono in commercio versioni dotate di semplici sistemi che permettono di ancorare insieme un coppo con l'altro.\nDisposizioni del manto.\nIl coppo viene utilizzato tradizionalmente in due diverse disposizioni del manto di copertura:\nEntrambe le disposizioni, consentendo un'ampia tolleranza di sovrapposizione sia longitudinale che trasversale, si adattano anche a coperture di geometria complessa.\nProduzione moderna.\nLa produzione moderna presenta modelli innovativi di conformazione complessa, impiegati al posto del coppo tradizionale, finalizzati ad assicurare una maggiore velocit\u00e0 di posa, maggiore stabilit\u00e0 rispetto al vento e vibrazioni, e minore manutenzione. Tra questi, per esempio, la tegola ottenuta concettualmente dall'unione di un coppo di canale ed uno di copertura (in sezione, essendo il susseguirsi di due \"U\" una concava ed una convessa, \u00e8 assimilabile ad una \"S\"). Tali modelli, nelle ristrutturazioni, non consentono tuttavia di rispettare l'aspetto estetico e tipologico precedente e generalmente il loro uso non \u00e8 consentito nei centri storici.\nSono presenti sul mercato prodotti di varie colorazioni ottenute con diverse qualit\u00e0 di argilla o aggiungendo all'impasto ossidi naturali.\nVengono prodotti anche tegole e coppi smaltati o \"antichizzati\", che cercano di imitare l'aspetto delle coperture invecchiate per l'azione del tempo e degli agenti atmosferici. "}
{"id": "757988", "revid": "254059", "url": "https://it.wikipedia.org/wiki?curid=757988", "title": "Lamone (fiume)", "text": "Il Lamone \u00e8 un fiume che scorre in Toscana e in Romagna. Nasce dalla Colla di Casaglia (1.190\u00a0m) nel comune di Borgo San Lorenzo (in provincia di Firenze), attraversa Marradi, Brisighella e Faenza. Dopo la via Emilia comincia il suo percorso in pianura. Passa nelle campagne tra Russi e Bagnacavallo e sfocia nel Mare Adriatico presso Marina Romea (15\u00a0km a nord-est di Ravenna, nella Pineta di San Vitale); il suo percorso totale \u00e8 di circa 90\u00a0km.\nConfina a nord con il bacino idrografico del Reno e a sud con quello dei Fiumi Uniti.\nTorrenti affluenti del Lamone.\nFosso del Lago, fosso Bedetta, torrente Spedena, torrente Campigno, rio Salto, rio Bagno, torrente Visano, torrente Ebola, rio Chi\u00e8 e torrente Marzeno (il principale).\nStoria.\nPlinio il Vecchio lo cit\u00f2 come \"Anemo\", poi fu noto come \"Amone\" (dalla forma flessa \"Anemone\"). Dopo aver attraversato \"Faventia\" si spostava verso est e poi puntava verso nord (a lato del fiume fu costruita una strada che esiste ancora oggi: la \"via Faentina\"). Entrava nell'abitato di Ravenna, dove si congiungeva con il Padenna, l'altro fiume cittadino.\nAl tempo dei Goti (V-VI secolo), il tratto che attraversava Russi fu chiamato \"Rafanariae\" (dal nome del castello di Raffanara); poi, superata Godo, dove vi era la pieve di Santo Stefano \"in Tegurio\" prendeva il nome di \"Teguriense\". Giunto a Ravenna, costeggiava le mura nord della citt\u00e0 per poi confluire nel Padenna.\nAgli inizi del X secolo il letto del fiume nel suo tratto pianeggiante si spense, lasciando spazio ad un nuovo alveo che passava ad ovest di Russi, sempre in direzione di Ravenna (\"Lamone Teguriense\"). Dopo il Mille il Lamone fu distolto definitivamente da Ravenna. Prima che entrasse in citt\u00e0, fu fatto scorrere all'esterno della cinta muraria e poi condotto a nord fino a sfociare nel Po di Primaro.\nNel 1240 il tratto da Russi a Ravenna fu sbarrato da Federico II di Svevia. Il fiume scorreva a met\u00e0 strada tra Cotignola e Russi: fu deviato e immesso nell'antico letto del Santerno. Il Lamone non lamb\u00ec pi\u00f9 Ravenna, ma entr\u00f2 nella parte orientale del territorio di Bagnacavallo, costeggiando gli abitati di Boncellino, Traversara e Villanova; poi prosegu\u00ec verso nord in linea retta. Nel suo nuovo corso tocc\u00f2 Santa Maria \"in Furculis\" (Piangipane) e le valli circostanti, colmandole nel corso dei secoli con i suoi depositi alluvionali. L'area era rialzata rispetto alla zona a nord di Ravenna, dove a causa dell'avvallamento del suolo, vi era il pericolo costante della malaria. In ragione di questa bonifica si svilupp\u00f2 l'abitato di Piangipane.\nA partire dal XV secolo il Lamone \u00e8 stato interessato da diversi interventi dell'uomo che ne hanno modificato pi\u00f9 volte il corso:"}
{"id": "758002", "revid": "1305772", "url": "https://it.wikipedia.org/wiki?curid=758002", "title": "Joseph Tusiani", "text": "Pubblic\u00f2 numerosi volumi di liriche inglesi e latine, e in dialetto garganico. Fu anche apprezzato come traduttore in inglese di opere italiane (i versi di Michelangelo, la \"Gerusalemme liberata\" e \"Il mondo creato\" di Tasso, il \"Morgante\" del Pulci.\nBiografia.\nGiuseppe Tusiani, noto come Joseph Tusiani dopo il suo trasferimento in America, ebbe il soprannome di \"Poeta dei due mondi\" . Il padre, calzolaio, era emigrato negli Stati Uniti d'America pochi mesi prima che egli nascesse. Cos\u00ec dunque Giuseppe conobbe il padre solo tramite le sue lettere. Da giovanissimo entr\u00f2 in seminario, ma nell'anno del noviziato abbandon\u00f2 la strada della vocazione e torn\u00f2 a San Marco in Lamis per diplomarsi al liceo classico e frequentare poi l'universit\u00e0. Si laure\u00f2 in Lettere all'Universit\u00e0 di Napoli nel 1947, con una tesi sul poeta William Wordsworth.\nSubito dopo la laurea part\u00ec assieme alla madre per New York e si ricongiunse finalmente con il padre. Appena arrivato, cerc\u00f2 subito lavoro nelle universit\u00e0 newyorkesi e, dopo aver incassato alcuni rifiuti, nel 1948 firm\u00f2 un contratto con il College of Mount Saint Vincent (Bronx) dove insegn\u00f2 per oltre vent'anni. Nel 1972 pass\u00f2 al Lehman College della City University of New York dove insegn\u00f2 fino al 1983, anno in cui si ritir\u00f2 dall'insegnamento e si dedic\u00f2 solo all'attivit\u00e0 di scrittore.\nInizi\u00f2 a pubblicare poesie a diciotto anni e continu\u00f2 poi negli Stati Uniti. Consigliato e incoraggiato dalla scrittrice Frances Winwar, compose poesie in lingua inglese e vinse il Greenwood Price nel 1956 (unico americano a vincerlo). Scrisse anche in lingua latina, pubblicando nel 1955 una prima raccolta di liriche. Nel frattempo diede alle stampe due romanzi e inizi\u00f2 a scrivere anche nel dialetto garganico. Fu molto attivo negli ambienti culturali italoamericani, anche se ormai considerato come poeta statunitense. Partecip\u00f2, su invito, a un'iniziativa della ditta di cristalli Steuben: i migliori trentuno scultori d'America interpretarono una poesia dei trentuno migliori poeti statunitensi.\nNel 2015, in occasione dell'anniversario dantesco dei 750 anni dalla nascita del divino poeta fu ripubblicato dalla Levante il suo romanzo giovanile \"Dante in licenza\", a cura e con un saggio di Delio De Martino. Il libro venne presentato presso il Circolo Unione di Bari in occasione dell'inaugurazione del festival \"Dante, l'immaginario\", diretto dal professor Daniele Maria Pegorari.\nNel 1999 fu insignito dalla Regione Puglia del Premio Puglia. \nIl 9 gennaio 2016 fu nominato Poeta Laureato Emerito dello Stato di New York dal Governatore Andrew Cuomo.\nTusiani, che ogni anno ritornava nell'amata Puglia in tarda primavera, mor\u00ec l'11 aprile 2020 a 96 anni in Manhattan, dove viveva.\nOpere.\n\"(elenco parziale)\""}
{"id": "758005", "revid": "767487", "url": "https://it.wikipedia.org/wiki?curid=758005", "title": "Ketil Stokkan", "text": "Divenne famoso negli anni ottanta prima come cantante degli ZOO, e poi come interprete solista.\nHa vinto il Melodi Grand Prix due volte e di conseguenza ha partecipato all'Eurofestival nel 1986 con \"Romeo\" (che si classifica dodicesimo) e nel 1990 con \"Brandenburger Tor\", controversa canzone che parla del Muro di Berlino, che si classifica all'ultimo posto.\nKetil si \u00e8 ora ritirato dal mondo dello spettacolo ed insegna in una scuola secondaria nella sua citt\u00e0 natale."}
{"id": "758008", "revid": "767487", "url": "https://it.wikipedia.org/wiki?curid=758008", "title": "Le bande", "text": "Le bande \u00e8 un film del 2005 diretto da Lucio Giordano e incentrato sul problema del contrabbando in Puglia e la successiva risposta delle forze dell'ordine con l'Operazione primavera.\nL'opera ha avuto la collaborazione del Comando regionale della Guardia di Finanza di Bari ed \u00e8 stata presentata alla Mostra del Cinema di Venezia.\nTrama.\nIl film ha come protagonista Massimo, un ragazzo abbastanza ricco, figlio di una direttrice d'orchestra e vive ad Alberobello .\nAlcuni \"contrabbandieri\" di sigarette, durante un inseguimento da parte della Guardia di Finanza, finiscono per tamponare volutamente (credendo che si trattasse di finanzieri in borghese) la macchina di Massimo, che torna - con la sua famiglia - da un teatro dove si \u00e8 tenuta un'opera musicale.\nIl violento scontro uccide la madre di Massimo e costringe il padre sulla sedia a rotelle. Quel tragico incidente finisce per cambiare radicalmente la vita.\nIl padre non riuscir\u00e0 pi\u00f9 a lavorare e sar\u00e0 costretto a chiedere continui prestiti per mandare avanti la famiglia, senza far mancare niente ai propri figli. E i figli si vedranno costretti a perpetrare piccoli furti in gioiellerie per aiutare il padre.\nLocation.\nIl film \u00e8 tutto girato ed ambientato in Puglia, in particolare a Triggianello, (frazione del Comune di Conversano), Otranto, Polignano a mare, Alberobello e Locorotondo. Alcune scene sono state girate anche a Lanciano, in Abruzzo."}
{"id": "758016", "revid": "599013", "url": "https://it.wikipedia.org/wiki?curid=758016", "title": "Zheng Zhi", "text": "Carriera.\nClub.\nNel 2006 ha guidato lo Shandong Luneng alla conquista del titolo cinese e a dicembre \u00e8 stato ceduto in prestito con diritto di riscatto agli inglesi del Charlton, e poi a titolo definitivo.\nNella finestra di mercato del 2009 \u00e8 approdato agli scozzesi del .\nGioca in seguito nel Guangzhou Evergrande Football Club nel campionato cinese dove ha vinto 3 campionati cinesi, una supercoppa di Cina nel 2012 e nel 2013 la AFC Champions League.\nNazionale.\nCon la nazionale di calcio cinese ha esordito nel 2002, disputando successivamente varie Coppe d'Asia."}
{"id": "758024", "revid": "287204", "url": "https://it.wikipedia.org/wiki?curid=758024", "title": "Hans Tomamichel", "text": "Biografia.\nA quindici anni, lasci\u00f2 il paese natale in Cantone Ticino e inizi\u00f2 l'apprendistato di grafico a Zurigo sotto la guida di Melchior Annen. Successivamente frequent\u00f2 fino al 1922 alcuni corsi alla \"Scuola di Arti e Mestieri\", sempre a Zurigo. Nel 1923 si trasfer\u00ec a Parigi dove frequent\u00f2 lAccademia di Belle Arti\". Fu molto affascinato dalla vita parigina e ritorn\u00f2 a Zurigo solo nel 1927, dove incontr\u00f2 la futura moglie Anna Kaiser\"', che spos\u00f2 nel 1928 e da cui ebbe cinque figli.\nHans cre\u00f2 soggetti pubblicitari, film pubblicitari, campagne pubblicitarie per diversi enti e societ\u00e0, disegn\u00f2 annunci di nascita e di matrimonio, bolli, marchi, loghi e realizz\u00f2 schizzi per artigiani. Assieme ad altri colleghi fond\u00f2 l'Associazione Svizzera dei Grafici (ASG). Successivamente incominci\u00f2 a dipingere acquarelli e dipinti a olio traendo spunto dal suo paese natale di Bosco Gurin, dove passava le vacanze. Hans si impegn\u00f2 al mantenimento della cultura walser.\nNel suo paese natale ha dipinto graffiti sulle case, affreschi di cappelle, dell'ossario, nel cimitero e nella \"chiesa dei SS. Giacomo e Cristoforo\" oltre al fonte battesimale e al calice di cui realizz\u00f2 gli schizzi.\nTra i suoi lavori di rilievo sono la campagna pubblicitaria per il cioccolato Cailler e Kohler nel 1932, societ\u00e0 del gruppo Nestl\u00e9 e dal 1944 per Knorr.\nNel 1965 l'artista realizz\u00f2 lo sgraffito \"4 stagioni\", nella mensa dell'ex fabbrica RiRi a Mendrisio, salvato dalla distruzione nel mese di ottobre del 2016.\nMor\u00ec a Zurigo nel 1984 a 85 anni e venne sepolto nel cimitero di Bosco Gurin."}
{"id": "758029", "revid": "1711941", "url": "https://it.wikipedia.org/wiki?curid=758029", "title": "Agilcigno", "text": "L'Agilcigno (o N\u00een-in-Eilph in sindarin) \u00e8 un luogo di Arda, l'universo immaginario fantasy creato dallo scrittore inglese J.R.R. Tolkien. \u00c8 una zona paludosa nell'Eriador.\n\u00c8 un acquitrino formato dalla congiunzione del fiume Glanduin (a volte confuso con l\"'Agilcigno\" stesso) con il Mitheithel.\nRassomiglia molto, come conformazione, ai Campi Iridati, dall'altro lato delle Montagne Nebbiose, e qui molti Sturoi si sentirono a loro agio, dopo la migrazione nell'Eriador. Questi Sturoi rimasero qui fino alla Grande Epidemia che li decim\u00f2, s\u00ec che i rimanenti si spostarono a nord, trovando rifugio nel Decumano Sud della Contea.\nVicino all'Agilcigno c'\u00e8 un guado, da dove diparte una strada che porta alle rovine di Ost-in-Edhil, la citt\u00e0 caduta dell'Eregion."}
{"id": "758033", "revid": "228587", "url": "https://it.wikipedia.org/wiki?curid=758033", "title": "Earthshaker Fest", "text": "Earthshaker Fest (ESF) \u00e8 un festival di musica heavy metal che si \u00e8 svolto in Germania annualmente nel periodo dell'estate dal 2003 al 2007.\nSul palco dell'edizione 2007 del ESF, svoltasi dal 19 al 21 luglio a Kreuth, Baviera, gli \"headliner\" sono stati i Mot\u00f6rhead, mentre tra le altre band, da ricordare Cradle of Filth, Testament, Kreator, Sepultura, Gamma Ray e U.D.O..\nEdizioni.\n1\u00aa Edizione, 25-26 luglio 2003, Hirschaid.\nTestament, Doro, Pretty Maids, Annihilator, Justice, Powergod, Evidence One, Freedom Call, End Of Green, Stryker, Cronos Titan, Hatred, Born Wild, Desperate Cry, Detox, N.O.T, DJ Andre.\n2\u00aa Edizione, 23-24 luglio 2004, Geiselwind.\nFear Factory, In Flames, Sodom, Primal Fear, Destruction, Helloween, U.D.O., Leaves' Eyes, Mnemic, Disbelief, Rose Tattoo, Mantas, 16 Hell Ventiler, The Traceelords, Dew-Scented, Psychopunch, Justice, Dream Evil.\n3\u00aa Edizione, 21-23 luglio 2005, Geiselwind.\nManowar, Die Apokalyptischen Reiter, Children of Bodom, Nightwish, Dimmu Borgir, Rhapsody, J.B.O., Grave Digger, Overkill, Hypocrisy, Masterplan, Primal Fear, Loudness, Finntroll, Dragonlord, Stormwarrior, Evidence One, Destruction, Disbelief, Cage, Graveworm, Justice, After Forever, Exilia, Bludgeon, Machine Men, Turisas, HolyHell, Powergod, Abandoned, Force Of Evil.\n4\u00aa Edizione, 20-22 luglio 2006, Kreuth.\nHammerfall, Venom, Saxon, Edguy, Testament, Lordi, Opeth, Satyricon, Sodom, Jon Oliva's Pain, Nevermore, Soilwork, Arch Enemy, Rage, Deathstars, Kataklysm, Caliban, Ektomorf, Wintersun, Brainstorm, Knorkator, Communic, One Man Army and the Undead Quartet, Die Apokalyptischen Reiter, Ensiferum, Evergrey, Scar Symmetry, Threat Signal, Equilibrium, Justice.\n5\u00aa Edizione, 19-21 luglio 2007, Kreuth.\nMot\u00f6rhead, Within Temptation, Cradle of Filth, Testament, Kreator, Sepultura, J.B.O., Gamma Ray, U.D.O., Unleashed, Korpiklaani, Legion of the Damned, God Dethroned, Freedom Call, Norther, Dew-Scented, Keep of Kalessin, Hatesphere, Graveworm, Threshold, Mystic Prophecy, Eluveitie, Melechesh, Beatallica."}
{"id": "758034", "revid": "339392", "url": "https://it.wikipedia.org/wiki?curid=758034", "title": "Gilrain", "text": ""}
{"id": "758035", "revid": "2180194", "url": "https://it.wikipedia.org/wiki?curid=758035", "title": "Liberalismo conservatore", "text": "Il liberalismo conservatore \u00e8 una corrente culturale e politica derivante da un'evoluzione \nsu posizioni \"di destra\" del liberalismo classico, le cui radici risalgono alla fine dell'Ottocento.\nEsso ritiene imprescindibile che uno Stato garantisca costantemente i diritti del singolo e similmente al conservatorismo mantiene una posizione intransigente nei confronti dell\u2019immigrazione, del terrorismo e del crimine.\nAttualmente predilige anche un efficiente modello di libero mercato, propugna la necessit\u00e0 del taglio delle tasse, del taglio della spesa pubblica, del pareggio di bilancio, delle privatizzazioni mirate, dell'alleggerimento del welfare, dell'eliminazione di barriere protezioniste, delle scelte di deregolamentazione.\n\u00c8 coerentemente a favore di una visione non appiattita su un \"europeismo\" sterile, che si batta con decisione per gli Stati Uniti d\u2019Europa sul modello degli Stati Uniti d'America.\nPrima delle guerre mondiali, nella maggioranza dei Paesi europei, Italia inclusa, la classe politica dominante era formata da suoi esponenti.\nCitiamo a tal proposito il Partito Liberale Italiano, il Partito Popolare per la Libert\u00e0 e la Democrazia nei Paesi Bassi e il Partito Liberale Danese. In Italia, dopo lo scioglimento del PLI, numerosi suoi appartenenti hanno trovato spazio in Forza Italia prima, ne Il Popolo della Libert\u00e0 dopo e infine in Identit\u00e0 e Azione.\nA livello culturale contribuiscono la \"Fondazione Magna Carta\" e l'Occidentale."}
{"id": "758036", "revid": "287204", "url": "https://it.wikipedia.org/wiki?curid=758036", "title": "Gaggiolo", "text": ""}
{"id": "758037", "revid": "339392", "url": "https://it.wikipedia.org/wiki?curid=758037", "title": "S\u00eer Ninglor", "text": ""}
{"id": "758038", "revid": "15756", "url": "https://it.wikipedia.org/wiki?curid=758038", "title": "Stabilimento siderurgico di Engelsberg", "text": "Lo stabilimento siderurgico di Engelsberg \u00e8 uno stabilimento siderurgico che si trova ad \u00c4ngelsberg, un villaggio della municipalit\u00e0 di Fagersta, nel V\u00e4stmanland, in Svezia.\nVenne costruito nel 1681 e divenne uno dei pi\u00f9 avanzati del mondo nel XVII e XVIII secolo, quando l'acciaio svedese era di una qualit\u00e0 superiore a quasi tutti gli altri.\nQuesto sito \u00e8 ottimamente conservato e rappresenta uno dei migliori esempi per quanto riguarda la produzione svedese di acciaio in quell'epoca: per queste ragioni nel 1993 \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nLa storia della produzione di ferro nella regione risale almeno al XIII secolo. I contadini locali hanno estratto il minerale e prodotto il ferro utilizzando forni primitivi.\nAlla fine del XVI secolo sono stati introdotti metodi di produzione moderni in Engelsberg e i volumi di produzione sono aumentati notevolmente nei successivi decenni.\nDescrizione.\nGli edifici conservati includono una casa padronale, la casa dell'ispettore e la casa di fusione con un altoforno.\nPatrimonio mondiale dell'umanit\u00e0 dell'UNESCO.\nLo Stabilimento siderurgico di Engelsberg \u00e8 Patrimonio mondiale dell'umanit\u00e0\ndell'UNESCO. \u00c8 stato aggiunto all'elenco nel 1993. Le osservazioni dell'UNESCO sono state:"}
{"id": "758039", "revid": "339392", "url": "https://it.wikipedia.org/wiki?curid=758039", "title": "Glanduin", "text": ""}
{"id": "758044", "revid": "339392", "url": "https://it.wikipedia.org/wiki?curid=758044", "title": "Greylin", "text": ""}
{"id": "758046", "revid": "339392", "url": "https://it.wikipedia.org/wiki?curid=758046", "title": "Harnen", "text": ""}
{"id": "758047", "revid": "1788047", "url": "https://it.wikipedia.org/wiki?curid=758047", "title": "Maximilien Luce", "text": "Assieme a Georges Seurat, Paul Signac e altri ancora, contribu\u00ec all'affermazione della tecnica divisionista. I suoi primi quadri sono databili al 1876. In essi Luce impieg\u00f2 la tecnica del puntinismo elaborata da Seurat e basata sulla scomposizione della luce in colori primari: in questo modo l'occhio si sostituisce alla tavolozza ricostruendo le varie sfumature e le tinte composte. Fu anche un abile ritrattista.\nBiografia.\nLe prime esperienze artistiche di Luce coincisero con il suo apprendistato nel laboratorio d'incisione su legno di Henry Th\u00e9ophile Hildibrand, sebbene egli gi\u00e0 dipingesse autonomamente seguendo il puntinismo di Seurat. Nel 1876 pass\u00f2 nell'atelier di Eug\u00e8ne Froment, altro incisore su legno, che realizzava tavole per la rivista \"L'Illustration\". Al tempo stesso Luce segu\u00ec i corsi di disegno di Diog\u00e8ne Maillot.\nDopo una pausa, dal 1879 al 1881, dovuta al servizio di leva, Luce, tornato a Parigi, entr\u00f2 nello studio di Carolus-Duran per dedicarsi unicamente alla pittura. Del resto, l'invenzione della zincografia, avvenuta nel 1882, non lasciava pi\u00f9 molto futuro all'incisione su legno.\nFrequentando il Salon des Ind\u00e9pendants ebbe l'occasione di conoscere di persona Seurat, Pissarro e Signac. Quest'ultimo gli compr\u00f2 addirittura una tela: \"La toilette\". Inizi\u00f2 cos\u00ec un contatto diretto con i pittori che ammirava e di cui seguiva le orme. Ci\u00f2 stimol\u00f2 le sue capacit\u00e0 e la sua produzione, al punto che, nel 1889, fu invitato ad esporre a Bruxelles, dove torn\u00f2 anche nel 1892. In questo stesso anno fece un viaggio a Londra con Pissarro, per poi recarsi a Saint-Tropez presso l'abitazione di Paul Signac. Il suo inserimento nell'ambiente dei neo-impressionisti fu cos\u00ec completo.\nAppena un anno dopo, 1893, Luce, che aveva ormai 35 anni, spos\u00f2 Ambrosine Bouin. Fu un matrimonio felice che dur\u00f2 tutta la vita, anche se il suo inizio fu funestato dalla morte del primo figlio nel 1895. Ma gi\u00e0 nel 1896 nacque il secondo figlio, Federico.\nLuce era nato e cresciuto nel mondo operaio di Montparnasse ed aveva vissuto, seppur da ragazzo, il clima della dura repressione della Comune di Parigi. L'atmosfera di tensione e gli avvenimenti cruenti a cui aveva assistito avevano influenzato fortemente il suo orientamento ed il suo impegno politico.\nLa polizia, pertanto, lo aveva classificato come \"individuo pericoloso\", soprattutto da quando inizi\u00f2 una collaborazione con il giornale \"Le P\u00e8re Peinat\", in seguito all'assassinio del Presidente Sadi Carnot nel 1894. Fu arrestato e rinchiuso per un mese nella prigione di Mazas.\nLiberato, Luce profitt\u00f2 di questa esperienza per realizzare diverse illustrazioni della vita carceraria, che riun\u00ec in seguito in un album dal titolo \"Mazas\".\nLe acque si calmarono e Luce continu\u00f2 la sua vita di pittore, finch\u00e9, nel 1917, scopr\u00ec l'esistenza del villaggio di Rolleboise, nei pressi di Parigi e decise di stabilirvisi.\nNel 1934 fu chiamato alla presidenza della \"Societ\u00e0 degli artisti indipendenti\", coronando cos\u00ec una carriera lunga e movimentata, durante la quale egli aveva attraversato da comprimario uno dei pi\u00f9 fecondi periodi dell'arte figurativa, avendo esperito tutte le sue tecniche e realizzato le sue opere.\nFu membro del \"Gruppo di Lagny\", assieme a \u00c9mile-Gustave Cavallo-P\u00e9duzzi e Lucien Pissarro.\nSua moglie mor\u00ec nel 1940 ed egli la segu\u00ec un anno dopo. Ambedue sono sepolti nel piccolo cimitero di Rolleboise.\nL'opera.\nDiverse influenze hanno segnato l'opera di Maximilien Luce. Nato, come s'\u00e8 detto, nel mondo operaio, divenne un paesaggista ritraendo scene di citt\u00e0 industriali e di uomini al lavoro, dei quali esalt\u00f2 le fatiche.\nIl suo amico F\u00e9lix F\u00e9n\u00e9on lo present\u00f2 nel 1887 come \u00ab \" un uomo risoluto e onesto dal talento rozzo e muscoloso\" \u00bb.\nNel 1888 F\u00e9n\u00e9on descrisse il suo lavoro di pittore come quello di un neo-impressionista che \u00ab \"si rif\u00e0 al metodo di Seurat, impiegando colori schietti posti gli uni accanto agli altri, legittimati dai loro complementari e che producono vibrazioni luminose. (...) L'arte di Luce \u00e8 impegnata a rappresentare il proletariato nelle sue attivit\u00e0 lavorative con una grande serenit\u00e0 di esecuzione e con tratti assai semplici\" \u00bb\nL'anno seguente F\u00e9n\u00e9on rilev\u00f2 un cambiamento nella gamma cromatica usata da Luce: \u00ab \"Le terre, le vecchie terre, si ritrovano ora sulla tavolozza di Maximilien Luce, sicch\u00e9 gli si potr\u00e0 imputare l'aspetto rugginoso e pesante dei suoi quadri, nonostante la presenza di tinte violette\" \u00bb. E aggiungeva: \u00ab \"Luce \u00e8, come era anche Vall\u00e8s, un artista strettamente classico: tutto lo dimostra, tanto nei suoi paesaggi che nell'album di litografie che egli ha recentemente pubblicato\" \u00bb\nDal 1890 Luce collabor\u00f2 con disegni e illustrazioni a pubblicazioni di ispirazione anarchica, come \"Les Temps nouveaux\", \"Le p\u00e8re Peinard\" e \"La Sociale\".\nDisse, a proposito delle sue idee politiche:\nCome Pissarro, Luce fu un anarchico attivo e dipinse numerose scene di ambienti operai, fra cui \"\"La bataille syndicale\" del 1910. Durante la prima guerra mondiale, realizz\u00f2 delle scene di combattimenti, dimostrandosi un artista militante, ostile agli orrori della guerra, come si nota nell'opera \"La gare de l'Est\" dipinta nel 1917.\nNegli ultimi anni Luce ritrov\u00f2 una tecnica pi\u00f9 classica e un'ispirazione meno politicamente impegnata. Ne \u00e8 testimonianza, assieme ad altri, il quadro \"Rolleboise, la baignade dans le petit bras\"\" del 1920.\nOpere.\nDipinti a olio su tela.\nElenco parziale "}
{"id": "758066", "revid": "130823", "url": "https://it.wikipedia.org/wiki?curid=758066", "title": "Trasporto (musica)", "text": ""}
{"id": "758067", "revid": "79454", "url": "https://it.wikipedia.org/wiki?curid=758067", "title": "Shruikan", "text": ""}
{"id": "758076", "revid": "2178", "url": "https://it.wikipedia.org/wiki?curid=758076", "title": "Principio di correlazione fra accusa e sentenza", "text": ""}
{"id": "758077", "revid": "2178", "url": "https://it.wikipedia.org/wiki?curid=758077", "title": "Principio di correlazione tra accusa e sentenza", "text": ""}
{"id": "758080", "revid": "2178", "url": "https://it.wikipedia.org/wiki?curid=758080", "title": "Principio della correlazione fra accusa e sentenza", "text": ""}
{"id": "758081", "revid": "287204", "url": "https://it.wikipedia.org/wiki?curid=758081", "title": "Cratere MacMillan", "text": "MacMillan \u00e8 un cratere lunare intitolato all'astronomo e matematico statunitense William D. MacMillan. \u00c8 un cratere emisferico situato ai margini orientali del Mare Imbrium, poco a sudovest di un picco solitario, e nelle vicinanze del bordo meridionale dei Montes Archimedes. La sua albedo risalta rispetto a quella del mare circostante. I bordi dell'orlo hanno un'albedo leggermente pi\u00f9 alta.\nTale cratere era un tempo identificato come 'Archimede F', prima di ricevere un nome ufficiale dall'Unione Astronomica Internazionale."}
{"id": "758083", "revid": "1776051", "url": "https://it.wikipedia.org/wiki?curid=758083", "title": "I Am the Bloody Earth", "text": "I Am the Bloody Earth \u00e8 un EP della Doom metal band inglese My Dying Bride.\nIl disco.\nLa traccia d'apertura, \"I Am the Bloody Earth\", \u00e8 una canzone aggressiva che combina stilisticamente il primo album della band, \"As the Flower Withers\", con il loro ultimo rilascio \"Turn Loose the Swans\". La traccia utilizza sia lo stile del voce death caratteristico del debutto della band sia quello pi\u00f9 tranquillo e ricercato di \"Turn Loose the Swans\". \"I Am the Bloody Earth\" include anche parti vocali d'appoggio di Ghost dei GGFH. La seconda traccia \u00e8 una canzone mixata contenente molti elementi stilistici simili alle canzoni contenute in \"Turn Loose The Swans\" e specialmente sonoricamente comparabile a \"The Songless Bird\". L'ultima canzone \u00e8 un remix della traccia \"Turn Loose the Swans\". Essa differisce dall'originale specialmente nella parte outro pi\u00f9 corta."}
{"id": "758096", "revid": "1305772", "url": "https://it.wikipedia.org/wiki?curid=758096", "title": "Sali", "text": ""}
{"id": "758098", "revid": "124808", "url": "https://it.wikipedia.org/wiki?curid=758098", "title": "Superstar Tour", "text": ""}
{"id": "758132", "revid": "10431", "url": "https://it.wikipedia.org/wiki?curid=758132", "title": "Vica Pota", "text": "Vica Pota era una dea romana che simboleggia la vittoria e la conquista (dal latino Vincere - Potiri).\nDescrizione.\nLa sua festa veniva celebrata il 5 gennaio.\nIl tempio di questa divinit\u00e0 sorgeva alle pendicidella Velia, uno dei colli di Roma, sul luogo dove Publio Valerio Publicola fece ricostruire la propria casa dopo aver distrutto quella edificata sulla sua sommit\u00e0, quando tra il popolo si diffuse la voce che volesse farsi re.\nSecondo Cicerone l'etimologia deriverebbe dal latino \"vincendi atque potiundi\".\nOrigine.\nPer alcuni sarebbe da identificare con la dea sabina Vacuna.\nIl letterato romano Quinto Asconio Pediano la identificava con la dea Vittoria, ma probabilmente deriva da una dea italica, precedente alla greca Nike e alla romana Vittoria. Per\u00f2 diversamente dalla dea romana, la Vica Pota non era una personificazione della Vittoria.\nPer un'altra interpretazione, che per\u00f2 non trova generale accettazione, Vica Pota si identificherebbe con la divinit\u00e0 etrusca \"Lasa Vecu\"."}
{"id": "758133", "revid": "399", "url": "https://it.wikipedia.org/wiki?curid=758133", "title": "Santa Margherita Maria Alacoque", "text": ""}
{"id": "758139", "revid": "64860", "url": "https://it.wikipedia.org/wiki?curid=758139", "title": "Guns'n Roses", "text": ""}
{"id": "758143", "revid": "287204", "url": "https://it.wikipedia.org/wiki?curid=758143", "title": "Cratere Macrobio", "text": "Macrobio \u00e8 un crater lunare intitolato al filosofo latino Ambrogio Teodosio Macrobio. Si trova a nordovest del Mare Crisium, sul bordo sudest del Lacus Bonitatis, un piccolo mare lunare. Il pi\u00f9 piccolo cratere Tisserand si trova leggermente pi\u00f9 ad est, e i due oggetti formano un sistema ben visibile.\nLe pareti esterne di Macrobio presentano una superficie terrazzata, ed alcuni di essi arrivano fino alla cima del bordo. Il piccolo cratere satellite 'Macrobio C' si trova lungo l'orlo occidentale, ma la parete \u00e8 relativamente poco erosa. Nel centro del fondale si trova un complesso montuoso. C'\u00e8 un basso crinale sul fondo occidentale, tuttavia il resto della base \u00e8 abbastanza pianeggiante.\nCrateri correlati.\nAlcuni crateri minori situati in prossimit\u00e0 di Macrobio sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati ribattezzati dall'Unione Astronomica Internazionale. "}
{"id": "758144", "revid": "86599", "url": "https://it.wikipedia.org/wiki?curid=758144", "title": "Cratere Macrobius", "text": ""}
{"id": "758151", "revid": "108559", "url": "https://it.wikipedia.org/wiki?curid=758151", "title": "Gnome-Rhone", "text": ""}
{"id": "758153", "revid": "3115", "url": "https://it.wikipedia.org/wiki?curid=758153", "title": "Autonomic computing", "text": "L'Autonomic Computing \u00e8 un'iniziativa avente lo scopo di fornire ai computer gli strumenti necessari per auto-gestirsi senza l'intervento umano. \nAvviata dall'IBM nel 2001, \u00e8 stata ripresa da tante altre aziende, tra le quali HP e Microsoft. L'iniziativa ha coinvolto anche il mondo accademico, con l'istituzione della International Conference on Cloud and Autonomic Computing.\nIl progetto \u00e8 ispirato al sistema nervoso autonomo, ovvero quell'insieme di cellule e fibre che innervano gli organi interni e le ghiandole, controllando le funzioni che generalmente sono al di fuori del controllo volontario.\nSistemi autonomi.\nIn un sistema auto-amministrato, l'operatore umano ha una nuova regola: egli non deve controllare il sistema direttamente. Invece, egli definisce politiche generali a regole date in input al processo di auto-gestione. Per questo processo, IBM ha definito le seguenti quattro aree funzionali.\nL'IBM definisce 5 livelli di evoluzione, in modo da raggiungere il fine ultimo dell'autonomic computing progressivamente:\nLe funzionalit\u00e0 che devono essere presenti sono:"}
{"id": "758160", "revid": "648716", "url": "https://it.wikipedia.org/wiki?curid=758160", "title": "NEutrino Mediterranean Observatory", "text": "Il NEutrino Mediterranean Observatory (Osservatorio di neutrini nel Mar Mediterraneo) \u00e8 un progetto italiano volto alla realizzazione di un telescopio per neutrini astrofisici di alta energia (tra e ). Il progetto \u00e8 sviluppato dall'Istituto nazionale di fisica nucleare.\nTeoria.\nL'utilizzo dei neutrini di alta energia nello studio degli oggetti celesti permette di ampliare l'intervallo delle energie accessibili, e quindi studiare il cosmo in modo complementare all'astrofisica tradizionale, estendendone l'orizzonte di osservabilit\u00e0. Nel caso degli apparati sottomarini, la rivelazione avviene attraverso la raccolta della luce \u010cerenkov generata dalla propagazione in acqua delle particelle cariche prodotte dall'interazione dei neutrini astrofisici. La luce \u010cerenkov prodotta viene rivelata attraverso un opportuno reticolo di fotomoltiplicatori installato nelle profondit\u00e0 marine.\nIl progetto attuale della collaborazione NEMO prevede l'installazione di circa 6000 fotomoltiplicatori, disposti secondo un reticolo predefinito, in un sito abissale nel Mar Mediterraneo. Sar\u00e0 instrumentato un volume d'acqua dell'ordine del km3, rendendo possibile la rivelazione \u010cerenkov di neutrini astrofisici. L'utilizzo di una tale quantit\u00e0 d'acqua \u00e8 reso necessari dal fatto che i neutrini hanno una probabilit\u00e0 di interagire con la materia bassissima e quindi per poter rilevare delle collisioni si deve utilizzare una grandissima quantit\u00e0 di materiale bersaglio.\nFase 1.\nEssendo il progetto ambizioso e sotto molto punti di vista molto innovativo si \u00e8 deciso di realizzare un progetto di test per affinare le tecnologie e le metodologie di sviluppo. La Fase 1 ha permesso la realizzazione del progetto Onde (Ocean Noise Detection Experiment) per monitorare il rumore acustico sottomarino. I rilevatori Onde sono stati installati a 2 chilometri di profondit\u00e0 a circa 20 chilometri da Catania. I rivelatori Onde hanno permesso ai biologi marini di individuare la presenza dei capodogli nel mediterraneo. Il rilevatore ha individuato un numero molto elevato di capodogli ribaltando le attuali tesi sul numero di capodogli nel mediterraneo.\nNemo.\nQuando la Fase 1 verr\u00e0 terminata verr\u00e0 realizzato il rilevatore vero e proprio di neutrini. Il rilevatore sar\u00e0 installato a 3,5 chilometri di profondit\u00e0 a 100 chilometri da Portopalo di Capopassero. Il rivelatore utilizzer\u00e0 80 torri alte 750 metri e occuper\u00e0 un chilometro cubo di acqua marina.\nNel febbraio 2010 \u00e8 stata calata dalla nave Certamen una torre alta circa 600 metri al largo della Sicilia. La torre \u00e8 stata ancorata a circa 2000 metri di profondit\u00e0 nel corso di un'operazione durata 10 ore. Questa torre \u00e8 tenuta in posizione da una boa di superficie ed \u00e8 dotata di 80 sensori per rilevare i lampi prodotti dai neutrini per effetto \u010cerenkov. L'installazione costituisce una prova generale per collaudare procedure e materiali in previsione dell'installazione di altre torri simili che andranno a costituire il telescopio KM3."}
{"id": "758172", "revid": "48479", "url": "https://it.wikipedia.org/wiki?curid=758172", "title": "Chiesa di Romuva", "text": ""}
{"id": "758174", "revid": "43221", "url": "https://it.wikipedia.org/wiki?curid=758174", "title": "Mappa T-O", "text": ""}
{"id": "758176", "revid": "1086580", "url": "https://it.wikipedia.org/wiki?curid=758176", "title": "Jake Sisko", "text": "Jake Sisko \u00e8 un personaggio della serie televisiva di fantascienza \"Star Trek - Deep Space Nine\".\n\u00c8 nato nel 2355 da Jennifer e Benjamin Sisko.\nBiografia.\nDue anni dopo la battaglia di Wolf 359, in cui muore la madre, nel 2369 si trasferisce sulla stazione spaziale Deep Space Nine, dove il padre Benjamin assume il ruolo di comandante per conto della Federazione dei Pianeti Uniti.\nA bordo della stazione, Jake stringe una forte amicizia con il giovane ferengi Nog. All'inizio suo padre teme che la sua amicizia con un ferengi possa essere pericolosa, ma alla fine ha modo di vedere quanto essa sia sincera e costruttiva quando scopre che, di nascosto, Jake sta insegnando a Nog a leggere e capisce quindi che i suoi timori erano infondati, perci\u00f2 lascia che i due giovani continuino a frequentarsi.\nNel 2370 Jake fa sapere a suo padre che non seguir\u00e0 le sue orme arruolandosi nella Flotta Stellare, ma decide di assecondare la sua passione per la scrittura.\nNel 2371 viene accettato alla prestigiosa scuola Pennington, sulla Terra, dove ottiene una borsa di studio in narrativa; Jake rimanda l'ammissione per restare sulla stazione col padre.\nNel 2372 incontra Onaya, che lo ispira nello scrivere il suo primo racconto; Onaya si rivela essere una forma di vita incorporea che vive di energia creativa.\nJake sente molto la mancanza della madre Jennifer, ed \u00e8 felice quando incontra la Jennifer Sisko dell'universo dello specchio e non esita a seguirla nel suo universo, senza rendersi conto che si tratta di un piano per costringere il padre a collaborare con la Resistenza terrestre contro le forze dell'Alleanza.\nJake approva la nuova relazione del padre con Kasidy Yates, e d\u00e0 spesso al padre consigli riguardo al loro rapporto.\nJake si rende conto degli orrori della guerra e di quanto tenue sia la linea di demarcazione tra coraggio e codardia nel 2373, quando si trova con Julian Bashir in un ospedale di emergenza su Ajilon Prime sotto attacco delle forze klingon.\nPochi mesi dopo Jake lascia l'alloggio in cui viveva col padre e diventa compagno di camera di Nog, nel frattempo divenuto cadetto della Flotta Stellare e tornato su Deep Space Nine per il tirocinio.\nAlla fine dello stesso anno, durante la guerra con il Dominio, diventa corrispondente ufficiale per il servizio informazioni della Federazione. Per raccontare quanto accade su Deep Space Nine, rischia la vita rimanendo sulla stazione quando la Federazione si ritira."}
{"id": "758177", "revid": "2228759", "url": "https://it.wikipedia.org/wiki?curid=758177", "title": "Gabriele Frasca", "text": "Biografia.\nSi \u00e8 formato presso la Facolt\u00e0 di Lettere dell'Universit\u00e0 degli Studi di Napoli \"Federico II\", alla scuola di Vittorio Russo e Giancarlo Mazzacurati. Ha insegnato e svolto attivit\u00e0 di ricerca presso l'Universit\u00e0 di Napoli \"Federico II\", l'Universit\u00e0 per Stranieri di Siena, prima di trasferirsi presso l'Universit\u00e0 degli Studi di Salerno, dove insegna Letterature Comparate nel corso di laurea in Scienze della Comunicazione.\nHa collaborato con Radio RAI e tra il 1991 e il 1993 \u00e8 stato regista, autore e conduttore di Diretta Audiobox su RadioUno. Dal 2012 al 2016 gli \u00e8 stata affidata la presidenza del Premio Napoli.\nNel 1984 ha pubblicato \"Rame\", la sua prima silloge poetica, per la casa editrice Corpo 10 di Milano. Una nuova edizione di questo lavoro \u00e8 uscita nel 1999 per l'editore Zona di Genova, mentre altre tre raccolte di poesie \u2013 \"Lime\", \"Rive\", \"Rimi\", ricche di sezioni in ritmo di prosa, sono state pubblicate da Einaudi di Torino rispettivamente nel 1995, nel 2001, e nel 2013. Nel 2007 ha pubblicato \"Prime\" per Luca Sossella editore che ha vinto il Premio Napoli nel 2008.\nHa scritto le \"cinque tragedie seguite da due radiocomiche\u201d raccolte nel volume \"Tele\", edito nel 1998, e tre opere di narrativa: \"Il fermo volere. Una nuova avventura dell'ingegnoso Spirit.\", pubblicato negli anni ottanta da Corpo 10 e pi\u00f9 recentemente dalle Edizioni d'if di Napoli, col CD audio \"Merrie Melodies\" di Steven Brown e dello stesso Frasca, \"Santa Mira\", uscito per Cronopio nel 2001, poi ripubblicato presso \"Le Lettere\" nella collana \"Fuori formato\" diretta da Andrea Cortellessa, e infine \"Dai cancelli d'acciaio\" (Sossella 2011).\nHa fondato i gruppi poetico-musicali Asilo Poetico e i ResiDante e ha collaborato a pi\u00f9 riprese con musicisti come Steven Brown e Roberto Paci Dal\u00f2 (che, come regista, ha firmato diversi spettacoli teatrali su testi di Frasca).\nPer la casa editrice Fanucci di Roma ha tradotto nel 1993 il romanzo di Philip K. Dick \"Un oscuro scrutare (A Scanner Darkly)\" e ancora per Einaudi \"Watt\" (1998), \"Le poesie\" (1999) e \"Murphy\" (2003), tre opere di Samuel Beckett.\nNel 2005 ha tenuto presso l'Universit\u00e0 di Lecce il seminario \"Il suono e la voce\u201d, con Giovanni Lindo Ferretti, Andrea Rossetti e Roberto Paci Dal\u00f2, presentando insieme a quest'ultimo il progetto \"Rimi\", finalizzato alla realizzazione e all'esecuzione di una \u201cletteratura da ascolto\u201d; progetto poi convertitosi nell'omonimo volume (Einaudi 2013).\nNel 2008 ha curato per il Napoli Teatro Festival il ciclo di spettacoli L'Assedio delle Ceneri a partire da prediche di Giacomo Lubrano scritte da autori di varia estrazione (quali Barca, Boeri, Dal Lago, Doninelli, Odifreddi), da poeti (come Insana, Ottonieri, Valduga, Voce), e interpretate da attori come Enzo Moscato, Silvio Orlando, oltre che dai poeti stessi, per la regia di Roberto Paci Dal\u00f2.\nDal febbraio del 2008 al marzo del 2010 ha pubblicato a fascicoli, solo per i sottoscrittori, il romanzo \"Dai cancelli d'acciaio\" (poi pubblicato in volume da Luca Sossella Editore). Il romanzo \u00e8 stato recensito, fra gli altri, da Daniele Giglioli su \"Alias\", Cecilia Bello su \"Alfabeta2\", Andrea Cortellessa su \"La Stampa\" e \"Il Corriere della Sera\"; con quest'opera, Frasca ha ottenuto il primo posto nella Classifica di qualit\u00e0 del Premio Pordenonelegge-Dedalus\nL'opera saggistica riguarda autori e tematiche del canone non solo novecentesco (Beckett, Dick, Gadda, Joyce; il \"reticolo mediale\"; la forma sestina...)\nOpere principali.\nSaggi.\nHa curato l'edizione italiana (tradotta da Giancarlo Alfano) della biografia di Samuel Beckett scritta da James Knowlson: \"Damned to Fame. The Life of Samuel Beckett\" (Torino, Einaudi, 2001) e suoi saggi su Beckett appaiono in diverse opere collettive dedicate all'autore irlandese negli ultimi anni in Italia, cfr. per esempio: \nHa curato il volume Theodor W. Adorno, Walter Boehlich, Martin Esslin, Hans-Geert Falkenberg, Ernst Fischer, \"Essere ottimisti \u00e8 da criminali. Una conversazione televisiva su Beckett\", Napoli, L'ancora del mediterraneo, 2012. Il libro comprende il saggio di Frasca \"La ricerca del nulla positivo\" e una antologia di brani dalla \"Teoria estetica\" di Adorno.\nHa curato anche Theodor W. Adorno, \"Il nulla positivo\", L'orma editore, 2019. Il volume contiene anche un'introduzione di Frasca.\nHa scritto inoltre: "}
{"id": "758178", "revid": "1718925", "url": "https://it.wikipedia.org/wiki?curid=758178", "title": "Rosario Lo Bello", "text": "Biografia.\nFiglio d'arte di Concetto Lo Bello, riusc\u00ec comunque a svincolarsi dal peso dell'illustre figura paterna, e divenne uno dei pi\u00f9 famosi direttori di gara italiani degli anni 1980.\nCarriera.\nArbitro.\nEsord\u00ec in Serie A il 18 maggio 1975 arbitrando -, terminata poi 4-3 per i toscani, venendo nel 1983 nominato arbitro internazionale. In tale veste accompagn\u00f2 come guardalinee il connazionale Paolo Bergamo in occasione della semifinale del tra e .\nArbitr\u00f2 numerose \"classiche\" del campionato, tra cui un derby di Roma, due Juventus-Milan, uno Juventus- e un derby di Torino, oltre alle sfide-scudetto - della stagione 1986-1987, e Napoli- della stagione 1987-1988. Vanta anche tre finali di Coppa Italia: -Juventus nel 1982-1983, Sampdoria-Napoli nel 1988-1989 e Juventus- nel 1991-1992. Proprio nel 1992 termin\u00f2 l'attivit\u00e0 da arbitro effettivo, per raggiunti limiti d'et\u00e0, con un consuntivo finale di 195 presenze in Serie A. Prima di smettere di arbitrare, era comunque riuscito ad aggiudicarsi nel 1986 il Premio Giovanni Mauro, una sorta di oscar alla carriera arbitrale.\nIl principale aneddoto per cui si ricorda Rosario Lo Bello fu la partita Verona-Milan del campionato 1989-1990, quando il suo discusso arbitraggio (con le espulsioni dei giocatori Frank Rijkaard, Marco van Basten, Alessandro Costacurta nonch\u00e9 dell'allenatore Arrigo Sacchi) scaten\u00f2 la rabbia dei rossoneri, che persero lo scudetto a vantaggio del Napoli.\nNel 1984 venne sospeso per 6 mesi dall'Associazione Italiana Arbitri per motivi disciplinari (rese un'intervista non autorizzata lesiva della reputazione di altri tesserati) e perse momentaneamente la qualifica di internazionale.\nDirigente.\nCome dirigente dell'Associazione Italiana Arbitri, oltre ad aver collaborato con la Scuola Arbitrale adibita allo studio del regolamento, \u00e8 stato fino al 2006 osservatore per conto dell'UEFA. Nel 2007 rassegna le dimissioni dall'AIA, sentendosi un po' messo in disparte dai vertici dell'associazione."}
{"id": "758181", "revid": "1684799", "url": "https://it.wikipedia.org/wiki?curid=758181", "title": "Xingu", "text": "Il fiume Xingu (\"Rio Xingu\") \u00e8 un fiume brasiliano che nasce nello Stato del Mato Grosso e attraversa lo Stato del Par\u00e1, sboccando vicino alla foce del fiume Rio delle Amazzoni, del quale \u00e8 un affluente di destra.\nNella regione della sua sorgente attraversa il Parco Indigeno dello Xingu, il primo parco indigeno del Brasile. Il fiume \u00e8 la principale fonte di acqua e alimentazione per una popolazione di circa 4\u00a0500 indigeni che vivono nel parco. Costantemente minacciato dall'espansione della frontiera agricola, con il conseguente utilizzo dei suoi principali affluenti della regione, che si incontrano tutti fuori dell'area del parco.\nSul fiume Xingu \u00e8 in costruzione la diga di Belo Monte (conosciuta prima come Karara\u00f4) che, una volta terminata, costituir\u00e0 il secondo complesso idroelettrico pi\u00f9 grande del Brasile."}
{"id": "758194", "revid": "1226", "url": "https://it.wikipedia.org/wiki?curid=758194", "title": "Armi biologiche", "text": ""}
{"id": "758197", "revid": "125414715", "url": "https://it.wikipedia.org/wiki?curid=758197", "title": "Michail Jaroslavi\u010d", "text": "Biografia.\nFu il secondogenito del Principe Jaroslav III, fratello di Aleksandr Nevskij, e successe al padre nel 1285, quando questi spir\u00f2 dopo essersi fatto ordinare monaco in punto di morte. La madre Ksenija, che vista la giovane et\u00e0 del figlio aveva un ruolo importante nella reggenza del principato e nell'educazione di quest'ultimo, crebbe Michele in una rigida formazione religiosa. Alla morte del Principe Andrej Aleksandrovi\u010d, Michele fu convocato dal Khan dell'Orda d'Oro che lo nomin\u00f2 Gran Principe di Vladimir e, primo tra i sovrani russi, si autoproclam\u00f2 Gran Principe di tutta la Rus'.\nNel 1317 Jurij Danilovi\u010d, Principe di Mosca, volendo spodestare Michele insinu\u00f2 alla presenza del Khan dell'Orda d'Oro, Uzbeg, che il Principe di Vladimir si volesse emancipare dal suo potere e si propose al Khan come nuovo sovrano di Russia. Uzbeg, diventato da poco Khan dell'Orda, assegn\u00f2 il titolo di Gran Principe di Vladimir a Jurij Danilovi\u010d, gli concesse la mano della sorella Kon\u010daka e invi\u00f2 alcune unit\u00e0 tatare dell'esercito mongolo in suo aiuto contro Michail Jaroslavi\u010d.\nIl 22 dicembre 1317 Michele sconfisse il nemico presso un villaggio chiamato Bortenevo, a 40\u00a0km da Tver', catturando un gran numero di prigionieri, tra cui Kon\u010daka, che mor\u00ec in prigionia poco prima di essere liberata. Accusato da Juri dell'avvelenamento della moglie, Michele fu costretto dal Khan a presentarsi presso di lui per discolparsi. Ritenuto colpevole fu condannato alla prigionia e, dopo pochi giorni, fu assassinato da emissari di Jurij infiltratisi nell'Orda.\nLe reliquie del santo furono consegnate un anno pi\u00f9 tardi alla moglie Anna di Ka\u0161in e furono seppellite il 6 settembre 1320 nella Chiesa della Trasfigurazione di Tver'."}
{"id": "758199", "revid": "124796504", "url": "https://it.wikipedia.org/wiki?curid=758199", "title": "Samantha de Grenet", "text": "Biografia.\nNata a Roma da famiglia aristocratica franconapoletana (discendente del Senatore del Regno Francesco Grenet), \u00e8 figlia secondogenita di Mario de Grenet (figlio di Ugo de Grenet e di Amalia de Sangro, principessa di Fondi) e di Gabriella Marina. Ha un fratello, Fabio ed una sorella, Ilaria. Il nonno paterno, Ugo de Grenet, di antica famiglia nobile francese, tenente di vascello, era figlio di Mario de Grenet e di donna Laura Gaetani dell'Aquila d'Aragona dei principi di Piedimonte. La nonna paterna, donna Amalia de Sangro, principessa di Fondi, era figlia del principe don Oderisio de Sangro e di Giuseppina dei Conti Viti. Lo zio, Oderisio de Grenet, ha il titolo di barone. Artisticamente \u00e8 scoperta a soli 14 anni (\u00e8 il settembre 1985) da Riccardo Gay, proprietario della famosa agenzia di modelle. Vince il concorso \"Fotomodella dell'Anno\", ma non pu\u00f2 esserle riconosciuto alcun titolo a causa del mancato compimento del quindicesimo anno d'et\u00e0. Le viene cos\u00ec assegnato un premio speciale dalla giuria e da l\u00ec iniziano i suoi primi passi nel mondo della moda.\nA partire dal 1987 comincia a partecipare come modella a tutte le edizioni di \"Donna sotto le stelle\".\nCarriera.\nNel 1992 appare nella sigla di testa di \"Svalutation\", programma di Adriano Celentano andato in onda in due puntate su Rai 3 e condotto assieme a Bruno Gambarotta. Nel 1993 ha il suo primo ruolo rilevante in un programma televisivo partecipando in qualit\u00e0 di inviata alla trasmissione di Italia 1 \"Modapolis\". Nello stesso anno \u00e8 nella giuria del concorso di bellezza \"Bellissima\"\", la risposta di Mediaset al Miss Italia trasmesso dalla Rai. Nella stagione 1994-1995 \u00e8 tra le presentatrici di due edizioni del programma tv musicale \"Jammin\" su Italia 1. Nella successiva stagione 1995-1996 \u00e8 ancora su Italia 1, al fianco di Paolo Calissano, con il programma di video amatoriali \"8 mm\".\nTra le due esperienze, ottiene una parte nel film cinematografico \"Ragazzi della notte\", diretto da Jerry Cal\u00e0. Nel 1996 cura una rubrica di bellezza per \"Chi c'\u00e8... c'\u00e8\", trasmissione di gossip con Silvana Giacobini in onda su Rete 4. Nel maggio del 1997 gira il film per la tv \"I misteri di cascina Vianello\", con Sandra Mondaini e Raimondo Vianello, mentre a ottobre passa a Raiuno conducendo \"Kermesse\", programma di moda sulle sfilate milanesi. Nel 1998 \u00e8 la co-conduttrice per TMC di \"Tappeto Volante\", al fianco di Luciano Rispoli. Nel 1999 \u00e8 in prima serata su Raiuno, assieme a Gigi Sabani e Rosita Celentano, con il variet\u00e0 \"Sette per uno\". Dal settembre 1999 al gennaio 2000 \u00e8 nuovamente su Italia 1, con la striscia quotidiana \"Candid Camera Show\", condotta insieme a Fabio Volo. Dal gennaio 2000, in compagnia di Marco Balestri, forma con Alessia Merz e Filippa Lagerb\u00e4ck, il trio di conduttrici delle \"Candid Angels\", nome anche del titolo del programma serale settimanale sempre basato sulle candid camera.\nA partire dal settembre dello stesso anno, arriva la nuova striscia quotidiana \"Candid &amp; Video Show\", condotta stavolta assieme al campione di basket Gianmarco Pozzecco; inoltre conduce nuovamente in prima serata la seconda edizione di \"Candid Angels\". \u00c8 del 2000 la conduzione estiva del programma musicale \"Express on the Beach\" su Italia 1. Nello stesso periodo, sempre su Italia 1, conduce \"Beach party\". Nel settembre 2001 accetta di posare per il calendario sexy 2002 di \"Maxim\", le cui foto sono girate in un setting tropicale. Nello stesso anno gira lo spot pubblicitario del \"Consorzio Gorgonzola\". Nel 2002 conduce la trasmissione di viaggi \"In Tour\", su Italia 1 all'ora di pranzo. Nel luglio 2003 presenta in prima serata, su Raiuno, la quarantaquattresima edizione del \"Festival di Castrocaro Terme \u2013 Voci &amp; Volti nuovi\", assieme ad Amadeus e Tosca D'Aquino.\nNel 2004 \u00e8 su Rai 2, tra i concorrenti della prima edizione del reality-show \"La Talpa\". Nello stesso anno posa senza veli per il calendario di \"For Men Magazine\", in una scenografia western. Il 1\u00ba maggio del 2005 presenta per Rai 2 la seconda edizione del \"Concerto per l'Europa Unita\", registrato in Piazza dell'Universit\u00e0 a Catania. Nel dicembre 2006 partecipa al musical \"Canto di Dickens\" con Barbara Chiappini, Lory Del Santo, Manila Nazzaro, con la regia di Francesco Martinelli, nella Basilica di Andria. Dal 2005, parallelamente alla nascita del primo figlio, prende parte a numerose trasmissioni televisive per le reti Rai e Mediaset solamente nelle vesti di ospite e opinionista, fra cui \"Verissimo\", \"Satyricon\", \"Festa italiana\", \"L'Italia sul 2\", \"Le amiche del sabato\", \"Domenica Cinque\", \"Unomattina\", \"Porta a porta\", \"L'Arena\". In particolar modo, \u00e8 per diverse stagioni nel gruppo di opinionisti fissi di \"Mattino cinque\" e nella stagione televisiva 2013-2014 in quello de \"La vita in diretta\".\nNel novembre del 2012 pubblica il suo primo libro intitolato \"Adesso parlo io! La parola ai bambini\", con una prefazione scritta da Enrico Brignano. Nel 2013 torna alla conduzione presentando assieme al professore Roly Kornblit il programma \"Come mi voglio\", in onda su Canale Italia 83. L'8 marzo 2014 inaugura il suo blog interamente dedicato al mondo dei bambini www.ilovebimbo.com. Nello stesso anno \u00e8 protagonista del videoclip del brano di Luca Seta \"Siediti qui\". Prende parte anche al videoclip del brano del cantautore Marco Santilli intitolato \"Solo con te\", pubblicato il 5 marzo 2016. Dal 30 gennaio al 28 marzo 2017 prende parte come concorrente alla dodicesima edizione del reality show \"L'isola dei famosi\", condotto da Alessia Marcuzzi su Canale 5, venendo eliminata nel corso della nona puntata con il 72% dei voti.\nIl 5 luglio dello stesso anno conduce dall'Arena del Mare di Salerno la settima edizione del \"Premio Sinfonie d'autore\", trasmesso in diretta dal canale Sky 940. Dall\u201911 al 22 dicembre 2017 presenta su Canale 5 il programma pomeridiano \"Le ricette di Natale - A prova di chef\", con la partecipazione dello chef Roberto Valbuzzi. A novembre 2020 diventa concorrente ufficiale del Grande Fratello VIP 5, entrando a gioco iniziato, venendo eliminata durante la semifinale al televoto contro Stefania Orlando con il 21% delle preferenze.\nVita privata.\nA vent'anni spos\u00f2 Pierfrancesco Micara ma divorzi\u00f2 dopo poco. Nel 1998 inizi\u00f2 una relazione sentimentale con l'attore Leonardo Pieraccioni, conclusasi dopo due anni e mezzo. \nNel 2000 si leg\u00f2 sentimentalmente al calciatore Filippo Inzaghi, ma la relazione dur\u00f2 pochi mesi. Intorno al 2003 ebbe una storia di un anno e mezzo con l'imprenditore Alessandro Benetton. Nel 2002 il direttore di \"Tiv\u00f9 Tab\u00f9\" ha perso la causa intentata dalla show-girl alla rivista, rea di aver pubblicato alcune sue foto di nudo inserite in un contesto di fotografie e servizi volgari, senza l'autorizzazione dell'interessata.\nSi \u00e8 sposata a Terni il 1\u00ba luglio 2005 con l'ingegnere Luca Barbato, dal quale si \u00e8 separata un anno pi\u00f9 tardi, dopo aver avuto da lui un figlio, Brando. Nel 2014 dichiara di essere ritornata insieme a suo marito, padre di suo figlio. Nel 2015 lo ha risposato."}
{"id": "758204", "revid": "1132780", "url": "https://it.wikipedia.org/wiki?curid=758204", "title": "Invasione", "text": "Per invasione si intende l'occupazione, generalmente violenta, di un certo territorio gi\u00e0 sottoposto alla sovranit\u00e0 di un gruppo umano ivi stanziato da parte di un nuovo gruppo di individui (che pu\u00f2 essere un gruppo militare o anche un gruppo di civili).\nTale invasione avviene di solito in armi, tanto da essere ricordata, dalle discendenze, sempre con aspetti negativi di morte e distruzione, anche se spesso nell'uso comune con tale termine si identificano anche invasioni \"pacifiche\", cio\u00e8 laddove ingenti masse umane (o non umane) si stanzino anche temporaneamente su un determinato territorio.\nAltro significato della parola invasione \u00e8 di stampo pi\u00f9 militare. Storicamente l'invasione quindi pu\u00f2, spesso, assumere i connotati di una pura operazione militare, pianificata e condotta, normalmente per ragioni economico-politiche, se non geostrategiche, sostenute da questioni ideologiche.\nVoci correlate.\nInvasioni di stampo militare\nCultura popolare"}
{"id": "758208", "revid": "181699", "url": "https://it.wikipedia.org/wiki?curid=758208", "title": "Principio di non regressione", "text": "Il principio di non regressione \u00e8 uno dei principi cardine del giudizio ordinario penale ed impedisce il ritorno a fasi antecedenti a quella dibattimentale.\nLa natura e l'esigenza di questo principio sono evidenti: il legislatore si \u00e8 preoccupato di evitare la possibilit\u00e0 che una situazione processuale possa tornare a fasi pre-dibattimentali in senso ampio gi\u00e0 conclusesi con validit\u00e0 (per le fasi concluse invaldiamente vige la nullit\u00e0 dell'atto, che \u00e8 invece non permessa, ma obbligatoria)."}
{"id": "758209", "revid": "71433", "url": "https://it.wikipedia.org/wiki?curid=758209", "title": "I Heart Huckabees", "text": ""}
{"id": "758214", "revid": "1982", "url": "https://it.wikipedia.org/wiki?curid=758214", "title": "Rugby Seven", "text": ""}
{"id": "758216", "revid": "1356188", "url": "https://it.wikipedia.org/wiki?curid=758216", "title": "Janusz Korczak", "text": "Biografia.\nJanusz Korczak nacque a Varsavia nel 1878 in una famiglia ebrea ben integrata; ribelle fin dall'infanzia, non sopporta la suddivisione in classi e il fatto di essere nato ricco. L'agiatezza economica svan\u00ec quando il padre mor\u00ec a causa di una grave malattia mentale quando Janusz aveva solo diciotto anni.\nStudente liceale, per mantenere la famiglia impartiva lezioni private. Nel 1899 scrisse il suo primo testo teatrale e divenne componente della Societ\u00e0 delle biblioteche gratuite, destinate ai bambini e agli operai pi\u00f9 giovani. L'anno seguente inizi\u00f2 a pubblicare sul periodico \"W\u0119drowiec\" (\u201cViaggiatore\u201d) degli articoli sui bambini e sulla loro educazione.\nFu ammiratore e seguace dell'opera del pedagogista svizzero Johann Heinrich Pestalozzi.\nNel corso della guerra russo-giapponese nel 1904\u2013905 egli fu impiegato come medico militare. Appena rientrato pubblic\u00f2 dei libri tra i quali \"Mo\u015bki, Joski i Srule\" e subito dopo \"J\u00f3zki, Ja\u015bki i Franki\". Fu anche arrestato per la sua visione della societ\u00e0 polacca, che giudicava ingiusta.\nNel 1911 venne approvato il suo progetto per la \"Casa degli Orfani\", di cui poi divenne il direttore. L'orfanotrofio era gestito dagli stessi bambini, che lo sostenevano grazie al loro lavoro manuale e artigianale, pianificavano il lavoro, mantenevano un governo attraverso un tribunale e un giornale e organizzavano attivit\u00e0 culturali e attivit\u00e0 di gioco.\nIn questo spazio Korczak fece allestire, per la messa in scena del 18 luglio 1942, l'\"Ufficio postale\" di Rabindranath Tagore, nonostante l'opera fosse censurata dai tedeschi. In questo dramma un bambino muore senza poter uscire dalla sua casa a causa di una terapia sbagliata del medico. Alla domanda: \"Perch\u00e9 hai fatto recitare ai bambini un testo cos\u00ec triste?\" Korczak rispose: \"Perch\u00e9 i bambini imparino a morire serenamente\".\nDurante la prima guerra mondiale, Korczak fu arruolato come ufficiale medico. La gestione dell'orfanotrofio fu affidata a Stefania Wilczy\u0144ska, che rimase nell'istituto fino alla chiusura. Nel 1914 pubblic\u00f2 \"Come amare il bambino\", testo fondamentale della moderna pedagogia. L'invasione tedesca comport\u00f2 grandi difficolt\u00e0 anche all'interno dell'orfanotrofio, testimoniate nel testo di Korczak \"Diario del ghetto\".\nNel 1925 \u00e8 iniziato in Massoneria nella Loggia \"Gwiazda Morza\", appartenente all'Ordine massonico misto internazionale Le Droit Humain.\nNel 1929 pubblic\u00f2 \"Il diritto del bambino al rispetto\". Egli lavor\u00f2 inoltre alla radio conducendo la trasmissione \"Le piccole conversazioni del vecchio dottore\", durante le quali rispondeva alle domande di genitori e educatori.\nLa mattina del 5 agosto 1942 fu deportato nel campo di sterminio di Treblinka insieme a tutti i bambini ospiti dell'orfanotrofio ebraico del ghetto di Varsavia. I bambini uscirono dalla loro Casa vestiti con gli abiti migliori, ordinati, mano nella mano. Il corteo era chiuso dallo stesso Korczak che badava a mantenere i bambini sulla carreggiata. Riconosciuto dagli ufficiali nemici venne trattenuto perch\u00e9 una tale personalit\u00e0 non avrebbe dovuto seguire il destino degli altri, ma egli si rifiut\u00f2 di abbandonare i suoi bambini. Sembra sia morto di dolore durante il trasporto.\n\"Il diritto del bambino al rispetto\".\nDato alle stampe nel 1929, \"Il diritto del bambino al rispetto\" \u00e8 un libretto snello e conciso ma dai contenuti prorompenti. Il primo capitolo invita al rispetto e alla complicit\u00e0: il dottore invita gli adulti a piegarsi, abbassarsi fino al bambino. Korczak mostra le difficolt\u00e0 e impossibilit\u00e0 del bambino e di come egli sia sottomesso all'adulto, in quanto solo grazie all'adulto pu\u00f2 venire a conoscenza delle difficolt\u00e0 che incontrer\u00e0 nella vita. Gli adulti tendono a nascondere tutto ci\u00f2 al bambino, e quindi il Dottore li invita a svegliare il bambino, a istruirlo e avvertirlo delle molteplici trappole che incontra e incontrer\u00e0. Korczak vede nel comportamento del bambino l'atteggiamento del ribelle giusto, libero negli atti, e sostiene che proprio questa caratteristica sia la risorsa pi\u00f9 utile alla sua crescita.\nMa nel mondo vige la legge del pi\u00f9 forte, e la sensibilit\u00e0 e l'emotivit\u00e0 possono rivelarsi fattori nocivi nell'arena delle difficolt\u00e0 a venire. Nonostante ci\u00f2, il bambino sa volgere a suo favore gli ostacoli che incontra nei confronti degli adulti, e da qui parte la rivincita di un uomo nuovo che \u00e8 forte nella \"delicatezza del sentimento\". Proprio per questo egli invita il mondo degli adulti ad essere complici dei bambini fin dal primo momento della loro vita.\nNel secondo capitolo Korczak parla del momento in cui interviene il mondo della scuola, nel quale il genitore deve cedere parte del suo potere e delle sue esigenze, raddoppiando allo stesso tempo la sorveglianza e non intervenendo con punizioni agli eventuali errori dei bambini.\nNel terzo capitolo il dottore parla di rispetto per l'ignoranza del bambino, che pu\u00f2 essere provato solo se si comprende fino in fondo che il suo tempo non \u00e8 quello degli adulti. Anche il bambino si interroga sul futuro, e Korczak sottolinea come i genitori sognino il meglio per il bambino solo per dare forza a loro stessi, e proprio per questo sono pi\u00f9 attenti a correggere i suoi sbagli che a premiare le sue buone azioni.\n\"Come amare il bambino\".\nPortato a termine in una prima stesura nel 1914 e poi ricomposto nel 1929, \"Come amare il bambino\" \u00e8 il secondo libro di Korczak. In esso il Dottore afferma che alla nascita il bambino \u00e8 un unico universo creato dalla madre, ma man mano che cresce il mondo toglie una parte del bambino alla madre, lo allontana perch\u00e9 egli si crei il suo microcosmo. \u00c8 fondamentale che i genitori non pretendano nulla dal bambino. Bisogna osservare il piccolo con obiettivit\u00e0 e calma. Se \u00e8 buono, non lo \u00e8 certo per la comodit\u00e0 dei genitori e se piange, la notte, non va accusato.\nAl paragrafo 37 Korczak richiede la costruzione di una \"Magna Charta Libertatis\" dei diritti del bambino anticipando di molti lustri la Carta Internazionale dei Diritti del Bambino.\nEgli afferma che i diritti fondamentali del bambino sono tre: il diritto alla morte, il diritto alla sua vita presente, e il diritto ad essere quel che \u00e8.\nIl dottore parla anche di educazione del bambino, e di come essa non possa essere di tipo dogmatico, perch\u00e9 questa favorirebbe la formazione di un bambino passivo. Ci si deve invece rivolgere in modo interrogativo, senza imporre le proprie idee.\nNei paragrafi 62-63 osserva che cos\u00ec come il bambino deve mangiare quanto vuole, questi non deve essere costretto a dormire quando non ne ha voglia.\nLa pi\u00f9 autentica circostanza nella quale un adulto pu\u00f2 conoscere un bambino \u00e8 il gioco, in quanto in esso il bambino si scatena e si sente libero, e l'adulto pu\u00f2 fare un'osservazione obiettiva. La forza dell'adulto consiste nel saper cogliere questi momenti, e la sua tenacia nel coglierli nel corso del tempo, valutandone i mutamenti, gli scostamenti dalla prima osservazione.\nSuccessivamente Korczak parla anche di pubert\u00e0, e di come con essa il bambino entri in una fase dello sviluppo in cui compare l'amore per gli altri, e in questo il bambino non va disturbato ma lasciato fare. Si arriva quindi all'et\u00e0 della giovinezza, che \u00e8 nobile d'animo fin quando non ha fatto esperienza del lavoro, della gerarchia sociale e delle leggi. Inizia cos\u00ec l'\"et\u00e0 degli obblighi\".\n\"Il diario del ghetto\".\nDobbiamo a Igor Newerly, allievo e poi segretario di Korczak, la conservazione, la traduzione e la pubblicazione, nel 1958, del pi\u00f9 toccante libro di Korczak: \"Il diario del ghetto\". Si tratta di un documento devastante per la lucidit\u00e0 con la quale il Dottore tratta gli argomenti e per come egli ricorda il corso dei suoi pensieri di ragazzo miscelandoli con le riflessioni e la realt\u00e0 del suo oggi. Inizialmente restituisce al lettore sconforto in quanto non ha pi\u00f9 voglia di scrivere, ma poi rievoca la sua vita e dice di non essersi mai risparmiato. Si sforza di farsi animo. Vuole sentirsi giovane ispirato, progetta il futuro, un ordine nuovo nel mondo e nella stessa Polonia, o in Palestina, nella Terra Promessa.\nIn questo testo egli inoltre fa riferimento alla sua infanzia ingenua e alla sua missione di prendersi cura dell'uomo.\nEgli riporta le storie dei bambini dell'orfanotrofio, e racconta come quelli fuori muoiano di fame e di malattie e nessuno si occupi di loro. Gli adulti sono deportati a centinaia in un giorno e non fanno ritorno. Nel ghetto si \u00e8 ormai compreso che la morte di uno pu\u00f2 rappresentare la salvezza di un altro. La Casa degli Orfani andava avanti e continuava ad accogliere bambini di famiglie che chiedevano per loro asilo.\nKorczak nella memoria.\nYad Vashem a Gerusalemme, ha dedicato all'educatore ebreo polacco una piazza e un monumento opera dello scultore Boris Saktsier. L'imponente opera in bronzo rappresenta il volto intristito dell'educatore ed una grande mano che abbraccia i \"suoi\" bambini in segno di protezione.\nSulla vicenda riguardante Korczak \u00e8 stato realizzato il film \"Dottor Korczak\" di Andrzej Wajda del 1990.\nNel 2010 il compositore Nicola Gelo ha dedicato alla memoria del pedagogista la composizione per pianoforte solo intitolata \"Janusz\" (ed. Carish).\nDario Arkel pubblic\u00f2 nel 2009 \"Ascoltare la luce, Vita e pedagogia di Janusz Korczak\".\nAll'interno dell'album \"Come i carnevali\" di Bobo Rondelli, vi \u00e8 un brano dedicato a Korczak, intitolato \"Maestro Goldszmit\".\nIl celebre pedagogista tedesco Henning K\u00f6hler ha dedicato a Janusz Korczak il suo istituto di pedagogia curativa.&lt;br&gt;\nA Verona, in Italia, nel Giorno della Memoria del 27 gennaio 2020, alcune classi di studenti delle scuola media \u201cAntonio Pisano\u201d con la collaborazione della Biblioteca don Pietro Zenari e l' Associazione Figli della Shoah hanno prodotto uno spettacolo dal tema \"L\u2019infanzia rubata\" dedicato a migliaia di innocenti bambini ebrei che persero la vita nei campi di concentramento e sterminio. Una mostra fotografica si \u00e8 concentrata sulla figura coraggiosa dell'educatore Korczak che segu\u00ec i \"suoi\" bambini fino al loro sterminio avvenuto a Treblinka."}
{"id": "758235", "revid": "1522738", "url": "https://it.wikipedia.org/wiki?curid=758235", "title": "Marinaio Daniels", "text": ""}
{"id": "758236", "revid": "124836736", "url": "https://it.wikipedia.org/wiki?curid=758236", "title": "Saetta McQueen", "text": "Montgomery \"Saetta\" McQueen (\"Montgomery \"Lightning\" McQueen\") \u00e8 un personaggio immaginario, un'auto da corsa antropomorfa e protagonista di \"Cars - Motori ruggenti\" (2006), e successivamente dei due sequel \"Cars 2\" (2011) e \"Cars 3\" (2017).\n\u00c8 doppiato dall'attore Owen Wilson nella versione originale e da Massimiliano Manfredi in quella italiana. Il cognome \u00e8 un omaggio all'animatore della Pixar Glenn McQueen, morto di cancro il 29 ottobre 2002 a Berkeley in California.\nIl suo design \u00e8 ispirato a un'auto di serra e a \"un'auto tipo Le Mans ma con curve pi\u00f9 sinuose\", con \"un po' di Lola e un po' di Ford GT40\". Durante la scena in cui aiuta a riportare Radiator Springs al suo massimo splendore degli anni '50, \u00e8 dipinto molto come una Chevrolet Corvette C1 degli anni '50, accennando ancora una volta al suo lignaggio Corvette. Assomiglia anche alla Dodge Viper, sia per il disegn, sia per gli scarichi laterali, ma in particolare per il sound tipico da motore americano V10. Il suo numero era originariamente fissato a 57, l'anno di nascita di Lasseter, regista di \"Cars\", ma fu cambiato in 95, l'anno di uscita del primo film della Pixar \"Toy Story - Il mondo dei giocattoli\".\n\"Cars\" (2006).\nSaetta McQueen \u00e8 un pilota rookie che partecipa alla Piston Cup del 2005. McQueen \u00e8 sponsorizzato da Rust-eze, un unguento per paraurti, che utilizza la frase \"Con solo un po' di ruggine, puoi assomigliare a Saetta McQueen!\" Tuttavia, disdegna segretamente Rust-eze e spera di essere scelto per la sponsorizzazione dalla compagnia petrolifera Dinoco molto pi\u00f9 glamour e di successo, egli \u00e8 certo che la Dinoco si offrir\u00e0 di sponsorizzarlo se dovesse vincere la preziosa Piston Cup.\nAll'inizio del film, McQueen \u00e8 ritratto come ingrato, odioso, egoista e sarcastico, inoltre si fa notare che durante la stagione ha licenziato tre capi tecnico del suo team. Durante una sosta ai box, rifiuta stupidamente il consiglio del suo box di sostituire le gomme perch\u00e9 vuole rimanere in testa. Durante l'ultimo giro, con la vittoria ormai in tasca, entrambe le gomme posteriori scoppiano, McQueen riesce a non perdere la gara allungando la lingua, e portando a un pareggio a tre con Strip \"The King\" Weathers e Chick Hicks. Successivamente insulta il suo equipaggio dei box, portandoli a dimettersi furiosamente e all'improvviso.\nPreparandosi a partire per la California per una gara di spareggio, McQueen inizia a rendersi conto di non avere veri amici. Lungo il percorso, costringe egoisticamente il suo camion di trasporto, Mack, a guidare per tutta la notte, in modo che possano raggiungere la California prima dei loro concorrenti. McQueen si addormenta rapidamente, infrangendo la sua promessa di rimanere sveglio con Mack. A sua volta, Mack si addormenta da solo, e dopo uno sfortunato incontro con un quartetto di auto fuorilegge, McQueen si separa da Mack, e sfreccia nella notte in una disperata ricerca di Mack, per poi ritrovarsi perduto a Radiator Springs, una citt\u00e0 dimenticata lungo la Route 66, dove viene presto arrestato e sequestrato dopo aver accidentalmente distrutto la strada.\nA Radiator Springs, McQueen si sveglia e si ritrova portato in tribunale per aver rovinato la strada della citt\u00e0. Il giudice locale, Doc Hudson, ordina a McQueen di lasciare immediatamente la citt\u00e0, ma gli altri cittadini, tra cui il suo avvocato locale, Sally Carrera, votano perch\u00e9 McQueen ricostruisca la strada da lui rovinata. A McQueen viene quindi ordinato di riasfaltare la strada per riconquistare la sua libert\u00e0. Durante questa punizione, Saetta viene a conoscenza della storia di Radiator Springs e inizia a relazionarsi con i suoi abitanti, tra cui un camion da rimorchio di nome Carl Attrezzi, e si innamora di Sally. Durante la sua permanenza rivela agli abitanti della cittadina anche una storia insolita su Doc, che si scopre essere un ex campione della Piston Cup, la cui carriera agonistica si \u00e8 conclusa dopo un grave incidente. Dopo aver finito di ricostruire la strada, McQueen \u00e8 libero di lasciare Radiator Springs e riprendere il suo viaggio in California. Tuttavia disinteressatamente ritarda la sua partenza per mostrare apprezzamento per i suoi nuovi amici compiendo buone azioni. Durante il suo periodo a Radiator Springs, la personalit\u00e0 di McQueen inizia lentamente a cambiare, comincia a interessarsi degli altri piuttosto che a s\u00e9 stesso, inoltre non \u00e8 cos\u00ec arrogante come una volta lo era in pista.\nDurante la gara di spareggio in California, McQueen non riesce a smettere di pensare a Radiator Springs e ai suoi nuovi amici, facendogli perdere la concentrazione. Finch\u00e9 si trova sorpreso di vedere che Doc Hudson e alcuni dei suoi amici lo hanno seguito e hanno assunto il ruolo del suo team ai box. Ispirato dalle parole di incoraggiamento di Doc, McQueen corre con rinnovata fiducia. Quando Chick Hicks tenta di metterlo fuori rotta, recupera con orgoglio le mosse apprese da Doc e le abilit\u00e0 di guida in retromarcia insegnatogli da Cricchetto.\nDurante l'ultimo giro, la Piston Cup \u00e8 chiaramente alla portata di McQueen. Chick Hicks, rendendosi conto che sta per finire all'ultimo posto, colpisce \"The King\" da dietro, procurandogli un gravissimo incidente. Da uno degli schermi dell'autodromo, McQueen \u00e8 testimone dell'incidente alle sue spalle, che gli ricorda lo schianto che ha interrotto la carriera di Doc 52 anni prima. Per aiutare Maest\u00e0 a concludere la sua ultima corsa prima del ritiro, McQueen si ferma improvvisamente prima di raggiungere il traguardo, perdendo sostanzialmente la vittoria a vantaggio di Chick Hicks. McQueen viene comunque elogiato per la sua sportivit\u00e0, al punto che Tex, proprietario della Dinoco, si offre di assumerlo per sostituire The King. McQueen rifiuta, rendendosi conto che dovrebbe rimanere con il suo sponsor Rust-eze in segno di apprezzamento per essere riuscito a portarlo dove si trovava. Tex rispetta la sua decisione e invece si offre di fargli un favore. McQueen usa il favore per far salire sull'elicottero Dinoco Carl Attrezzi, realizzando il suo sogno.\nMcQueen torna a Radiator Springs per stabilire il suo nuovo quartier generale delle corse, rimettere la citt\u00e0 sulla mappa e portare successo a tutti i suoi amici, riprende la sua relazione con Sally e diventa allievo di Hudson Hornet.\n\"Cars 2\" (2011).\nNel 2010, cinque anni dopo gli eventi del primo film, McQueen, ora quattro volte campione della Piston Cup, ritorna a Radiator Springs dopo una stagione di gare di successo in cui vince la sua quarta Piston Cup, dedicata a Doc, morto in quel distacco di tempo (nel 2009, secondo un libro di concept art dal terzo film). La tregua di McQueen viene interrotta quando viene reclutato per partecipare al primo World Gran Prix, sponsorizzato dall'ex magnate del petrolio Miles Axelrod per promuovere il suo nuovo biocarburante, l'Allinol. McQueen inizialmente rifiuta ma \u00e8 pubblicamente provocato dalla vettura da corsa di Formula 1 Francesco Bernoulli. Cricchetto interviene per difendere McQueen, portandolo a riconsiderare la proposta e unirsi alla gara.\nA Tokyo durante una festa pre-gara, McQueen \u00e8 imbarazzato dalle buffonate di Cricchetto e inizia a pentirsi di averlo portato. Poco dopo, Cricchetto involontariamente viene coinvolto in una missione di spionaggio con Finn McMissile e Holley Shiftwell. Questo porta a delle incomprensioni con Cricchetto durante la gara in Giappone che alla fine gli coster\u00e0 la vittoria. Furibondo, McQueen si confronta con l'amico e gli dice che non ha pi\u00f9 bisogno del suo aiuto.\nIl World Grand Prix si trasferisce in Italia, tuttavia, McQueen \u00e8 troppo triste dalla sua discussione con Cricchetto per goderselo. L\u00ec, McQueen arriva a capire che anche i migliori amici discutono di tanto in tanto, ed \u00e8 ispirato a rattoppare la sua amicizia. Saetta riesce a vincere la seconda gara a Porto Corsa, in Italia, anche se molte macchine finiscono per essere danneggiate. Attraverso la sua missione di spionaggio, Cricchetto apprende che una mente criminale non identificata sta sabotando le macchine. Un pubblico inconsapevole inizia a chiedersi se sia colpa dell'Allinol, poich\u00e9 il carburante \u00e8 una cosa comune utilizzata da tutte le auto. In risposta, Axelrod decide di rimuovere l'Allinol dalla gara finale, consentendo alle auto di scegliere il proprio carburante. McQueen sceglie di continuare con l'Allinol sulla base dei consigli del suo amico e membro dell'equipaggio dei box Fillmore (all'insaputa di McQueen, il suo carburante era gi\u00e0 stato sostituito con il biocarburante di Fillmore.) La mente ordinante ordina al professor Z\u00fcndapp (professore Z) di cogliere l'occasione e di far uccidere McQueen, in modo che l'Allinol venga incolpato. Cricchetto ascolta l'ordine e cerca di avvertire McQueen, ma non \u00e8 in grado di farlo prima di essere catturato e reso incosciente.\nDurante la terza e ultima gara a Londra, Cricchetto fugge e riprende il suo tentativo di mettere in guardia McQueen. Durante il pit-stop di Saetta, Carl Attrezzi scopre che la mente ha piazzato una bomba nel suo vano motore mentre era incosciente, e verr\u00e0 fatta esplodere quando McQueen si avvicina, uccidendoli entrambi. Dopo alcune peripezie, Cricchetto da solo mette insieme gli indizi finali e identifica la mente criminale come Miles Axelrod, e riesce a dimostrarlo forzando personalmente Axelrod a disarmare la bomba di persona, il che fa s\u00ec che McQueen e gli altri si rendessero conto che Axelrod era davvero la vera mente dietro a tutto.\nEssendo sorpreso di vedere che Cricchetto ha effettivamente sventato una cospirazione criminale mondiale con il suo ingegno, Saetta McQueen dichiara felicemente che il suo migliore amico pu\u00f2 venire a tutte le gare da ora in poi, con grande gioia di Cricchetto. Di ritorno a Radiator Springs, i concorrenti si riuniscono in uno spettacolo di sportivit\u00e0 per una gara senza nulla in ballo. Il film termina con McQueen al primo posto durante il Radiator Springs Grand Prix, affiancato da Carl Attrezzi grazie ai nuovi razzi regalatigli da Finn e Holley.\nLo schema di verniciatura di McQueen \u00e8 quasi lo stesso di quello del primo film (il suo grande lampo \u00e8 ridipinto di rosso scuro e una saetta pi\u00f9 piccola \u00e8 infilata nel suo numero e ha solo tre adesivi sponsor su entrambi i lati), anche se \u00e8 stato modificato per il World Gran Prix con fiamme di colore verde all'estremit\u00e0 della grande saetta e un logo Piston Cup sul cofano invece del solito sponsor Rust-Eze. Le sue decalcomanie di fulmini riflettenti vengono rimosse, ha uno spoiler diverso e i suoi fari adesivi e fanali posteriori vengono sostituiti con luci reali.\n\"Cars 3\" (2017).\nNel 2016, sei anni dopo gli eventi del secondo film, la storia inizia con McQueen, ora sette volte vincitore della Piston Cup e leggenda delle corse, che corre nella Piston Cup mentre si contrappone ai suoi vecchi amici da corsa, Cal Weathers e Bobby Swift. Nell'ultimo giro di una gara, Jackson Storm, un pilota esordiente ad alta tecnologia, appare dal nulla in pista, ruggendo oltre McQueen per vincere. Storm continua a vincere gara dopo gara per tutta la stagione, e molti piloti veterani sono spinti a ritirarsi o sono licenziati dai loro sponsor per fare spazio alla nuova generazione, tra cui Cal e Bobby. Durante l'ultima gara della stagione a Los Angeles, McQueen si spinge troppo forte nel tentativo di raggiungere Storm e si lancia in un pericoloso incidente. La premessa del film ruota attorno a McQueen che si sta riprendendo dallo schianto accaduto in precedenza e che \u00e8 stato addestrato da Cruz Ramirez, un tecnico e fan per tutta la vita di McQueen, durante l'offseason nella speranza di tornare alla sua carriera agonistica. La sua motivazione principale per tornare alle corse \u00e8 quella di poter partecipare alla gara della Florida 500 e sconfiggere Storm, dopo aver ricevuto un ultimatum dal nuovo sponsor Sterling per ritirarsi definitivamente dalle corse se perde la sua prossima gara.\nDopo diversi tentativi falliti di allenamento, incluso il danneggiamento del simulatore di Sterling e la partecipazione a un derby di demolizione, McQueen decide di cercare il vecchio boss di Doc, Smokey, e alla fine lo incontra al Thomasville Motor Speedway nella vecchia citt\u00e0 natale di Doc. Addestrato sull'intelligenza e sulla velocit\u00e0, McQueen gestisce la prima met\u00e0 della Florida 500, con Smokey come capo squadra, prima di ritirarsi e dare a Cruz una chance da vero pilota, con lui come capo squadra. Cruz e McQueen condividono la vittoria a causa dell'inizio della gara da parte di Saetta, e in definitiva una sponsorizzazione sotto il marchio combinato Dinoco-Rust-Eze, quindi vince la scommessa con Sterling e decide di continuare a correre, e Cruz diventa sua allieva. McQueen termina il film con una gara con Cruz a Radiator Springs, in cui Saetta \u00e8 verniciato di blu con la scritta \"Fabulous Lightning McQueen\" \"Il Favoloso Saetta McQueen\" nella versione Italiana, che ricorda quella di Doc Hudson Hornet."}
{"id": "758240", "revid": "36426", "url": "https://it.wikipedia.org/wiki?curid=758240", "title": "Torre della Zecca Vecchia", "text": ""}
{"id": "758243", "revid": "256896", "url": "https://it.wikipedia.org/wiki?curid=758243", "title": "Tempio israelitico di Firenze", "text": ""}
{"id": "758244", "revid": "198277", "url": "https://it.wikipedia.org/wiki?curid=758244", "title": "Scandalo italiano del calcioscommesse del 1980", "text": "Lo scandalo italiano del calcioscommesse del 1980, noto anche come Totonero, fu uno scandalo che colp\u00ec il calcio italiano nella stagione agonistica 1979-1980 e vide coinvolti giocatori, dirigenti e societ\u00e0 di Serie A e B, i quali truccavano le partite di campionato attraverso scommesse clandestine che, per la FIGC, rappresentavano casi di illecito sportivo.\nLe squadre coinvolte e condannate dalla giustizia sportiva furono , , , e in Serie A e e in Serie B. Tra gli altri club oggetto d'indagine, il fu l'unico assolto, nonostante l'accusa avesse chiesto una penalizzazione, mentre , , , e furono assolte su richiesta del procuratore federale.\nNonostante il calcio italiano fosse gi\u00e0 incappato in casi extrasportivi nei decenni precedenti, il Totonero \u00e8 considerato il primo, grande scandalo di illeciti e partite truccate nella storia della disciplina per via del numero di club e calciatori coinvolti e annessa risonanza mediatica, tanto che il presidente federale Artemio Franchi, all'epoca anche alla testa dell'UEFA, decise in seguito di rassegnare le dimissioni.\nStoria.\nL'idea di organizzare un giro di scommesse clandestine fu di un commerciante all'ingrosso di ortofrutta, Massimo Cruciani, il quale si avvalse della collaborazione di Alvaro Trinca, un ristoratore. Cruciani riforniva il ristorante di Trinca, \u201cLa Lampara\u201d, vicino a piazza del Popolo a Roma: il locale era frequentato da molti calciatori di Roma e Lazio, dei quali sia il proprietario che il grossista fecero la conoscenza, stringendo accordi con alcuni di loro per truccare i risultati delle partite.\nLa prima gara interessata dalle \"combine\" fu l'amichevole Palermo-Lazio del 1\u00ba novembre 1979, finita in pareggio come preventivato. Fu truccata con successo anche Milan-Lazio (2-1) del 6 gennaio 1980, grazie all'aiuto del presidente dei rossoneri Felice Colombo e dei giocatori Albertosi, Morini (), Giordano, Manfredonia, Cacciatori e Wilson (). Anche Lazio-Avellino del 13 gennaio (1-1) fu interessata da questo giro di scommesse ma, non essendosi conclusa come preventivato, e cos\u00ec anche altre partite, nel giro di due mesi Cruciani e Trinca persero centinaia di milioni. Pertanto, il 1\u00ba marzo 1980, Cruciani e Trinca presentarono un esposto alla Procura della Repubblica di Roma, sostenendo di essere stati truffati e fecero i nomi di 27 calciatori e 12 societ\u00e0 di Serie A e B.\nIn seguito alla denuncia di Cruciani e di Trinca, il 23 marzo 1980 (24\u00aa giornata di Serie A e 27\u00aa giornata di Serie B) la magistratura effettu\u00f2 una serie di arresti proprio sui campi di gioco, al termine degli incontri. Le manette scattarono per i giocatori Stefano Pellegrini dell', Sergio Girardi del , Massimo Cacciatori, Bruno Giordano, Lionello Manfredonia e Giuseppe Wilson della , Claudio Merlo del , Enrico Albertosi e Giorgio Morini del , Guido Magherini del , Gianfranco Casarsa, Mauro Della Martira e Luciano Zecchini del . Altri ricevettero ordini di comparizione, tra cui Paolo Rossi del , Giuseppe Dossena e Giuseppe Savoldi del Bologna, e Oscar Damiani del .\nDi Morini si accert\u00f2 la consegna a Roma di 20 milioni, forniti dal presidente rossonero Felice Colombo, avvolti in carta da giornale per far tacere Trinca e Cruciani a seguito della partita contro la , giocata il 6 gennaio e vinta dal 2-1, mentre Rossi venne accusato d'aver concordato il pareggio dell'incontro -, giocato il 30 dicembre 1979 e finito 2-2.\nLe immagini degli arresti e delle camionette di Polizia e Guardia di Finanza presenti negli stadi sono famose ancora oggi per essere state riprese in diretta nel corso della trasmissione sportiva \"90\u00ba minuto\". Il 23 dicembre 1980 tutti gli indagati vennero prosciolti poich\u00e9 il fatto non sussisteva; vennero invece presi provvedimenti in ambito calcistico.\nProcessi.\nSentenza di primo grado.\nLa sentenza di primo grado fu resa pubblica dalla Commissione Disciplinare della Lega Nazionale Professionisti tra met\u00e0 maggio e met\u00e0 giugno, a campionati conclusi, con l'eccezione del calciatore Giuseppe Wilson per la gara tra Milan e Lazio del 6 gennaio, che fu giudicato il 13 luglio, e con le eccezioni di Giancarlo Antognoni e Piergiorgio Negrisolo, che furono giudicati il 24 luglio per l'incontro tra e del 10 febbraio, vinto dalla Fiorentina 2-1.\nSentenza d'appello.\nNel processo d'appello la CAF, con sentenze inappellabili rese pubbliche tra il 19 e il 31 luglio 1980, con l'eccezione dei calciatori Giuseppe Wilson, per la gara tra Milan e Lazio del 6 gennaio, Giancarlo Antognoni e Piergiorgio Negrisolo, per l'incontro tra Pescara e Fiorentina del 10 febbraio, che furono giudicati il 29 settembre. Furono confermate la maggior parte delle decisioni di primo grado con sconti di pena in alcune situazioni e con un aumento della pena in altre.\nSerie B.\nCalciatori\nConseguenze.\nIn seguito alle sentenze, il quadro iniziale dei campionati di Serie A e B nella stagione 1980-1981 si presentava cos\u00ec:\nRiduzione delle squalifiche.\nDopo la vittoria della nazionale italiana al la FIGC decise di condonare due anni di sospensione ai calciatori che in quel momento erano squalificati (Pellegrini, Cacciatori, Della Martira, Albertosi, Giordano, Wilson, Manfredonia, Petrini, Savoldi e Zecchini in Serie A, Magherini e Massimelli in Serie B). Ci furono cambiamenti anche a livello di squalifica dei tesserati: il massimo periodo di squalifica era limitato a cinque anni con proposta di radiazione, e la radiazione dei tesserati poteva deciderla il Presidente federale anzich\u00e9 i giudici sportivi."}
{"id": "758251", "revid": "1543377", "url": "https://it.wikipedia.org/wiki?curid=758251", "title": "Mask (Bauhaus)", "text": "Mask \u00e8 il secondo album in studio della gruppo musicale britannico Bauhaus, pubblicato nel 1981.\nDescrizione.\nRegistrato a Londra, presso i Playground Studios e i Jam Studios, l'album amplia i confini stilistici del gruppo britannico, rispetto al precedente disco di debutto. In particolare, attraverso l'utilizzo di nuovi strumenti quali tastiere, chitarre acustiche e sassofono, i Bauhaus introducono una poliedricit\u00e0 di nuovi generi (reggae, funk, elettronica), nel loro gi\u00e0 collaudato sound gothic e new wave.\nLa copertina dell'album \u00e8 un disegno realizzato per mano del chitarrista Daniel Ash. \nIl brano \"Kick in the Eye\", pubblicato come singolo, raggiunse la posizione numero 29 nella classifica \"Club Play Singles\", negli Stati Uniti.\nIl 19 ottobre del 2009 \u00e8 stata pubblicata una versione rimasterizzata dell'album, con l'aggiunta di un secondo disco contenente lati B, versioni alternative dei brani e di un terzo dal vivo intitolato \"This Is for When...\", registrato all'Hammersmith di Londra il 9 novembre del 1981."}
{"id": "758294", "revid": "110157", "url": "https://it.wikipedia.org/wiki?curid=758294", "title": "New International Version", "text": "La New International Version (it.: Nuova Versione Internazionale) rappresenta la traduzione della Bibbia in inglese pi\u00f9 diffusa e venduta nel XX secolo nell'ambito protestante statunitense.\nStoria.\nL'opera di traduzione della NIV cominci\u00f2 nel 1965, commissionata dalla \n\"New York Bible Society\", che \u00e8 attualmente la \"International Bible Society\". Il Nuovo Testamento \u00e8 stato pubblicato nel 1973, l'intero testo biblico nel 1978. Nel 1984 ne \u00e8 uscita una prima revisione.\nIl lavoro \u00e8 stato realizzato da un centinaio di studiosi di ambito anglosassone (USA, Canada, Regno Unito, Australia, Nuova Zelanda, Sudafrica) e protestante (oltre una ventina di confessioni, tra cui Battisti, Evangelici, Metodisti, Luterani, Anglicani)\nDiffusione.\nLa NIV \u00e8 diventata la pi\u00f9 diffusa traduzione inglese della Bibbia, con oltre 215 milioni di copie vendute in tutto il mondo. \u00c8 specialmente diffusa tra gli evangelici statunitensi, nonostante la ferma opposizione dai tradizionalisti che sostengono la validit\u00e0 della sola King James Version (v. il gruppo estremista King-James-Only Movement). Un'accusa non particolarmente fondata \u00e8 che tale versione sia troppo vicina alla dottrina cattolica.\nA differenza della King James, essendo ovviamente pi\u00f9 recente, tiene conto dei pi\u00f9 recenti ritrovamenti di manoscritti biblici, in particolare dei Rotoli del Mar Morto.\nRevisioni.\nLa NIV \u00e8 stata oggetto di alcune revisioni:"}
{"id": "758325", "revid": "2117329", "url": "https://it.wikipedia.org/wiki?curid=758325", "title": "Pietro (metropolita di Kiev)", "text": "Fu il metropolita russo che spost\u00f2 il proprio seggio episcopale da Vladimir a Mosca. Dopo la sua morte fu proclamato dalla Chiesa ortodossa russa santo patrono della citt\u00e0 di Mosca ed \u00e8 ricordato il 21 dicembre.\nBiografia.\nPietro nacque nella regione storica della Volinia, nell'odierna Ucraina da genitori devoti al cristianesimo ortodosso. All'et\u00e0 di dodici anni entr\u00f2 in monastero e, come ci riferiscono le sue agiografie, si distinse immediatamente nello studio scientifico, in quello delle Sacre Scritture e nelle discipline artistiche, tanto che divent\u00f2 presto rinomato per la bellezza delle icone da lui dipinte. Poco dopo avere preso gli ordini di ieromonaco, lasci\u00f2 il monastero dove aveva studiato per dedicarsi a una vita ascetica, dedita alla preghiera e alla contemplazione, nei pressi del fiume Rata (affluente del Bug Occidentale). Presto cominci\u00f2 a radunarsi presso di lui una comunit\u00e0 di monaci, con la quale Pietro fonder\u00e0 il monastero di Novodvorsk diventandone egumeno. Nel 1308 su proposta di re Giorgio di Galizia fu nominato sul seggio vacante di Metropolita di Kiev e di tutta la Rus' dal patriarca di Costantinopoli.\nMichail Jaroslavi\u010d, gran principe di Vladimir e Tver', non riusc\u00ec ad imporre il proprio candidato a questa carica (un abate chiamato Gerontius) e l'elezione di Pietro cre\u00f2 di conseguenza un forte attrito tra il principe e quest'ultimo.\nL'alleanza di Pietro con Mosca aiut\u00f2 il Metropolita a rafforzare la propria autorit\u00e0 e la propria indipendenza da Michail e contribu\u00ec ad accrescere il prestigio dei Principi di Mosca. Nel 1325 Pietro trasfer\u00ec il proprio seggio vescovile da Vladimir a Mosca, dove ricevette in dono un grande appezzamento fondiario. Diventando di fatto la capitale spirituale di Russia, la posizione politica di Mosca ne usc\u00ec notevolmente rafforzata.\nPrecedentemente, intorno al 1312, il nuovo Metropolita aveva posto in essere un viaggio diplomatico presso l'Orda d'Oro di Uzbek Khan, e aveva ottenuto da questi la salvaguardia dei diritti del clero russo.\nDopo l'arrivo del Metropolita a Mosca furono costruite da Ivan Kalita la cattedrale della Dormizione e numerose altre chiese del Cremlino, e fu inoltre fondato da Pietro stesso il monastero Vysoko-Petrovskij. Il santo mor\u00ec il 21 dicembre 1326 dopo aver redatto un gran numero di sermoni e di epistole.\nDopo la sua canonizzazione da parte del Metropolita Alessio, la sua venerazione si propag\u00f2 per tutta la Moscovia e gli furono dedicate molte chiese in tutte le citt\u00e0 della Russia."}
{"id": "758329", "revid": "119159", "url": "https://it.wikipedia.org/wiki?curid=758329", "title": "Noldorin", "text": ""}
{"id": "758330", "revid": "767487", "url": "https://it.wikipedia.org/wiki?curid=758330", "title": "Yakhouba Diawara", "text": "Carriera.\nNella stagione 2005-06 fa parte del roster della Fortitudo Bologna. Nell'estate 2006 emigra negli USA; dopo aver dimostrato le sue capacit\u00e0 alla \"Summer League\", firma un contratto con i Denver Nuggets.\nNel 2008 firma passa ai Miami Heat; in seguito, per la stagione 2010-11 firma un contratto annuale con l'Enel Brindisi.\nNella stagione 2011-12 milita nella Pallacanestro Varese, passa poi nel 2012-13 alla Reyer Venezia.\nNella stagione 2013-14 gioca in Francia tra le file del BCM Gravelines. Il 21 agosto 2014 la Pallacanestro Varese annuncia il suo ritorno in maglia biancorossa. Il 2 novembre 2015 firma con il Limoges.\nPalmar\u00e8s.\nNazionale.\n\"Medaglia d'oro\" Campionato Europeo Under 18: 2000"}
{"id": "758333", "revid": "125959948", "url": "https://it.wikipedia.org/wiki?curid=758333", "title": "Radio Babboleo", "text": "Radio Babboleo \u00e8 una emittente radiofonica che trasmette in tutta la Liguria.\nStoria.\nNasce a Genova nel 1976 per opera dei fratelli Walter e Gianni Miscioscia. \u00c8 una delle prime radio libere italiane e . La prima sede \u00e8 in via Cesare Cabella, dentro lo storico Castello Mackenzie, in una torretta dalla quale si domina buona parte della citt\u00e0. I primi speakers furono Rino Deodato, Stefano Conte, Giorgio Bacco, Daniele Schiavetti, Domenico Cardona detto Il Papero, Angelo Maizzi, Francesco \"Grillo\" Grillone e Giorgio \"Giorgione\" Politi. Da l\u00ec la Radio si trasfer\u00ec nei pi\u00f9 comodi studi in piazza Portello, proprio sopra lo storico locale Babboleo. Attualmente il Gruppo Babboleo, con sede presso i Magazzini del Cotone nell'area del Porto antico di Genova, \u00e8 formato da tre emittenti Radio Babboleo (musica dagli anni '90 ad oggi), Babboleo Suono (musica anni '70 e '80) e la nuova radio per il pubblico pi\u00f9 giovane Babboleo LAB (nata nel luglio 2021).\nL'ascolto medio giornaliero nel 2016 \u00e8 risultato complessivamente di 152.000 ascoltatori.\nSul sito internet del gruppo Babboleo \u00e8 possibile ascoltare le tre emittenti in diretta streaming."}
{"id": "758340", "revid": "339392", "url": "https://it.wikipedia.org/wiki?curid=758340", "title": "Rabotnicki Skopje", "text": ""}
{"id": "758341", "revid": "228587", "url": "https://it.wikipedia.org/wiki?curid=758341", "title": "Te Rauparaha", "text": "Biografia.\nI suoi antenati, originari della Polinesia, si insediarono nella zona attorno l'odierna cittadina di Kawhia (nei pressi di Hamilton) dove vissero e prosperarono. Spinto da ragioni di orgoglio, vendetta, donne, terra, Te Rauparaha condusse il suo popolo in numerosi scontri, spesso vittoriosi con le trib\u00f9 vicine, principalmente con quella dei Waikato. Tuttavia il continuo stato di guerra lo persuase a spostare la sua gente verso sud nella ricerca di nuove terre pi\u00f9 ricche e pacifiche. Egli giunse fino all'Isola del Sud combattendo contro le altre trib\u00f9 Maori che incontrava sul suo cammino. Riusc\u00ec ad instaurare molteplici rapporti di tipo commerciale con i coloni britannici (\"p\u0101keh\u0101\"), che in quegli anni stavano giungendo nell'arcipelago.\nBench\u00e9 mai convertitosi, autorizz\u00f2 persino la costruzione di una chiesa su richiesta del missionario anglicano Octavius Hadfield, col quale fu legato da una sincera amicizia. \nDopo la stipula del Trattato di Waitangi 1840, fu coinvolto nel \"Wairau Affair\", una questione non molto chiara gestita dalla New Zealand Company di Edward Gibbon Wakefield relativamente alla vendita ai coloni della corona delle terre conquistate dagli Ngati Toa di Te Rauparaha presso Wairau (nell'Isola del Sud). Fu imprigionato in seguito ad uno scontro con i pakeha e mor\u00ec poco dopo il suo rilascio nel 1849.\nA Te Rauparaha viene anche attribuita la famosa \"haka\" Ka Mate, che precede tutti gli incontri degli All Blacks, la nazionale di rugby neozelandese. Questa si riferisce ad un episodio in cui egli riusc\u00ec a salvarsi da alcuni nemici che lo stavano cercando e che lo avrebbero certamente condotto a morte certa. In quel caso infatti ottenne la protezione del capo Te Whareangi presso la zona del lago Taupo nell'Isola del Nord. La Haka infatti sintetizza i momenti di angoscia trascorsi da Te Rauparaha nel nascondiglio, prima della gioia per lo scampato pericolo."}
{"id": "758351", "revid": "96558", "url": "https://it.wikipedia.org/wiki?curid=758351", "title": "Leninista", "text": ""}
{"id": "758352", "revid": "968255", "url": "https://it.wikipedia.org/wiki?curid=758352", "title": "Domus ecclesiae", "text": "La domus ecclesiae (termine latino con il significato di \"casa dell'assemblea\" o \"casa della chiesa\") era un edificio privato, adattato alla necessit\u00e0 del culto, nella quale si radunavano i primi cristiani in epoca precedente all'editto costantiniano del 313 \nStoria.\nTale uso \u00e8 documentato gi\u00e0 nelle lettere di san Paolo, come per la casa di Narcisso, o la casa di Aquila e Prisca sull'Aventino (in corrispondenza dell'attuale chiesa di Santa Prisca). \nNel corso del III secolo si ebbe una prima organizzazione della Chiesa cristiana. Alcune delle \"domus ecclesiae\" erano state donate alla Chiesa dai proprietari e divennero i cosiddetti \"tituli\" . Nel IV secolo Roma ne contava 25, probabilmente affiancati da altri luoghi di culto privati.\nI luoghi di culto cristiani non si distinguevano architettonicamente dai normali edifici di abitazione, sebbene sia possibile che gi\u00e0 prima del 312 fossero state costruite appositamente per il culto delle semplici sale.\nSia le \"domus ecclesiae\" che i \"tituli\" prendevano generalmente il nome dal primitivo proprietario dell'edificio e lo conservarono anche con la costruzione di una vera e propria chiesa in epoca successiva: per esempio il \"titulus Clementis\", in origine propriet\u00e0 di un certo \"Clemens\", divenne successivamente l\"'ecclesiae Clementis\", o \"chiesa di Clemente\", e quindi l'attuale Basilica di San Clemente al Laterano.\nL'identificazione come luoghi di culto delle abitazioni private che in diversi casi sono state rinvenute sotto le chiese successive (Santi Giovanni e Paolo o \"titulus Pammachii\", Santa Cecilia in Trastevere o \"titulus Caeciliae\", San Martino ai Monti o \"titulus Equitii\", ) \u00e8 tuttavia resa difficoltosa dalla mancanza di specifiche caratteristiche architettoniche e dall'uso di eventuali decorazioni gi\u00e0 appartenenti al repertorio pagano, ma alle quali potrebbe essere stata dato un nuovo significato simbolico in senso cristiano.\nLa domus ecclesiae di Dura Europos.\n\"Domus ecclesiae\" sono state rinvenute soprattutto nella parte orientale dell'Impero: di eccezionale importanza \u00e8 quella di Dura Europos. La citt\u00e0, un crocevia di popoli e religioni diverse (religione ellenica, romana, ebraismo, mitraismo, cristianesimo), fu rasa al suolo nel 256 d.C. e mai pi\u00f9 ricostruita. La citt\u00e0 fu riscoperta dagli archeologi nel 1920; gli edifici religiosi sono tutti ben conservati.\nLa \"domus ecclesiae\" fu ritrovata non lontano dalla Porta di Palmira; grazie a un graffito, databile all'anno 232 pu\u00f2 essere definita una delle chiese pi\u00f9 antiche del mondo.\nL'edificio fa parte di una casa affacciata su una strada lastricata. Si tratta di una struttura a due piani, quello superiore probabilmente utilizzato come abitazione, articolata con una serie di sale intorno ad un cortile centrale. Al piano terra, di fianco all'atrio centrale, si trova una sala pi\u00f9 piccola, che immette in un ambiente ancora pi\u00f9 angusto. Gli archeologi hanno potuto ricostruire la funzione delle sale: la stanza pi\u00f9 grande era la sala della comunit\u00e0; la sala piccola era un ambiente intermedio che serviva per l'agape; l'ambiente angusto era un battistero per l'iniziazione cristiana. Tale ambiente era l'unico decorato (con scene dell'Antico e del Nuovo Testamento), a riprova che era il cuore dell'edificio.\nLa chiesa si \u00e8 potuta conservare nei millenni poich\u00e9 venne coperta da un bastione."}
{"id": "758355", "revid": "7", "url": "https://it.wikipedia.org/wiki?curid=758355", "title": "San Marco d'Urri", "text": ""}
{"id": "758359", "revid": "124444088", "url": "https://it.wikipedia.org/wiki?curid=758359", "title": "Mario Brunello", "text": "Biografia.\nHa studiato al Conservatorio di Venezia con Adriano Vendramelli e Antonio Janigro. Nel 1986 ha vinto il primo premio al Concorso internazionale \u010cajkovskij di Mosca nella categoria dedicata al violoncello.\nSi \u00e8 esibito nelle maggiori sale da concerto del mondo, diretto da nomi di grande prestigio quali Claudio Abbado, Chung Myung-whun, Valery Gergiev, Carlo Maria Giulini, Eliahu Inbal, Marek Janowski, Riccardo Muti, Zubin Mehta e Seiji Ozawa.\n\u00c8 molto attivo in formazioni cameristiche ed ha collaborato con solisti come i pianisti Massimo Somenzi e Andrea Lucchesini, i violinisti Gidon Kremer, Salvatore Accardo e Frank Peter Zimmermann.\nHa partecipato a festival jazz con Vinicio Capossela (con il quale collabora tuttora), Claudio Fasoli, Uri Caine e Gian Maria Testa e ha realizzato spettacoli teatrali con Maddalena Crippa e Marco Paolini e un progetto visionario dedicato a Bach (\"Pensavo fosse Bach\", prodotto da Musicamorfosi).\n\u00c8 il fondatore e direttore dell\"'Orchestra d'archi italiana\". \u00c8 docente presso i corsi estivi di perfezionamento dell'Accademia Chigiana di Siena ed \u00e8 Accademico di Santa Cecilia.\nHa un repertorio molto vasto, che spazia dalla musica barocca e Bach (di cui ha inciso tra 1993 e 1994 le sei \"Sei suites per violoncello solo\" BWV 1007 - 1012 nell'Auditorium del Conservatorio di Torino) alla musica contemporanea e ad incursioni nel jazz. Suona un violoncello Maggini del Seicento, appartenuto a Benedetto Mazzacurati e successivamente a Franco Rossi, violoncellista del Quartetto Italiano.\nDal 2008 \u00e8 il direttore artistico del Concorso Internazionale per Quartetto d'Archi \"Premio Paolo Borciani\" di Reggio Emilia.\nA Castelfranco Veneto, sua citt\u00e0 natale, tiene concerti, corsi e masterclass al Capannone Antiruggine, un'antica fabbrica dove si lavorava il ferro, riadibita a sala da concerto: sul progetto le registe Patricia Barbetti e Roberta Pedrini hanno realizzato il documentario \"In alto con la musica\" per la Radiotelevisione Svizzera.\nHa preso parte, fin dalla prima edizione, alla manifestazione \"I Suoni delle Dolomiti\", che ogni anno porta in quota la musica colta in generale."}
{"id": "758372", "revid": "300279", "url": "https://it.wikipedia.org/wiki?curid=758372", "title": "Hans Magnus Enzensberger", "text": " Ha scritto anche sotto lo pseudonimo di \"Andreas Thalmayr\" e \"Linda Quilt\". Vive a Monaco.\nBiografia.\nEnzensberger ha condotto studi di letteratura e filosofia presso le universit\u00e0 di Erlangen, Friburgo in Brisgovia, Amburgo e alla Sorbona di Parigi, ricevendo un dottorato nel 1955 per una tesi sulla poesia di Clemens Brentano. Fino al 1957 ha lavorato come scrittore radiofonico a Stoccarda. Ha partecipato a diverse riunioni del Gruppo 47. Nel decennio 1965-1975 ha pubblicato la rivista \"Kursbuch\". Dal 1985 pubblica a Francoforte la prestigiosa collana di libri \"Die Andere Bibliothek\" (\"L'altra biblioteca\") che attualmente conta circa 250 titoli. Enzensberger \u00e8 inoltre il fondatore del mensile \"TransAtlantik\". I suoi libri sono stati tradotti in pi\u00f9 di 40 lingue. In Italia \u00e8 conosciuto, oltre che per essere stato citato in \"Caro diario\" di Nanni Moretti (come modello di intellettuale che rifiuta di assoggettarsi al mezzo televisivo), soprattutto per il libro per bambini \"Il mago dei numeri\", che racconta in modo divertente e romanzato alcuni argomenti della matematica, diventato un best seller anche per gli adulti. Ne \"Il perdente radicale\" (2006) esprime dure critiche verso l'Islam.\nHans Magnus \u00e8 il fratello maggiore dello scrittore Christian Enzensberger.\nOpere.\nIn molte delle sue poesie Enzensberger adotta un registro ironico e sarcastico. Per esempio, la poesia \"Classe media blues\" \u00e8 composta da un elenco di luoghi comuni tipici della classe media intervallati dalla frase \"non ci possiamo lamentare\" ripetuta svariate volte, e si conclude con \"ma che stiamo aspettando?\"\nMolte di queste poesie, inoltre, trattano in modo polemico tematiche socio-economiche. Enzensberger ha vissuto molti anni nella Cuba di Fidel Castro. Bench\u00e9 sia principalmente un poeta e un saggista, Enzensberger ha realizzato anche opere teatrali, cinematografiche, radiodrammi, reportage, traduzioni, romanzi e libri per bambini."}
{"id": "758375", "revid": "1983214", "url": "https://it.wikipedia.org/wiki?curid=758375", "title": "Takashi Amano", "text": "Biografia.\nTakashi Amano \u00e8 stato uno dei massimi esperti e delle pi\u00f9 influenti personalit\u00e0 dell'acquariofilia d'acqua dolce. Gli viene internazionalmente riconosciuto il merito di aver introdotto i concetti del giardinaggio zen giapponese in acquariofilia. Le sue composizioni acquaristiche sono caratterizzate da arrangiamenti tipicamente asimmetrici (anche se equilibrati) di piante acquatiche spesso integrate da rocce e legni. I suoi paesaggi acquaristici sono rappresentazioni in miniatura e subacquee di paesaggi naturali e vengono considerati vere e proprie opere d'arte. \nInizi\u00f2 prestissimo a interessarsi all'acquariologia. Gi\u00e0 durante gli anni scolastici entr\u00f2 a far parte del Club Biologico fondato e organizzato dal Prof. Nagashima, Club che successivamente si distinse in ambito nazionale aggiudicandosi diversi premi.\nIl suo interesse iniziale furono i pesci tropicali, che studi\u00f2 con passione, girando in lungo e in largo con la sua bicicletta, sport del quale \u00e8 stato un professionista dal 1974 al 1990. L'interesse verso le piante acquatiche \u00e8 successivo e deriva dalla scoperta che in Germania fosse diventato moda l'hobby di allestire acquari rappresentanti ecosistemi in miniatura (Acquario Olandese). Fu allora che pens\u00f2 di potersi dedicare allo studio di piante e pesci tropicali, pur temendo di non poterne fare la carriera di una vita. \nEsperto di fotografia naturalistica (spettacolari i suoi paesaggi), cos\u00ec come di pittura ad acquerello, nel 1976 ha iniziato a pubblicare foto e articoli sulle piante e sui pesci tropicali che ha studiato nei suoi numerosi viaggi in Africa e Asia (soprattutto le isole meridionali del Giappone), vincendo numerosi premi. Amano \u00e8 l'autore di \"Nature Aquarium World\", una serie di tre volumi fotografici sull'allestimento di acquari d'acqua dolce. Ha anche pubblicato il libro \"Aquarium Plant Paradise\".\nAd Amano viene anche riconosciuto il merito di aver reso popolare l'uso delle piante acquatiche \"Glossostigma elatinoides\" e \"Riccia fluitans\" in acquaristica e l'introduzione di gamberi come mezzo per il controllo della crescita delle alghe, nonch\u00e9 dell'Akadama come substrato per la crescita delle piante d'acquario, gi\u00e0 utilizzato nelle colture bonsai.\nUna di queste specie di gamberetti d'acqua dolce viene proprio chiamata \u201cgambero di Amano\u201d o \"Gambero Yamato\" (\"Caridina multidentata\", precedentemente Caridina japonica) in suo onore. In seguito alla scoperta che queste specie divorano grandi quantit\u00e0 di alghe, Amano chiese ad un distributore locale di procurargliene diverse migliaia. Da allora sono divenute un must in plantacquariologia. Ha anche sviluppato una linea di accessori per acquariologia nota con il nome ADA (Aqua Design Amano)."}
{"id": "758380", "revid": "68179435", "url": "https://it.wikipedia.org/wiki?curid=758380", "title": "Appertizzato", "text": ""}
{"id": "758381", "revid": "1372005", "url": "https://it.wikipedia.org/wiki?curid=758381", "title": "Goffredo I di Provenza", "text": "Origine.\nFiglio terzogenito del conte di Provenza, Guglielmo II e della moglie Gerberga di Borgogna (?-1026), figlia del conte e duca Ottone I Guglielmo di Borgogna, come testimonia il monaco cluniacense e cronista, Rodolfo il Glabro (958-1026) e di Ermentrude di Reims (950-?), Contessa di M\u00e2con e Besan\u00e7on.Guglielmo II di Provenza era figlio del conte d'Avignone, conte di Provenza e marchese di Provenza, Guglielmo I e della prima moglie (come viene sostenuto dalle \"Europ\u00e4ische Stammtafeln\", vol II, 187 (non consultate), Arsenda di Comminges (come risulta dal documento n\u00b0 598 del \"Cartoulaire de l'abbaye de Saint-Victor de Marseille, tome I\", dell'aprile 970, in cui, Guglielmo e la moglie, la contessa Arsinda, fanno congiuntamente una donazione all'abbazia stessa) (ca.950- dopo il 979 anno in cui compare per l'ultima volta citata in un documento), che secondo lo storico Szabolcs de Vajay era figlia del conte Arnaldo di Comminges e della contessa Arsenda di Carcassonne. Sempre secondo Szabolcs de Vajay Arsenda era anche la sorella della viscontessa di Narbonne, Adelaide, che la cita nel suo testamento del 978 (documento n\u00b0 130 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\".\nBiografia.\nNato dopo il 1013, dato che non viene ancora citato nel documento n\u00b0 646 del \"Cartoulaire de l'abbaye de Saint-Victor de Marseille\", inerente ad una donazione fatta dai suoi genitori e dal fratello maggiore, Guglielmo (il futuro Guglielmo IV) in favore dell'abbazia di San Vittorio di Marsiglia.\nNel 1018, alla morte del padre, Guglielmo II, gli subentr\u00f2, nel titolo di conte di Provenza, assieme ai fratelli Guglielmo IV, primogenito, e Folco Bertrando I, secondogenito. In quello stesso anno, sua madre, Gerberga, unitamente a Goffredo (citato per terzo dopo i due fratelli) e ai suoi fratelli, Guglielmo IV, citato come conte, e Folco Bertrando e alla matrigna del loro padre, Guglielmo II, Adelaide d'Angi\u00f2 (947-1026), fece una prima donazione, in suffragio dell'anima del marito, Guglielmo II; subito dopo, ancora nel 1018, ne fece una seconda, sempre assieme a Goffredo ed ai suoi fratelli; ed infine una terza, ancora con Goffredo ed i suoi fratelli. Infine, ancora nel 1019, secondo il \"Cartulaire de Saint-Andr\u00e9-l\u00e8s-Avignon\", a pagina 32, risulta un'ulteriore donazione di sua madre, Gerberga, unitamente a Goffredo e ai suoi fratelli, al monastero di Saint-Andr\u00e9-l\u00e8s-Avignon.\nSuo fratello, Guglielmo IV, mor\u00ec ancor giovane, prima del 1030, perch\u00e9 in due donazioni, fatte dal secondogenito, Folco Bertrando (citato come Bertrando) e riportate dal \"Cartoulaire de l'abbaye de Saint-Victor de Marseille, tome II\", non solo Guglielmo non viene menzionato, ma Folco Bertrando I \u00e8 citato col titolo di conte; una di quello stesso anno, ed un'altra, forse antecedente.Mentre il marchesato di Provenza era rimasto al cugino, Guglielmo III, il governo della contea di Provenza fu diviso tra Folco Bertrando I, che si era insediato nel castello di Forcalquier e Goffredo I, che risiedette nella zona di Arles; il controllo sulle contee e viscontee provenzali fu accentuato.Nonostante ci\u00f2, il signore di Baux e di Fos, Ugo I, appoggiato dai visconti di Marsiglia e da altre viscontee delle Alpi, si ribell\u00f2 all'autorit\u00e0 comitale. Lo scontro decisivo avvenne alla Laguna di Berre, dove i conti di provenza ebbero la meglio sui visconti ribelli.\nNel 1032, Goffredo I ricevette il titolo di conte di Arles.&lt;be&gt;In quello stesso anno mor\u00ec il sovrano da cui dipendeva la contea di Provenza, il re di Arles, Rodolfo III, per cui la Provenza fu coinvolta nella guerra di successione, combattuta tra l'erede designato, l'imperatore del Sacro Romano Impero, Corrado II il Salico, ed il conte di Blois, di Chartres, di Ch\u00e2teaudun, di Tours, di Provins, di Reims, di Meaux e di Troyes, Oddone II, che se ne considerava erede legittimo in quanto figlio di Berta di Borgogna, figlia del re di Arles o delle due Borgogne, Corrado III il Pacifico. La guerra dur\u00f2 qualche anno e fu combattuta soprattutto in Borgogna e si concluse con la morte di Oddone II, nel 1037. Il regno di Arles o delle due Borgogne e quindi la Provenza divenne vassallo dell'impero.\nGoffredo assieme al fratello Folco Bertrando fece donazioni sia all'Cluny nel 1037, che a quella di San Vittore di Marsiglia nel gennaio del 1040 ed ancora, nel 1048; in quello stesso periodo, si erano prodigati nella ricostruzione, dopo i danni arrecati dai Saraceni di Frassineto, dell'abbazia dell'ordine Bremetense (nome che \u00e8 dovuto al paese di Breme), nella Val di Susa, vicino a Gap e nella costruzione di San Promaso, vicino a Forcalquier, di cui, Folco Bertrando ebbe il titolo di conte (in una donazione del 1044, Folco Bertrando si proclama proprietario di Forqualquier).\nIn un documento del 1045, il n\u00b0 24 del \"Cartoulaire de l'abbaye de Saint-Victor de Marseille tome I\", Goffredo concede a suo cognato, il visconte di Marsiglia, Guglielmo III, di fare una donazione all'abbazia di san Vittore, che controfirma; mentre secondo la \"Gallia Christiana Novissima, Arles\", Raimbaud, Arcivescovo di Arles, nel 1048, trasfer\u00ec una propriet\u00e0, alla presenza di Goffredo della moglie, Stefania, e del cognato, Guglielmo III.\nSuo fratello, Folco Bertrando, mor\u00ec verso il 1054 lasciando la contea di Provenza a Goffredo I, che rimase l'unico conte di Provenza mentre la contea di Forcalquier and\u00f2 ai propri figli, Goffredo II e Guglielmo Bertrando II.\nDopo la morte del fratello, Goffredo fece altre donazioni all'San Vittore di Marsiglia, unitamente alla moglie, Stefania ed al figlio, Bertrando, nel 1055 e nel 1057, dove menzion\u00f2 i nonni, Guglielmo I e Arsenda di Comminges.\nMor\u00ec nel 1063 (in quell'anno secondo la \"Gallia Christiana Novissima, Arles\", la moglie Stefania o Dolce fece una donazione, senza che il marito fosse citato), lasciando il titolo al figlio Bertrando II di Provenza, mentre la sua vedova, Stefania o Dolce, secondo lo storico Szabolcs de Vajay, si spos\u00f2 in seconde nozze col conte di Bigorre, Bernardo II.\nMatrimonio e discendenza.\nGoffredo aveva sposato, nel 1040 circa, Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), che secondo lo storico Szabolcs de Vajay era viscontessa di Marsiglia, figlia del visconte di Marsiglia, Guglielmo II. Il documento n\u00b0 179 del \"Cartoulaire de l'abbaye de Saint-Victor de Marseille tome I\", datato 27 gennaio 1040, potrebbe essere coincidente con il giorno delle nozze.Goffredo e Dolce o Stefania ebbero 4 figli:"}
{"id": "758394", "revid": "1590006", "url": "https://it.wikipedia.org/wiki?curid=758394", "title": "Appertizzazione", "text": "L'appertizzazione (o sterilizzazione) \u00e8 un processo per la conservazione degli alimenti.\nMetodo.\nIl metodo prende il nome da Nicholas Fran\u00e7ois Appert, un produttore di conserve alimentari francese, che lo perfezion\u00f2 nel 1795. Esso consiste nel porre l'alimento da conservare in un recipiente a chiusura ermetica, che, riempito e chiuso, viene poi portato con il suo contenuto a temperatura sufficientemente elevata da uccidere i microrganismi contaminanti.\nPoich\u00e9 il rischio di botulismo \u00e8 particolarmente alto, il contenuto deve raggiungere temperature molto elevate (generalmente da 110 a 120 \u00b0C) per tempi prolungati; gli unici alimenti per i quali \u00e8 possibile utilizzare una temperatura inferiore, immergendo i contenitori in acqua bollente e quindi raggiungendo temperature intorno ai 100 \u00b0C, sono quelli naturalmente acidi come le confetture di frutta o le conserve di alcune verdure, oppure gli alimenti resi acidi aggiungendo aceto, limone o altre sostanze acidificanti.\nIl metodo, per la sua semplicit\u00e0, viene utilizzato principalmente nella preparazione di conserve casalinghe, mentre in ambito industriale \u00e8 utilizzato solo per gli alimenti solidi in scatola. Per gli alimenti liquidi l'appertizzazione \u00e8 stata sostituita dalla pastorizzazione o dalla uperizzazione."}
{"id": "758399", "revid": "22356", "url": "https://it.wikipedia.org/wiki?curid=758399", "title": "Mesonychidae", "text": ""}
{"id": "758416", "revid": "767487", "url": "https://it.wikipedia.org/wiki?curid=758416", "title": "DJ Anas", "text": "Produce e mixa brani di musica elettronica.\nBiografia.\nAnas Tangi, nato nel 1980 in Marocco, abita a Brescia dal 1992. Sin da allora mostra un forte interesse verso la musica elettronica. Inizia a comperare dischi del genere progressive house e techno e dal 1995 frequenta la discoteca Number One di Brescia e dove viene influenzato dalla musica hardcore.\nNel 1999 viene accolto come dj resident del genere hardcore al Mary Lady di Rovato (BS), un locale dove precedentemente si ascoltava progressive house. Una sua demo viene ricevuta da Dj Randy e lo stesso anno vede l'uscita del suo primo disco in vinile. Il primo EP realizzato si chiama \"The Power is Mine\" ed \u00e8 la prima uscita sulla etichetta italiana 909% Hardcore.\nNel 2000 inizia a mixare al Dylan di Coccaglio (BS) e a partire dallo stesso anno riceve una serie di inviti al Number One di Corte Franca (BS), un locale che lo vedr\u00e0 come \"Dj new talent\" nelle sale 1, 3 e anfiteatro.\nIl 2001 \u00e8 l'anno delle collaborazioni all'estero, prima esibizione in Belgio e una stretta collaborazione con DJ Bass, un produttore olandese con quale realizza dei dischi su etichetta DHT.\nA partire dall'anno successivo si esibisce in Francia, nei Paesi Bassi, in Svizzera e in Germania e lavora in esclusiva per l'etichetta H2OH di Los Angeles fino al 2007."}
{"id": "758419", "revid": "767487", "url": "https://it.wikipedia.org/wiki?curid=758419", "title": "Pay per post", "text": "Con il termine Pay Per Post s'intende un'attivit\u00e0 di promozione online utilizzata nei blog, siti web e reti di advertising.\nUn inserzionista, interessato a promuovere il proprio sito web, si rivolge ad uno o pi\u00f9 blogger (o webmaster) per ottenere quello che pu\u00f2 essere chiamato un redazionale, un contenuto che parla del prodotto o servizio offerto con link al sito dell'azienda.\nQuesta tecnica pu\u00f2 essere utilizzata per incrementare la popolarit\u00e0 di un sito in maniera artificiosa. sulla opportunit\u00e0 o meno di utilizzare questo strumento di marketing e come debba essere classificato dai motori di ricerca, e se debba essere di pubblico dominio o meno il fatto che i blogger siano pagati per scrivere."}
{"id": "758426", "revid": "212348", "url": "https://it.wikipedia.org/wiki?curid=758426", "title": "Cantoni di Rouen", "text": ""}
{"id": "758428", "revid": "481349", "url": "https://it.wikipedia.org/wiki?curid=758428", "title": "Monoverbo", "text": ""}
{"id": "758429", "revid": "767487", "url": "https://it.wikipedia.org/wiki?curid=758429", "title": "Cantone di Bois-Guillaume", "text": "Il Cantone di Bois-Guillaume \u00e8 una divisione amministrativa dell'Arrondissement di Rouen. Dal 1\u00ba gennaio 2012 al 31 dicembre 2013, per effetto della fusione dei comuni di Bois-Guillaume e Bihorel, era denominato cantone di Bois-Giullaume-Bihorel, ma ha ripreso il nome precedente dopo che i due comuni sono tornati separati.\nA seguito della riforma complessiva dei cantoni del 2014 \u00e8 passato da 3 a 19 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758433", "revid": "767487", "url": "https://it.wikipedia.org/wiki?curid=758433", "title": "Cantone di Boos", "text": "Il Cantone di Boos era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758434", "revid": "984922", "url": "https://it.wikipedia.org/wiki?curid=758434", "title": "Cantone di Buchy", "text": "Il Cantone di Buchy era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758435", "revid": "122925148", "url": "https://it.wikipedia.org/wiki?curid=758435", "title": "Cetartiodactyla", "text": "I cetartiodattili (Cetartiodactyla) sono un ordine di mammiferi che unisce gli artiodattili e i cetacei (da qui il nome, fusione dei due termini), questi ultimi considerati discendenti dei primi a seguito di numerosi studi.\nSecondo tali studi i cetacei discenderebbero dalla famiglia estinta \"Pakicetidae\" e che i loro parenti pi\u00f9 stretti ancora esistenti siano gli ippopotami."}
{"id": "758436", "revid": "984922", "url": "https://it.wikipedia.org/wiki?curid=758436", "title": "Cantone di Caudebec-en-Caux", "text": "Il Cantone di Caudebec-en-Caux era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758438", "revid": "287204", "url": "https://it.wikipedia.org/wiki?curid=758438", "title": "Cantone di Caudebec-l\u00e8s-Elbeuf", "text": "Il Cantone di Caudebec-l\u00e8s-Elbeuf \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 6 a 7 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758440", "revid": "767487", "url": "https://it.wikipedia.org/wiki?curid=758440", "title": "Cantone di Cl\u00e8res", "text": "Il Cantone di Cl\u00e8res era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758441", "revid": "842", "url": "https://it.wikipedia.org/wiki?curid=758441", "title": "The Matrix - Path of Neo", "text": ""}
{"id": "758443", "revid": "767487", "url": "https://it.wikipedia.org/wiki?curid=758443", "title": "Cantone di Darn\u00e9tal", "text": "Il Cantone di Darn\u00e9tal \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 19 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758445", "revid": "767487", "url": "https://it.wikipedia.org/wiki?curid=758445", "title": "Cantone di Doudeville", "text": "Il Cantone di Doudeville era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758446", "revid": "984922", "url": "https://it.wikipedia.org/wiki?curid=758446", "title": "Cantone di Duclair", "text": "Il Cantone di Duclair era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758448", "revid": "1543377", "url": "https://it.wikipedia.org/wiki?curid=758448", "title": "Moadon Sport Maccabi Avshalom Ironi Petah Tiqwa", "text": "Il Moadon Sport Maccabi Avshalom Ironi Petah Tiqwa (, letteralmente \"Societ\u00e0 Sportiva Cittadina Maccabi Avshalom Petah Tiqwa\"), noto semplicemente come Maccabi Petah Tiqwa, \u00e8 una societ\u00e0 calcistica israeliana con sede a Petah Tiqwa. Gioca nella Ligat ha'Al, la massima serie del campionato israeliano.\nStoria.\nLa societ\u00e0 fu fondata nel 1912 da un gruppo di studenti ebrei originari di Petah Tiqwa, che studiavano ad Istanbul.\nIl Maccabi ha un palmar\u00e8s molto modesto: ha in bacheca solo alcuni titoli minori conquistati tra il 1935 e il 1952. Negli ultimi anni per\u00f2 ha sfiorato il successo in campionato: nella stagione 2003-2004 \u00e8 giunto terzo, e nel 2004-2005 secondo, dietro al forte Maccabi Haifa. In conseguenza di questo secondo posto, ha partecipato alla Coppa UEFA 2005-2006, nella quale ha raggiunto la fase a gironi (seconda fase). Ricordiamo il match del Girone B contro il Palermo, vinto dai rosa-nero per 2-1. Gli israeliani sono stati eliminati in quel turno.\nAnche se negli ultimi anni il Maccabi Petah Tiqwa si \u00e8 rivelata una delle squadre israeliane pi\u00f9 forti, non \u00e8 per\u00f2 la societ\u00e0 pi\u00f9 titolata di Petah Tiqwa in quanto i rivali dell'Hapoel Petah Tiqwa (fondato nel 1934, hanno vinto ben 6 titoli nazionali tra gli anni cinquanta e gli anni sessanta del secolo scorso (di cui 5 consecutivi).\nStadio.\nIl Maccabi gioca le partite casalinghe nello Stadio Municipale di Petah Tiqwa (\"Petah Tiqwa Municipal Stadium\"). Prima di questo stadio (che ha 7.500 posti a sedere) la squadra giocava nel \"Maccabi Petah Tiqwa Ground\". Costruito nel 1926, questo impianto \u00e8 stato la casa del Maccabi fino agli anni settanta.\nOrganico.\nRosa 2018-2019.\n\"Aggiornata al 1\u00ba febbraio 2019.\""}
{"id": "758449", "revid": "287204", "url": "https://it.wikipedia.org/wiki?curid=758449", "title": "Cantone di Elbeuf", "text": "Il Cantone di Elbeuf \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 4 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758451", "revid": "984922", "url": "https://it.wikipedia.org/wiki?curid=758451", "title": "Cantone di Grand-Couronne", "text": "Il Cantone di Grand-Couronne era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758452", "revid": "633110", "url": "https://it.wikipedia.org/wiki?curid=758452", "title": "Elain", "text": ""}
{"id": "758453", "revid": "6923", "url": "https://it.wikipedia.org/wiki?curid=758453", "title": "Motorenfabrik Oberursel", "text": "La Motorenfabrik Oberursel AG era un'azienda tedesca che produceva motori automobilistici, ferroviari ed aeronautici.\nStoria.\nLa societ\u00e0 fu fondata nel 1892 dall'ingegnere Wilhelm Seck a Oberursel in Assia, con l'acquisizione della Oberurseler Wiemersm\u00fchle e fondando la seconda sede \u201eM\u00fchlenbauanstalt Gebr\u00fcder Seck &amp; Co.\u201c per la fabbricazione di mulini a cilindro. Nel 1890, Willy Seck, figlio di Wilhelm Seck, inizia la produzione di motori stazionari \u201eGNOM\u201c. Nel 1892, Wilhelm Seck fonda la Motoren-Fabrik Oberursel \u201eW. Seck &amp; Co\u201c. Nel 1896, dopo la morte del fondatore Wilhelm Seck, la societ\u00e0 diventa una GmbH: Motoren-Fabrik Oberursel \u201eW. Seck &amp; Co. GmbH\u201c. Nel 1898, viene trasformata in una societ\u00e0 per azioni \u201eMotorenfabrik Oberursel Actien-Gesellschaft\u201c (MO AG). Nel 1921, la Motorenfabrik Oberursel AG e la Gasmotorenfabrik Deutz AG entrano in societ\u00e0. Nel 1930, l'azienda diventa della Humboldt Deutz Motoren AG, e la Motorenfabrik Oberursel AG si dissolve.\nNel 1938, viene acquisita dalla Kl\u00f6ckner Humboldt Deutz (KHD) AG, e la sede diventa \u201eKl\u00f6ckner-Humboldt-Deutz AG, Werk Oberursel\u201c.\nNel dopoguerra nel 1980, KHD a Oberursel nasce la \u201eKHD Luftfahrttechnik GmbH\u201c. Nel 1990, la BMW Rolls-Royce GmbH crea la Werk Oberursel e la societ\u00e0 KHD Luftfahrttechnik, assieme alla Rolls-Royce, creano \u201eBMW Rolls-Royce AeroEngines\u201c.\nNel 2000, BMW ritorna a essere indipendente e la societ\u00e0 diventa della \u201eRolls-Royce Deutschland Ltd &amp; Co KG\u201c."}
{"id": "758454", "revid": "110157", "url": "https://it.wikipedia.org/wiki?curid=758454", "title": "Cantone di Le Grand-Quevilly", "text": "Il Cantone di Le Grand-Quevilly \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva solo parte del comune di Le Grand-Quevilly. Dal 2015 comprende i comuni di:"}
{"id": "758455", "revid": "287204", "url": "https://it.wikipedia.org/wiki?curid=758455", "title": "Cantone di Le Petit-Quevilly", "text": "Il Cantone di Le Petit-Quevilly \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Le Petit-Quevilly.\nDal 2015 comprende Le Petit-Quevilly e parte del comune di Sotteville-l\u00e8s-Rouen."}
{"id": "758458", "revid": "827882", "url": "https://it.wikipedia.org/wiki?curid=758458", "title": "Dears", "text": ""}
{"id": "758459", "revid": "984922", "url": "https://it.wikipedia.org/wiki?curid=758459", "title": "Cantone di Maromme", "text": "Il Cantone di Maromme era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758462", "revid": "287204", "url": "https://it.wikipedia.org/wiki?curid=758462", "title": "Cantone di Mont-Saint-Aignan", "text": "Il Cantone di Mont-Saint-Aignan \u00e8 una divisione amministrativa dell'Arrondissement di Rouen.\nLa riforma complessiva dei cantoni del 2014 lo ha lasciato invariato."}
{"id": "758464", "revid": "122315", "url": "https://it.wikipedia.org/wiki?curid=758464", "title": "Hydropotinae", "text": ""}
{"id": "758468", "revid": "767487", "url": "https://it.wikipedia.org/wiki?curid=758468", "title": "Cantone di Notre-Dame-de-Bondeville", "text": "Il Cantone di Notre-Dame-de-Bondeville \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 passato da 9 a 24 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758469", "revid": "122744808", "url": "https://it.wikipedia.org/wiki?curid=758469", "title": "Paint horse", "text": "L'American Paint Horse \u00e8 un cavallo originario degli Stati Uniti, noto per la bellezza del suo mantello pezzato.\nL'associazione italiana \u00e8 il Paint Horse Club Italia (PHCI).\nStoria.\nFra i cavalli portati dagli Spagnoli nel Nuovo Mondo ve ne erano alcuni pezzati che, rinselvatichiti (i mustang), si diffusero rapidamente il tutto il continente. Ne furono affascinate le popolazioni indigene, in particolare i \"Comanches\", abilissimi cavalieri, che ne apprezzarono la velocit\u00e0 e la tenacia. La popolarit\u00e0 di questi cavalli crebbe anche tra i \"visi pallidi\".\nNell'800 i \"cow boy\", incrociando mustang e purosangue inglesi, selezionarono il Quarter horse per i lavori con le mandrie, e, a met\u00e0 '900, ne istituirono il registro genealogico. Tuttavia, la \"American Quarter Horse Association\" (AQHA) per molti anni si rifiut\u00f2 di registrare come Quarter Horses cavalli dal mantello pezzato, seppure questi fossero la progenie di cavalli registrati nello \"stud book\". \nGli allevatori e gli amanti di questi cavalli pezzati, pertanto, costituirono, nel 1962, la American Paint Horse Association (APHA) e cominciarono a registrare cavalli scartati dall'AQHA. Quindi, il Paint Horse non \u00e8 altro che un Quarter Horse dal mantello pezzato.\nMorfologia.\nHa le stesse caratteristiche del Quarter horse ed eccelle nelle stesse discipline \"western\". La sua statura varia da 140 a 165\u00a0cm, il suo peso \u00e8 intorno a 500\u00a0kg. Questi cavalli sono conosciuti soprattutto per la loro indole tranquilla e affidabile, ma anche vivace, forte e indipendente.\nNon \u00e8 scontroso, \u00e8 calmo ed adatto al trotto.\nIl suo particolare manto \u00e8 molto pregiato ai concorsi di \"color class\", una disciplina in cui si valuta unicamente la colorazione dei mantelli.\nA seconda della pezzatura, l'esemplare pu\u00f2 essere classificato come \"tobiano\", \"overo\" e \"tovero\". L'ultimo \u00e8 in realt\u00e0 un incrocio fra i primi due.\nTobiano.\n\u00c8 il mantello pezzato pi\u00f9 comune.\nNel tobiano le pezzature sono uniformi e vertono al tondo, la testa tende ad essere monocromatica, con o senza lista; gli arti generalmente sono di colore bianco. Le macchie si estendo da sopra a sotto il muso fino al petto come a formare uno \"scudo\" e sia il bianco che l'altro colore, possono essere predominanti.\nOvero.\nNel cavallo overo la testa di solito tende ad essere bianca, gli arti del colore pi\u00f9 scuro e le pezzature sono frastagliate.\nUna anomalia genetica accompagna i cavalli portatori del gene dominante \"Overo\". L'incrocio di due cavalli \"overo\" ha una possibilit\u00e0 su quattro di generare un puledro dal manto bianco, che per\u00f2 morir\u00e0 fatalmente poche ore dopo, a causa di una malformazione dell'intestino, associata proprio al gene dominante \"Overo\". Ci\u00f2 rende il colore \"Overo\" pi\u00f9 raro del \"Tobiano\"."}
{"id": "758470", "revid": "767487", "url": "https://it.wikipedia.org/wiki?curid=758470", "title": "Cantone di Pavilly", "text": "Il Cantone di Pavilly era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758474", "revid": "287204", "url": "https://it.wikipedia.org/wiki?curid=758474", "title": "Cantone di Saint-\u00c9tienne-du-Rouvray", "text": "Il Cantone di Saint-\u00c9tienne-du-Rouvray \u00e8 una divisione amministrativa dell'Arrondissement di Rouen.\nA seguito della riforma complessiva dei cantoni del 2014 \u00e8 stato ridisegnato.\nComposizione.\nPrima della riforma del 2014 comprendeva i comuni di:\nDal 2015 comprende parte del comune di Saint-\u00c9tienne-du-Rouvray e il comune di Oissel."}
{"id": "758476", "revid": "984922", "url": "https://it.wikipedia.org/wiki?curid=758476", "title": "Cantone di Sotteville-l\u00e8s-Rouen-Est", "text": "Il Cantone di Sotteville-l\u00e8s-Rouen-Est era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte dei comuni di Sotteville-l\u00e8s-Rouen e di Saint-\u00c9tienne-du-Rouvray."}
{"id": "758477", "revid": "169529", "url": "https://it.wikipedia.org/wiki?curid=758477", "title": "Migrazioni umane preistoriche", "text": "Per migrazioni dell'uomo si intende la diffusione umana sulla superficie terrestre e lo studio di questa su basi principalmente antropologiche, genetiche, linguistiche e socio-culturali.\nLa diffusione si riferisce sia all'uomo, ovvero ominidi progenitori nostri, classificabili sotto diversi generi tassonomici che originarono in Africa all'inizio dell'era quaternaria, sia all'uomo moderno, \"Homo sapiens\". Questi studi rientrano in una porzione fondamentale dello studio e nella comprensione della preistoria.&lt;br&gt; La maggior parte del lavoro sperimentale tende a convalidare le teorie Out of Africa I e Out of Africa II, rispettivamente e principalmente relative all'esodo dal continente africano, in una prima antica ondata dell'Homo erectus, ed in una seconda, molto pi\u00f9 recente, dell'Homo sapiens.\nParte del lavoro riguardante le migrazioni \"sapiens\" si basa in buona parte sulle acquisizioni recenti della genetica e della linguistica, in particolare sugli studi di Luigi Luca Cavalli-Sforza e sulle tassonomie linguistiche relazionate alla parentela genetica, di Merritt Ruhlen. Le tecnologie recenti di analisi genetica hanno permesso il tracciamento, con buone probabilit\u00e0 di coerenza al vero delle linee ereditarie materne e paterne, tramite lo studio del genoma mitocondriale, trasmesso matrilinearmente, e del genoma del cromosoma Y, patrilineare. \nPrime migrazioni presapiens.\nL'ipotesi \"Out of Africa I\" \u00e8 l'ipotesi paleoantropologica dominante tra le teorie che tendono a descrivere le prime migrazioni umane avvenute, ad opera dell'\"Homo erectus\", da 1,8 a 1,3 milioni di anni fa.\nDue milioni e seicentomila anni fa l'uomo esce dalla nicchia ecologica principale dei primati, prevalentemente tropicale. Il fatto che una specie di scimmia catarrina (di preferenza erbivora) entri in competizione coi carnivori sembra in prima ipotesi esclusivamente associabile allo sviluppo di una cultura, ossia di un insieme di conoscenze acquisite e condivise dalla comunit\u00e0 e trasmesse sistematicamente alla progenie. Il comportamento carnivoro pone le basi per una diffusione della specie sul territorio e quindi per una serie di migrazioni successive. La prima evidenza sicura di una migrazione fuori dall'Africa di \"H.erectus\" risale a 1,7 milioni di anni fa.\nSi ipotizza che i primi membri del genere Homo, cio\u00e8 \"Homo ergaster\", \"Homo erectus\" e \"Homo heidelbergensis\", circa 2 milioni di anni fa, migrarono dall'Africa durante il Pleistocene inferiore, probabilmente a causa del funzionamento della \"pompa sahariana\", e si dispersero per la maggior parte del vecchio mondo, arrivando fino a sud-est asiatico. \nIn dettaglio si ipotizzano due periodizzazioni:\nSe la colonizzazione dell'Asia ha seguito presumibilmente le direttrici del Sinai e dello Yemen, per quanto riguarda la colonizzazione dell'Europa i dati probabilmente non sono ancora sufficienti. Tra 1,8 e 1,6 milioni di anni fa non ci furono periodi nei quali il livello del mare si abbass\u00f2 talmente da formare un passaggio nello Stretto di Gibilterra o nel Canale di Sicilia, ma, in particolare, non si rilevano inoltre fossili in Spagna o Italia da riferire a tale epoca.\nLa data di dispersione originaria oltre l'Africa coincide praticamente con la comparsa di \"Homo ergaster\" nei reperti fossili, e la comparsa degli strumenti litici olduvaiani. Siti chiave per questa prima migrazione fuori dell'Africa sono Riwat, in Pakistan (1,9 Ma), Ubeidiya nel Levante (1,5 Ma) e Dmanisi nel Caucaso (1,7 Ma).\nLa Cina \u00e8 stata popolata pi\u00f9 di un milione di anni fa; manufatti in pietra di 1,66 Ma son stati rinvenuti nel bacino del Nihewan. Utensili di pietra trovati presso il sito di Xiaochangliang sono stati datati a 1,36 milioni di anni fa. I reperti archeologici del sito di Xihoudu nella provincia dello Shanxi datano la prima utilizzazione del fuoco di \"Homo erectus\" a 1,27 Ma.\nIl Sud-Est asiatico (Giava) \u00e8 stato raggiunto circa 1,7 milioni di anni fa (Meganthropus). L'Europa occidentale \u00e8 stata per la prima volta popolata circa 1,2 milioni di anni fa (Sierra de Atapuerca, in Spagna).\nSi \u00e8 suggerito che l\u2019\"Homo erectus\" possa avere costruito zattere e navigato oceani, una teoria che ha sollevato dubbi e polemiche.\nLe diverse ondate migratorie di \"H. erectus\" ebbero esiti differenti, potendo determinare sia l'occupazione effimera del nuovo territorio che una colonizzazione stabile. Questo condiziona un quadro archeologico che si presenta di complessa lettura: per tal motivo vi sono diverse tesi con differenti gradi di verosimiglianza, su quale e quante specie ominine abbiano migrato, nonch\u00e9 sul quando e sul dove. \nCon il recente importante sviluppo della paleogenetica si \u00e8 potuto comprendere che \"Homo erectus\", trasferito in Eurasia, si sia evoluto in Neanderthalensis e Homo di Denisova. In seguito, \"Homo heidelbergensis\" \u00e8 migrato anch'egli in Eurasia, dove, dopo essersi ibridato con Neanderhal e Denisova, \u00e8 tornato in Africa. \u00c8 da questo ceppo che si \u00e8 sviluppato \"Homo sapiens\": questo giustifica anche la recente scoperta di DNA di Neanderthal anche nelle popolazioni africane, che precedentemente non si pensava esistesse.\nSeconde migrazioni sapiens.\nEsistono teorie pi\u00f9 o meno condivise sulle origini dell'uomo contemporaneo. Esse riguardano il rapporto tra gli uomini moderni e gli altri ominidi.\nL\"'origine africana dell'Homo sapiens\" \u00e8 il modello paleoantropologico dominante tra le teorie che tendono a descrivere l'origine e le prime migrazioni umane dell'anatomicamente moderno.&lt;br&gt;\n\u00c8 conosciuta anche come ipotesi dell'origine unica, fuori dall'Africa, ipotesi africana, teoria della migrazione dall'Africa (dall'inglese: \"Out of Africa\" o \"Out of Africa 2\"), origine africana recente, ipotesi di un'origine unica e recente (RSOH, dall'inglese: \"Recent Single-Origin Hypothesis\"), Teoria del rimpiazzo (dall'inglese: \"Replacement Hypothesis\").&lt;br&gt;\nL'\"ipotesi dell'origine unica\", propone che gli uomini moderni si siano evoluti in Africa e che siano poi migrati all'esterno sostituendo quegli ominidi che erano in altre parti del mondo. &lt;br&gt;Su di essa sussistono vastissime evidenze paleoantropologiche, date da diverse migliaia di ritrovamenti fossili, archeologiche, linguistiche, climatologiche (modificazioni climatiche e conseguenti selezioni della popolazione), genetiche (mtDNA e nucleare, in particolare Aplogruppi del cromosoma Y).&lt;br&gt;\nI dati molecolari condotti mediante marcatori non ricombinanti, come il DNA mitocondriale, sostengono questa ipotesi. L'analisi filo-geografica ha infatti mostrato che il popolamento dei continenti da parte dell'uomo moderno \u00e8 proceduto ad ondate successive a partire dal continente africano.\nDettagli sulle migrazioni \"sapiens\".\n\u00c8 opportuno sottolineare che la velocit\u00e0 della migrazione \u00e8 stata calcolata in 1\u00a0km all'anno via terra e 3/4\u00a0km annui lungo le coste. La descrizione, anche se probabile, \u00e8 del tutto ipotetica e parziale."}
{"id": "758480", "revid": "984922", "url": "https://it.wikipedia.org/wiki?curid=758480", "title": "Cantone di Sotteville-l\u00e8s-Rouen-Ovest", "text": "Il Cantone di Sotteville-l\u00e8s-Rouen-Ovest era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Sotteville-l\u00e8s-Rouen."}
{"id": "758481", "revid": "984922", "url": "https://it.wikipedia.org/wiki?curid=758481", "title": "Cantone di Yerville", "text": "Il Cantone di Yerville era una divisione amministrativa dell'Arrondissement di Rouen.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "758482", "revid": "124008907", "url": "https://it.wikipedia.org/wiki?curid=758482", "title": "Schizo", "text": "Gli Schizo sono un gruppo thrash metal/death metal di origine siciliana, nato nel 1984.\nStoria.\nLe origini.\nIl gruppo nacque a Catania nel 1984, dall'idea di due amici e compagni di scuola, Alberto Penzin e S.B. Reder, appassionati di gruppi come Venom (il nome della futura band sar\u00e0 un tributo ad un loro brano), Hellhammer e Discharge. Entrambi chitarristi, Penzin vendette la sua chitarra a Reder acquistando un basso. Come batterista fu scelto Angel Puglisi. Con Penzin alla voce lo stile del gruppo era un crudo thrash metal veloce e diretto, con influenze hardcore punk che lo rendevano molto simile al black metal.\nAgli inizi del 1985, per\u00f2, Penzin fu colto da un'infezione alle corde vocali, che gli imped\u00ec di cantare, e cos\u00ec il gruppo ingaggi\u00f2 come cantante temporaneo M. Rapisarda; dopo alcune prove Puglisi scelse di abbandonare la formazione, e Rapisarda prese il suo posto. Con questa line-up, la band registr\u00f2 una prima demo autoprodotta intitolata \"Thrash The Unthrashable - Thrash To Kill!!!\".\nL'anno successivo Rapisarda lasci\u00f2 la band, che ingaggi\u00f2 il nuovo batterista Carlo F., mentre lo stesso Reder prese il suo posto nel ruolo di vocalist. Con questo nuovo assetto la band registr\u00f2 una seconda demo dal titolo \"Rehearsal 9-9-1986\".\nIl primo album ed il progetto Mondocane.\nDopo \"Total Schizophrenia\" (1986) ed il successivo promo tape \"M.F.C.\" (1989), la band ottenne un contratto con la Crime Records, che propose ai tre di registrare un album. Fu in questa occasione che entr\u00f2 nella band Ingo, genovese appena fuoriuscito dai Necrodeath.\nNel 1989 la band pubblic\u00f2 quindi il suo primo album, \"Main Frame Collapse\", al quale doveva contribuire con un cameo anche Chuck Schuldiner dei Death, che dovette rinunciare all'ultimo momento per impegni con la propria band. A tutt'oggi l'album \u00e8 considerato uno dei pi\u00f9 importanti dischi del metal estremo italiano. Sul finire dello stesso anno, tramite Ingo, i membri del gruppo conobbero Peso, batterista dei Necrodeath, con il quale Penzin e Reder diedero vita ad un nuovo progetto, denominato Mondocane. Da quel momento gli Schizo entrarono in un periodo di pausa momentanea per permettere ai membri di concentrarsi sul nuovo lavoro, e nel frattempo il batterista Carlo, dopo alcune date live anche all'estero a cui non prese parte, decise di abbandonare la band per motivi personali.\nNel 1990 i Mondocane pubblicarono il loro primo album, \"Project One\" uscito per la Metalmaster. Tuttavia, pur essendo considerato in seguito un \"classico del metal italiano di fine anni \u201980 \" (ristampato nel 2013 dalla F.O.A.D. Records), nell'immediato non ebbe il successo sperato e nel 1991 il progetto fin\u00ec senza un seguito.\nSeconda fase e declino.\nRiattivati dunque nuovamente gli Schizo, i membri della band ingaggiarono il nuovo batterista Patrizio \"Pat\" Pappalardo, proveniente dal gruppo crossover thrash D.I.Y., ma nel frattempo Reder, a causa di alcuni screzi con Penzin e Ingo, decise di abbandonare la band, fondando con l'ex batterista Carlo i Dead Schizo nel 1992. Il gruppo trov\u00f2 velocemente un sostituto ideale in Vittorio Blanco, gi\u00e0 chitarrista dei Guru of Darkness, con il quale registr\u00f2 la demo \"Wounds in the Clay\".\nNel 1994 il gruppo si rec\u00f2 nuovamente in studio, questa volta in Inghilterra, per registrare il MCD \"Sounds of Coming Darkness\"; terminate le registrazioni, tuttavia, continui litigi ed incomprensioni tra i membri portarono all'abbandono da parte di Blanco, seguito nel 1995 anche da Ingo e Pat; subito dopo la label scaric\u00f2 la band. Alberto Penzin, ormai rimasto l'unico membro, prov\u00f2 a mantenere in vita il gruppo, reclutando una nuova formazione composta dal cantante Alex Ielo dei Neurotomy e dal batterista Dario Casabona dei Sinoath, e pubblicando un paio di singoli tra cui l'omonimo mini CD.\nNel 1998, dopo numerosi cambi di formazione, Ielo abbandon\u00f2 il gruppo, che lo sostitu\u00ec prima con Andrea Zanetti, poi con Nicola Bavaro, che per\u00f2 lasci\u00f2 il gruppo per unirsi ai Glacial Fear. Penzin e Casabona, ormai rimasti soli e privi di motivazione, decisero di dedicarsi ad altri progetti, lasciando la band in una lunga fase di stallo, ritrovandosi comunque di tanto in tanto a suonare e a scrivere nuovi pezzi.\nNel 2001 i suoi tentarono poi di riattivare gli Schizo, ingaggiando il vocalist Nicola Accurso, ma l'abbandono del cantante due anni pi\u00f9 tardi ferm\u00f2 nuovamente i lavori.\nIl ritorno.\nNel 2005, Alberto Penzin e Reder si rincontrarono, e decisero di riprendere le redini della band. Fu richiamato per l'occasione Accurso, e la band, dopo aver ottenuto un contratto con la Scarlet Records, inizi\u00f2 a lavorare su un nuovo album, denominato \"Cicatriz Black\", che fu pubblicato nel 2007 e al quale parteciparono in veste di ospiti Steve Sylvester, A.C. Wild dei Bulldozer e Flegias dei Necrodeath. Il gruppo part\u00ec per una serie di concerti, accompagnata per l'occasione dal chitarrista Alessandro \"Azmeroth\" Bruno. Sempre nello stesso anno, Penzin e Reder riformarono anche i Mondocane, insieme a Peso ed a Carmelo Orlando dei Novembre, ma poco tempo dopo Alberto Penzin, a causa di profondi contrasti con i suoi compagni ed insanabili divergenze musicali, decise di abbandonare definitivamente gli Schizo, concentrandosi sul suo nuovo progetto denominato CO2.\nLa band scelse comunque di proseguire con i lavori con la scrittura di nuovi brani; nel 2009 gli Schizo entrarono in studio per registrare un nuovo album, che fu pubblicato nel febbraio del 2010 con il nome di Hallucination Cramps. Durante le registrazioni, il basso fu registrato dal batterista Dario Casabona.\nSempre nel 2010, la band chiama con se il bassista Giuseppe \"Tat0\" Tatangelo ed il chitarrista Fabio Monaco, entrambi della band death metal Zora, per le esibizioni dal vivo, che dopo poco tempo vengono nominati membri ufficiali. Entrambi non fanno ormai pi\u00f9 parte della formazione."}
{"id": "758483", "revid": "287204", "url": "https://it.wikipedia.org/wiki?curid=758483", "title": "Cantone di Yvetot", "text": "Il Cantone di Yvetot \u00e8 una divisione amministrativa degli arrondissement di Le Havre e di Rouen.\nA seguito della riforma complessiva dei cantoni del 2014 \u00e8 passato da 12 a 54 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758484", "revid": "6923", "url": "https://it.wikipedia.org/wiki?curid=758484", "title": "Fustella", "text": "Per fustella si intende generalmente un attrezzo che permette di eseguire un taglio preciso di un prodotto in foglio \"tenero\" (carta, cartone, cuoio, tessuti, gomme, plastiche, ecc).\nTipi di fustella.\nEsistono tre tipi di fustella:\nLa fustella piana, o \"fustella americana\", \u00e8 uno strumento costituito da un nastro in acciaio con un profilo superiore tagliente che, riproducendo una determinata sagoma, viene utilizzato in tipografia, in cartotecnica e in industrie affini per tagliare la carta, il cartoncino o materiali simili in forme astratte complesse.\nIn generale, la fustella serve per eseguire tagli identici e precisi ed \u00e8, perci\u00f2, utilizzata anche in altri ambiti industriali come, per esempio, la pelletteria, l'industria tessile oppure la produzione di etichette, per realizzare guarnizioni, ecc.\nNella stessa fustella pu\u00f2 essere inserita una lamina pi\u00f9 bassa e non tagliente, chiamata in gergo \"cordone\" o \"cordonatore\", che provoca in sede appropriata uno schiacciamento e/o snervamento del cartone permettendo la successiva piega in quel dato punto. In caso di materiali o lavorazioni particolari il cordonatore viene sostituito da una lama, detta \"mezzotaglio\", pi\u00f9 bassa di quella di taglio e atta a penetrare nel cartone solo per una parte del suo spessore (70/90%).\nUna volta prodotta, la fustella deve essere inserita in un macchinario che, aprendosi e chiudendosi alternativamente con l'inserimento del foglio da fustellare, permette di eseguire un taglio completo. Tali macchinari possono essere con apertura a libro manuali (platine), automatiche (autoplatine), piano cilindriche, tipografiche (semiautomatiche).\nA seconda del tipo di macchinario e della tipologia di cartone da fustellare la produzione oraria va da 80/100 fogli/h fino a 1000/1200 fogli/h. Le fustellatrici possono avere luci e formati di taglio massimo diversi permettendo di produrre dei fustellati che vanno dall'astuccio farmaceutico alla scatola da imballo. Seguendo i formati standard di produzione di cartone, le cartiere hanno definito delle misure che hanno a loro volta determinato i formati di fustellatura di tali macchinari (50x70, 70x100, 100x140, 120x160).\nIl termine fustella viene usato anche per definire il risultato della pre-incisione effettuata con l'attrezzo in questione (cos\u00ec ad esempio per le etichette pre-incise sulle confezioni dei medicinali).\nProduzione.\nA livello industriale, il processo di produzione prevede un disegno CAD dello sviluppo dell'oggetto che si vuole produrre (es. scatola). Il file del disegno viene inviato al laser che si occupa di tagliare il foglio di legno multistrato definendone il formato esterno e la sagoma con il taglio e la piega. Lo stesso file viene inviato anche a una o pi\u00f9 macchine sempre gestite con il linguaggio CAD che da una bobina di lama/cordone realizza i tagli a misura le sagome, curvando la lama e realizzando inferiormente dei ponticelli (corrispondenti a delle interruzioni del taglio laser per mantenere il legno come un unico blocco). Tutti questi elementi in acciaio vengono poi inseriti da un operatore nel legno con attrezzi appropriati in quanto il taglio laser permette una precisione tale da rendere una certa interferenza tra la lama e il legno impedendone la fuoriuscita in fase di fustellatura.\nIn seguito vengono incollate delle strisce di gomma ai lati della lama in modo che il materiale che verr\u00e0 tagliato non resti incastrato alla fustella ma venga respinto. Il risultato \u00e8 una sorta di stampo che, appoggiato sul foglio di carta, pu\u00f2 tagliare la sagoma definita.\nIn grafica.\nProprio perch\u00e9 la precisione CAD per la produzione della fustella \u00e8 elevata, spesso il tipografo e lo stampatore richiede al fustellificio l'invio del tracciato fustella che permetter\u00e0 al grafico di impaginare con precisione l'elaborato da stampare. In questo caso, per \"tracciato fustella\" si intende la sagoma di taglio/piega sotto forma di tratto. Questo disegno \u00e8, generalmente, la sagoma dello sviluppo del prodotto realizzata con una semplice linea nera su foglio bianco/lucido o file grafico (es. PDF).\nAltri utilizzi.\nLe fustelle rotative seguono lo stesso processo di quelle piane anche se vengono utilizzate specificatamente da macchinari per il taglio di cartone per grandi formati\nchiamati \"slotter\" qui, le lame oltre a essere tagliate e sagomate devono in base alla posizione essere curvate anche longitudinalmente per seguire la curva del legno che in questa specifica realizzazione si presenta come un multistrato a forma di semicilindro.\nLe fustelle forgiate sono invece realizzate interamente in acciaio con lamine di spessore maggiore e saldate tra di loro per creare un monoblocco piano che pu\u00f2 essere maneggiato con facilit\u00e0. Tali fustelle vengono usate nel taglio di tessuti, guarnizioni, cuoio e pellami, gommespugna, ecc. applicate con uso manuale o automatico a delle presse idrauliche.\nNell'abbigliamento.\nLe fustelle forgiate venivano usate per ritagliare le sagome dei particolari di tessuto che poi veniva confezionato. Questa tecnica di fustellatura \u00e8 stata per lo pi\u00f9 rimpiazzata da tecniche pi\u00f9 moderne, come con il plotter di taglio e con taglio laser ponte laser.\nProduzione formaggio.\nNei processi di caseificazione ovvero per produrre formaggio e latticini, la fustella (anche fuscella) \u00e8 l'attrezzo (ora in materiale plastico) che si usa per contenere la cagliata, appena estratta. La fustella (che, in pratica, \u00e8 uno stampo) \u00e8 tipicamente fessurata in modo che vi possa essere lo spurgo del siero e ha un fondo. Oltre alla fustella vi \u00e8 un'altra tipologia di stampo utilizzata per tale scopo (la fascera che non ha fondo)."}
{"id": "758487", "revid": "38120", "url": "https://it.wikipedia.org/wiki?curid=758487", "title": "Radio babboleo", "text": ""}
{"id": "758488", "revid": "984922", "url": "https://it.wikipedia.org/wiki?curid=758488", "title": "Cantone di Abbeville-Nord", "text": "Il Cantone di Abbeville-Nord era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Abbeville e i comuni di:"}
{"id": "758489", "revid": "767487", "url": "https://it.wikipedia.org/wiki?curid=758489", "title": "Sahara (film 2005)", "text": "Sahara \u00e8 un film del 2005, diretto da Breck Eisner, con Matthew McConaughey e Pen\u00e9lope Cruz. \u00c8 tratto dall'omonimo romanzo di Clive Cussler (anche se lo stesso autore ha molto criticato la sceneggiatura del film, considerandola troppo distante dal libro). Produzione costosissima, recuper\u00f2 solo la met\u00e0 delle spese al botteghino.\nTrama.\nDurante una cruenta battaglia a Richmond, in Virginia (Stati Uniti), alla fine della guerra civile nel 1865, alcuni soldati confederati stanno caricando su una nave corazzata alcune casse di monete d'oro, sfuggendo ad una probabile cattura. Terminata l'operazione d'imbarco, il plotone parte lungo il fiume, schivando i colpi del fuoco nemico.\nLagos, in Nigeria, nel presente. Due medici dell'Organizzazione Mondiale della Sanit\u00e0, ossia Eva Rojas e Frank Hopper, effettuano una visita su un giovane, Kiwe Nwokolo, ormai in stato pietoso: come molti altri negli ultimi giorni, il ragazzo si \u00e8 ammalato nel Mali, dove era andato poco prima insieme al padre. La dottoressa si reca al faro, dove lavora il genitore del ragazzo, per un prelievo: qui trova l'uomo morto, e viene assalita da due malviventi. Fortunatamente Dirk Pitt, intento in una battuta di pesca, osserva la scena da lontano ed interviene, eliminando i due delinquenti.\nLa donna si risveglia sulla barca della NUMA mentre si concludono le operazioni di recupero del sarcofago sommerso del re Bateen: intanto fa la conoscenza di Al Giordino, inseparabile amico di Dirk, e di James Sandecker, capo dell'agenzia.\nPitt viene contattato da Oshodi, un trafficante locale che ha ritrovato una moneta d'oro appartenente alla nave confederata Texas. Intanto viene inaugurato il sarcofago al museo, alla presenza dell'imprenditore francese Yves Massarde, che fa la conoscenza dei due medici delle Nazioni Unite, che gli chiedono un mezzo per accedere al Mali, dove probabilmente si sta diffondendo un'epidemia. Massarde si dimostra poco propenso ad aiutare i dottori, anche perch\u00e9 i suoi affari con il Generale Kazim, dittatore dello Stato africano, ne risentirebbero.\nI due dunque escono dal museo, sconfitti, ma nello stesso momento arriva Dirk e chiede a Sandecker tre giorni per trovare la \"Texas\", una nave confederata che avrebbe superato l'oceano Atlantico giungendo fino in Africa nel fiume Niger. Alla vista della moneta d'oro che ritrae la corazzata, l'ammiraglio si convince e permette a Dirk, Al e al terzo amico Rudi Gunn di utilizzare la sua barca per il tempo richiesto, lungo il fiume, per trovare tracce dell'imbarcazione scomparsa. A loro si aggiungono quindi Eva e Frank.\nIl giorno dopo il gruppo parte alla volta del Mali. Dopo aver sbarcato i dottori, che si dirigono ad Asselar, luogo dell'epidemia e focolaio di una guerra civile, i protagonisti vanno alla ricerca del maliano che ha fornito la moneta ma scoprono che \u00e8 morto per cui vedono le loro ricerche sfumare. Riescono a ritrovare una traccia da una storia del luogo che parla di una \"nave della morte\" per cui cominciano a sondare il fiume, ma scoprono al contrario una strana alga rossa. I tre si scontrano con la marina maliana e per fuggire fanno esplodere il loro yacht, riuscendo a raggiungere a nuoto la riva. Dirk e Al decidono di continuare attraverso il deserto per andare a cercare i dottori in quanto credono che l'attacco dei militari sia dovuto a ci\u00f2 che i due medici stavano cercando, mentre Rudi viene rimandato dall'ammiraglio Sandecker per far analizzare gli strani campioni di alga raccolti poco prima.\nEva e Frank nel frattempo si trovano ad Asselar, dove cercano di analizzare alcuni campioni, quando arriva un contingente di militari maliani, guidati da Kazim, che elimina tutti, tranne la dottoressa che si trovava in fondo al pozzo per dei rilievi. Dirk e Al arrivano in tempo per salvarla, e dopo uno scontro a fuoco, i tre si dirigono verso il deserto. Arrivati in un canyon, vengono catturati dai Tuareg, e una volta al loro campo, Eva vede che anche tra questi la malattia si \u00e8 diffusa, e riesce a capire che non \u00e8 un'epidemia, ma una contaminazione da parte di sostanze tossiche. Al, mentre gioca con dei bambini, scopre in una grotta un graffito che rappresenta la Texas, e Dirk comprende quindi che un fiume c'era, ma ora pu\u00f2 essere rimasto sottoterra, ed \u00e8 tramite questo che la tossina si propaga.\nI tre si dirigono verso un antico fortino, da cui vedono un grande impianto di smaltimento, di propriet\u00e0 di Yves Massarde, in cui decidono di entrare utilizzando il treno che trasporta i materiali all'interno. Una volta dentro, scoprono che molti rifiuti vengono lasciati in un deposito, che non riesce per\u00f2 a contenerli, dando quindi origine alla contaminazione. Dirk, Al ed Eva vengono per\u00f2 scoperti e catturati da Massarde, che manda i primi due da Kazim, e tiene Eva con s\u00e9. Dirk e Al si risvegliano su un piccolo furgone e, riusciti a fuggire, si ritrovano per\u00f2 ammanettati a vagare per il deserto.\nDopo aver trovato il relitto di un vecchio aereo, si liberano e dopo aver trasformato il mezzo e raggiunto un luogo abitato telefonano all'ammiraglio dell'accaduto. Tornati dai Tuareg, Dirk si fa prestare la macchina dal loro capo Modibo, una Avion Voisin del 1936, di propriet\u00e0 di Kazim, e si reca assieme al capo e ad Al all'impianto, dove liberano i Tuareg rimasti prigionieri ed Eva, riuscendo a salvarsi dal piano di autodistruzione ideato da Massarde, disinnescando la bomba\nDirk, Al ed Eva fuggono per il deserto, ma vengono inseguiti da Kazim e dai suoi soldati, e, dopo una rocambolesca fuga, rinvengono la Texas per poi rintanarcisi. Dirk e Al rimettono in funzione un vecchio cannone, e sparano a Kazim, uccidendolo mentre l'esercito nemico si arrende vedendosi circondato dai Tuareg appena sopraggiunti. Il film si conclude con l'ammiraglio che \u00e8 riuscito a fermare il contagio e Eva ha trovato la cura , mentre Massarde viene avvelenato da un agente della CIA bevendo, ignaro, la stessa acqua che ha contaminato . Nel frattempo Al torna a giocare con i bambini Tuareg quando invece dovrebbe sorvegliare il recupero della nave devoluto al popolo di Modibo, infatti il tesoro era nascosto in una caverna del villaggio, mentre Dirk ed Eva si godono una vacanza su una bellissima spiaggia della Baia di Monterey.\nProduzione.\nIl film fu in parte girato in Gran Bretagna e Spagna, ma la maggior parte delle riprese si svolse in Marocco, divenuto un popolare sito per i registi statunitensi grazie a clima accogliente, tasso di cambio favorevole e manodopera a basso costo.\nL'attore Lambert Wilson, che interpreta il ruolo di \"Yves Massarde\", ha recitato anche nel film omonimo del 1983.\nAccoglienza.\nMalgrado il discreto successo iniziale nelle sale (il film sal\u00ec in vetta alla classifica dopo il primo fine settimana), recuper\u00f2 solo met\u00e0 degli ingentissimi costi di produzione. Con un costo di produzione e distribuzione di circa 241 milioni di dollari, il film ha infatti incassato 119.269.486 dollari, con una perdita di 121.730.514 dollari (il 50,51% del costo di produzione). Era stato pianificato infatti un sequel che, invece, venne cancellato proprio per i risultati di incasso deludenti.\nDifferenze con il libro ed errori.\nNumerose parti del film si discostano totalmente dal libro originale, e vengono aggiunti e omessi numerosi personaggi.\nNel film si mostra una conchiglia con il guscio a forma di ali d'angelo con caratteristiche di bioluminescenza che vive solo nel fiume Niger. In realt\u00e0 si tratta di molluschi noti come Pholadidae che per\u00f2 sono diffusi in diverse regioni marine e che, in alcuni casi, effettivamente presentano caratteristiche di bioluminescenza.\nLa bandiera che la Texas sventola \u00e8 la \"Stars and Bars\", bandiera confederata, ma che nel 1865 la non era la bandiera ufficiale della Confederazione da pi\u00f9 di due anni; la corazzata avrebbe invece dovuto sventolare la \"Stainless Banner\"'"}
{"id": "758490", "revid": "984922", "url": "https://it.wikipedia.org/wiki?curid=758490", "title": "Cantone di Abbeville-Sud", "text": "Il Cantone di Abbeville-Sud era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Abbeville e i comuni di:"}
{"id": "758491", "revid": "287204", "url": "https://it.wikipedia.org/wiki?curid=758491", "title": "Giuseppe Rescifina Messina", "text": "La Polisportiva Giuseppe Rescifina Messina \u00e8 una squadra di pallacanestro femminile di Messina. \nRifondata nel 1991 dopo la cessione della Liberi Sportivi Messina, ha disputato vari campionati di Serie A1, edizioni della Coppa Italia ed alla Coppa Ronchetti.\nStoria.\nNel 2009, dopo essersi classificata al 1\u00ba posto in Serie B regionale e 1\u00b0 nel Poule promozione, \u00e8 stata sconfitta alla gara di play-off. La promozione alla terza serie nazionale, la Serie B d'Eccellenza, \u00e8 arrivata comunque tramite ripescaggio."}
{"id": "758496", "revid": "253269", "url": "https://it.wikipedia.org/wiki?curid=758496", "title": "Judith Godr\u00e8che", "text": "Biografia.\nFiglia di uno psicanalista, nato da una famiglia ebraica di origini polacche e russe (il cognome originario della famiglia paterna era, infatti, \"Goldreich\"), e di una psicoterapeuta infantile, i suoi primi impieghi nel lavoro riguardavano delle pubblicit\u00e0 per un'azienda giapponese, produttrice di cioccolato. La sua prima apparizione nel cinema avvenne nel ruolo di figlia di Claudia Cardinale nel film \"L'estate prossima (L'\u00e9t\u00e9 prochain)\". A 14 anni le fu assegnato il suo primo ruolo da protagonista, nel film di Beno\u00eet Jacquot \"Les Mendiants\" con Dominique Sanda. Nel 1989 recit\u00f2 in un film di Jacques Doillon, \"La Fille de quinze ans\" con Melvil Poupaud, che le port\u00f2 una grande fama. Nel 1990 fu nominata come Miglior Attrice Promettente ai C\u00e9sar per la sua interpretazione nel film di Jacquot \"La D\u00e9senchant\u00e9e\".\nNel 1994 il suo romanzo \"Point de c\u00f4t\u00e9\" fu pubblicato dalla Broch\u00e9 Publishers con buoni risultati. La Godr\u00e8che non fu conosciuta nel cinema americano fino al 1996, quando usc\u00ec il film di Patrice Leconte \"Ridicule\", nel ruolo di Matilde de Bellegarde. Nel 1998 recit\u00f2 con Leonardo DiCaprio nel film \"La maschera di ferro (The Man in the Iron Mask)\".\nFu nominata nel 2002 ai Premi C\u00e9sar come Migliore Attrice Non-Protagonista nel film-sorpresa \"L'appartamento spagnolo\".\nI suoi fans considerano la sua bellezza come \"innocente sensualit\u00e0\".\nVita privata.\nPrecedentemente fidanzata con il regista Beno\u00eet Jacquot, si \u00e8 sposata nel 1998 con il comico Dany Boon, che aveva conosciuto sul set di \"Bimboland\". Hanno avuto un figlio, No\u00e8. Nel 2002 ha divorziato da Boon.\nDal 2004 \u00e8 compagna dello sceneggiatore Maurice Barth\u00e9l\u00e9my da cui ha avuto una figlia, Tess, nata nel 2005."}
{"id": "758499", "revid": "984922", "url": "https://it.wikipedia.org/wiki?curid=758499", "title": "Cantone di Ailly-le-Haut-Clocher", "text": "Il Cantone di Ailly-le-Haut-Clocher era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758501", "revid": "46162", "url": "https://it.wikipedia.org/wiki?curid=758501", "title": "Passi (Filippine)", "text": ""}
{"id": "758502", "revid": "287204", "url": "https://it.wikipedia.org/wiki?curid=758502", "title": "Basket Alcamo", "text": "L'Associazione Dilettantistica Basket Alcamo \u00e8 stata la principale societ\u00e0 di pallacanestro femminile di Alcamo, in provincia di Trapani.\nLa societ\u00e0 ha raccolto l'eredit\u00e0 dello Sport Club Alcamo, che ha disputato sei stagioni consecutive in Serie A1. Rilevato il titolo sportivo da Catania, la nuova societ\u00e0 ha disputato sette stagioni in A2, vinta nel 2010-11, e una in A1, per poi rinunciare all'iscrizione e scomparire.\nHa giocato al Palazzetto Tre Santi e i colori sociali erano il bianco e il blu.\nStoria.\nNegli anni settanta il professore Lino Scalzo fond\u00f2 l'Alcamo femminile, in un periodo in cui le rappresentanti della pallacanestro alcamese erano anche l'Olimpia e la Don Bosco. Come Basket Alcamo (sponsorizzata dalla Fiat e poi dalla ILG), dagli anni ottanta sfior\u00f2 pi\u00f9 volte la promozione dalla B all'A2, che conquist\u00f2 a met\u00e0 dei novanta, dopo venticinque anni d'attivit\u00e0. Ebbe accesso anche ai play-off per la promozione, poi retrocesse in B e fu ripescata.\nDopo la scomparsa dello Sport Club, nel 2004 il Basket Alcamo ha acquistato il titolo di A2 dalla Palmares Catania. Nel 2006-07 si \u00e8 salvata ai play-out, condannando l'Elitel Castellammare di Stabia. Nella stagione 2010-2011 riguadagna l'accesso alla massima serie. La squadra si \u00e8 salvata ai play-out, ma ha poi rinunciato all'iscrizione. La cittadina del trapanese \u00e8 quindi ripartita dalla societ\u00e0 satellite, l'Olimpia, ripescata contestualmente in Serie B.\nColori e simbolo.\nIl simbolo della societ\u00e0 \u00e8 rappresentato dalla graficizzazione del Castello dei conti di Modica con l'aggiunta di un canestro.\nPalazzetto.\nL'attivit\u00e0 agonistica si svolge al PalaTreSanti situato nell'omonima contrada \"Tre Santi\" e di propriet\u00e0 del Comune di Alcamo. Realizzato nel 1990 ha una capienza spettatori di 1000 unit\u00e0. In passato ha accolto il Basket Trapani per una parte del campionato del 2009."}
{"id": "758503", "revid": "287204", "url": "https://it.wikipedia.org/wiki?curid=758503", "title": "Palmares Catania", "text": "La Palmares Catania \u00e8 stata una societ\u00e0 di pallacanestro femminile di Catania.\nFondata nel 1966 come Gruppo Sportivo Liceo Cutelli, ha cambiato varie volte denominazione, mantenendo dal 1971 al 1997 quella di Polisportiva Catania. Rilevata da Fabio Ferlito, la societ\u00e0 ha assunto la sua ultima denominazione e nel 2004, dopo due stagioni in Serie A2, \u00e8 scomparsa, con la cessione del titolo sportivo al Basket Alcamo.\nLa stessa dirigenza \u00e8 ripartita dalla societ\u00e0 satellite A.P.D. Rainbow Catania, che nelle stagioni seguenti \u00e8 stata la societ\u00e0 pi\u00f9 importante della provincia, arrivando al massimo a disputare la Poule Promozione in Serie B d'Eccellenza.\nStoria.\nLa Palmares.\nLa Palmares Catania (che inizialmente giocava a Sant'Agata li Battiati) \u00e8 partita dalla Serie B nel 2000, dopo la retrocessione della Kronos-Costa Catania dalla Serie A2. Gi\u00e0 alla prima stagione, la squadra allenata da Gabriella Di Piazza, che poteva contare su Sa\u0161ka Aleksandrova (campionessa d'Italia con l'Isab Priolo), ha vinto il proprio girone ma non \u00e8 riuscita a conquistare la promozione in A2 per la sconfitta nello spareggio contro Bari. Alla seconda stagione, la squadra del presidente Fabio Ferlito e allenata da Angelo Valerio, vince tutte le partite e viene promossa nella serie cadetta.\nAlla prima stagione, nel 2002-03, la Palmares viene sponsorizzata dalla Reitrans. Dopo un avvio difficile, in cui l'allenatore Valerio viene esonerato e sostituito da Carlo Costa, la Reitrans si salva ai play-out contro Avellino e Alcamo. Nel 2003-04 viene chiamato Giuseppe Borz\u00ec in panchina, che porta la squadra ad un'altra salvezza dopo i play-out vinti contro Avellino. A fine stagione, per questioni economiche la squadra cede il titolo ad Alcamo e riparte dalla B2 grazie alla societ\u00e0 satellite Rainbow.\nLa Rainbow.\nVinta agevolmente la quarta serie, nel 2005 la squadra si ripresenta in Serie B d'Eccellenza. Allenata ancora da Pippo Borz\u00ec, la Esso &amp; Diesel Rainbow conquista subito i play-off ma viene battuta al primo turno dall'Aprile Augusta. Stessa sorte durante la stagione successiva, quando in panchina viene richiamata la Di Piazza: questa volta l'eliminazione avviene a causa della Basilia Potenza. Nel 2007-'08 \nsi qualifica per la Poule Promozione, ma conclude all'ultimo posto con una sola vittoria. Il presidente Ferlito rilancia nell'estate successiva, annunciando come obiettivo la promozione in Serie A2: dopo la qualificazione alla Poule Promozione, la squadra si \u00e8 fermata ai play-off contro la Passalacqua Spedizioni Ragusa. La collaborazione con la Laz\u00f9r per un progetto comune si conclude con un'anonima Poule Retrocessione e la seguente rinuncia alla B d'Eccellenza.\nSolo una stagione in quarta serie \u00e8 necessaria per tornare in Serie B nazionale, anche grazie alla riforma che contempla sei promozioni dal girone siculo-calabro di B2."}
{"id": "758506", "revid": "131962", "url": "https://it.wikipedia.org/wiki?curid=758506", "title": "Lungsod Roxas", "text": ""}
{"id": "758507", "revid": "785863", "url": "https://it.wikipedia.org/wiki?curid=758507", "title": "Pomi d'ottone e manici di scopa", "text": "Pomi d'ottone e manici di scopa (\"Bedknobs and Broomsticks\") \u00e8 un film del 1971 diretto da Robert Stevenson. Il film, che ha come protagonisti Angela Lansbury e David Tomlinson, fu prodotto in tecnica mista dalla Walt Disney Productions ed \u00e8 basato sui romanzi \"The Magic Bedknob; or, How to Become a Witch in Ten Easy Lessons\" (1943) e \"Bonfires and Broomsticks\" (1947) della scrittrice britannica Mary Norton.\nTrama.\nNell'agosto del 1940, un anno dopo l'inizio della seconda guerra mondiale, il governo britannico sfolla nelle campagne i bambini per proteggerli dai bombardamenti che l'aviazione tedesca infligge a Londra. Paul, Carrie e Charlie vengono dati in custodia a miss \"Eglantine Price\" nei pressi del paese di \"Pepperinge Eye\" (Corfe Castle nel Dorsetshire nella realt\u00e0), da dove subito cercano di scappare. Una volta scoperta miss Price volare a cavalcioni di una scopa, scelgono invece di restare al fine di poterla ricattare. Miss Price rivela ai bambini di esser un'apprendista strega, che segue un corso per corrispondenza di stregoneria, del quale attende l'ultima lezione, la pi\u00f9 importante, quella con l'incantesimo per far muovere le cose. Miss Price, accettando di allentare le rigide regole da osservare in casa, ottiene che i bambini custodiscano il segreto, e, per sigillare il patto, fa un incantesimo ad un pomo d'ottone, preso da un letto, consentendogli di viaggiare ovunque si desideri, e lo consegna a Paul, il pi\u00f9 piccolo.\nQuando arriva una lettera che spiega che miss Price non potr\u00e0 avere l'ultima lezione del corso di stregoneria, la donna sfrutta il pomo d'ottone per recarsi a Londra ed incontrare il preside della scuola, il signor Emelius Browne. Qui scoprono che egli non \u00e8 che un ciarlatano di strada che aveva ricopiato incantesimi trovati in un vecchio libro danneggiato e diviso in due met\u00e0 a causa di un diverbio tra il professore e il venditore. Si recano cos\u00ec al mercatino di Portobello Road per cercare la parte mancante del libro - \"Gli incantesimi di Astoroth\" - ma un malvivente li costringe a patteggiare; in particolare li porta da un vecchio libraio, suo complice, e si scopre cos\u00ec che \u00e8 lui ad avere la parte mancante.\nIl libro parla solo della storia del mago Astoroth e degli incantesimi fatti con un talismano sugli animali cercando di renderli pi\u00f9 simili agli uomini. Gli animali si ribellarono al mago, e rubarono molti dei suoi poteri, compreso il talismano che egli portava al collo. Gli animali presero infine una nave e salparono cancellando cos\u00ec le proprie tracce al mondo. Solo un indiano naufrago aveva affermato di essere finito in un'isola governata da animali capaci di parlare la lingua umana. L'isola secondo il vecchio libraio non \u00e8 rilevabile nelle carte geografiche forse perch\u00e9 gli animali hanno reso l'isola invisibile con gli incantesimi rubati ad Astoroth.\nGrazie ad un libro a fumetti che Paul aveva preso da una casa abbandonata, si scopre che gli animali magici abitano nell'isola di Naboombu: c'\u00e8 tutto quel che serve per poterla individuare grazie al pomo d'ottone e al letto volante. Miss Price, i bambini ed il signor Browne fuggono col loro letto fatato verso l'isola di Naboombu e vengono pescati da un orso e coinvolti in un'originale partita di calcio giocata solo da animali parlanti. Alla fine Emelius Browne ruba il talismano al re e fugge insieme ai ragazzi e a Eglantine con il letto.\nTornati nella casa di Pepperinge Eye con il talismano, cercano di testare la formula magica che vi \u00e8 impressa, ma combinano un disastro: gli oggetti, improvvisamente animati, sfuggono al controllo. Tali avventure sembrano aver avvicinato miss Price e il signor Browne, ma quando lui sta per dichiararsi a lei, si congeda seduta stante e si reca alla stazione per tornare in treno a Londra. Durante la notte un'avanguardia di soldati tedeschi, sbarcati sulle coste inglesi, prendono in ostaggio miss Price in casa insieme ai bambini e vengono rinchiusi nel castello-museo del paese. Emelius Browne, che si \u00e8 accorto dell'arrivo dei nazisti, rinuncia a prendere il treno, avendo la certezza che miss Price sia in pericolo. Egli testa dunque uno degli incantesimi, quello per trasformare in conigli, su se stesso. Sotto forma di coniglio raggiunge quindi miss Price ed i bambini.\nIl signor Browne, ritornato quindi uomo, con l'aiuto dei bambini convince la reticente miss Price ad usare di nuovo l'incantesimo del mago Astoroth. Miss Price d\u00e0 vita cos\u00ec ad un esercito di armature che prendono vita e ricacciano in mare i soldati tedeschi terrorizzati. In tal modo l'incantesimo conclusivo dell'apprendistato serve a miss Price per mettere fine alla tentata invasione. Tuttavia, per ripicca, il comandante dei tedeschi decide di far esplodere la casa di miss Price: tutti i fogli su cui erano conservate le formule degli incantesimi vengono cos\u00ec distrutti e miss Price, che stava volando alla testa del suo esercito su una scopa, cade a terra e decide di smettere di essere una strega, ammettendo ai bambini di aver capito di non essere portata per la stregoneria da quando era rimasta disgustata dal fegato di drago avvelenato. Carrie, Paul e Charlie restano con miss Price, mentre il signor Browne parte con l'esercito, anche se promette di tornare da loro dopo aver espletato gli incarichi. Alla fine Carrie e Charlie si dichiarano un po' tristi e delusi poich\u00e9 le loro avventure sono concluse, finch\u00e9 Paul non fa notare loro di avere ancora il pomo magico.\nProduzione.\nIl film fu incominciato da Walt Disney e i suoi collaboratori prima che P. L. Travers, autrice di \"Mary Poppins\", desse il via libera per un film tratto dai suoi romanzi per bambini. La pellicola \"Pomi d'ottone e manici di scopa\" venne perci\u00f2 sospesa quando la Travers cedette i diritti d'autore alla Disney. Dopo il gran successo di \"Mary Poppins\" del 1964, la Disney spinse per avere ancora nel ruolo di protagonista Julie Andrews. Difatti, in \"Pomi d'ottone e manici di scopa\" appaiono analoghe magie, musiche, segmenti animati - oltretutto dirette dallo stesso regista Robert Stevenson - e avente come co-protagonista David Tomlinson, che recit\u00f2 brillantemente la parte di \"Mr. Banks\". Per paura di essere identificata con la stessa figura e rifare dunque un doppione dello stesso genere, la Andrews rifiut\u00f2; qualche mese dopo cambi\u00f2 idea, ma Angela Lansbury aveva gi\u00e0 firmato per la parte della protagonista Eglantine Price.\nIl film lanci\u00f2 al gran pubblico la Lansbury, che in un'intervista alla D23 confess\u00f2 che la storia le ricordava la sua adolescenza. Disse: \u00abCome miss Price, ero in Inghilterra quando scoppi\u00f2 la Seconda Guerra Mondiale. Mia madre mi offr\u00ec la possibilit\u00e0 o di essere evacuata da Londra per andare in un collegio di campagna oppure di rimanere a studiare recitazione a casa. Scelsi quest'ultima opzione senza esitazione\u00bb.\nNella scena della laguna di Naboombu la canzone che cantano Angela Lansbury e David Tomlinson doveva essere usata per \"Mary Poppins\", nell'episodio della Bussola magica che portava Mary ed i bambini in giro per il mondo. Questo episodio fu poi tagliato dal film \"Mary Poppins\" e, visto che questa canzone avanzava, fu adoperata per \"Pomi d'ottone e manici di scopa\".\nRicostruzione del film per il 25\u00ba anniversario.\nDopo aver riscoperto una canzone tagliata dal film, \"Step in the Right Direction\", presente addirittura nella colonna sonora del 1971, si \u00e8 deciso di tentare la ricostruzione del film con la sua durata originale. Molta pellicola \u00e8 stata ritrovata, ma alcuni segmenti di \"Portobello Road\" hanno richiesto una ricostruzione con un lavoro di stampa ed una ricolorazione digitale per raggiungere la qualit\u00e0 della pellicola. Il metraggio per \"Step\", per\u00f2, non \u00e8 stato ricollocato all'interno del film perch\u00e9 incompleto, ma la nuova edizione comprende diverse nuove canzoni scoperte, incluso un assolo di Angela Lansbury, \"Nobody's Problems\". Il pezzo fu tagliato prima della premi\u00e8re del film. Angela fece solo una registrazione di prova, cantando solo con un pianoforte poich\u00e9 l'orchestra sarebbe stata aggiunta in seguito. Quando la canzone fu tagliata, l'orchestra non fu aggiunta nella pellicola e si \u00e8 provveduto a farlo per la nuova edizione estesa.\nRicostruendo il film fu chiesto ad Angela Lansbury, Roddy McDowell ed altri attori di ridoppiare le loro parti di alcune tracce parlate che non erano restaurabili. Anche se David Tomlinson era in vita quando fu ricostruito il film, non gli fu possibile provvedere alla post-sincronizzazione per Emelius Browne: \u00e8 stato chiamato quindi un altro attore le cui intonazioni, in alcuni casi, sono state criticate perch\u00e9 non rassomigliavano a quelle del Tomlinson originale.\nElementi della partitura sono stati sia spostati o estesi dove era necessario per beneficiare del \"nuovo\" materiale.\nColonna sonora.\nLa colonna sonora del film \"Pomi d'ottone e manici di scopa\" \u00e8 stata curata da Irwin Kostal, Richard M. e Robert B. Sherman.\n\"Bedknobs and Broomsticks\", colonna sonora originale del film \"Pomi d'ottone e manici di scopa\", ha avuto 2 pubblicazioni ufficiali:\nDistribuzione.\nNegli Stati Uniti \"Bedknobs and Broomsticks\" (\"Pomi d'ottone e manici di scopa\") \u00e8 stato proiettato nelle sale cinematografiche a partire dal 7 ottobre 1971. Dopo la premi\u00e8re (in cui fu proiettato nella versione da 139 minuti) il film \u00e8 stato tagliato a 117 minuti.\nCanzoni come \"A Step In The Right Direction\" e \"With A Flair\" furono rimosse interamente, come anche la sotto-trama con al centro il personaggio di Roddy McDowall, il momento del numero centrale di danza a \"Portobello Road\", tagliato di 6 minuti, ed un assolo di Angela Lansbury in \"Nobody's Problems\". Tuttavia (solo negli USA e quindi solo in lingua inglese) il film sarebbe poi uscito in Home Video anche nella sua durata originale di 139 minuti (unica canzone mancante, \"A Step In The Right Direction\").\nEdizione italiana.\nIn Italia \"Pomi d'ottone e manici di scopa\" fu proiettato al cinema nell'ottobre del 1972, un anno dopo l'uscita negli Stati Uniti.\nIl film usc\u00ec di nuovo nelle sale cinematografiche nel 1981. In quell'occasione, oltre ad essere tagliata di circa 20 minuti che corrispondevano alle canzoni \"The Home Old Guard\", \"The Age of Not Believing\" ed \"Eglantine\", la pellicola presentava un missaggio differente.\nIn VHS il film fu distribuito nella versione ridotta (non solo la seconda versione cinematografica, ma anche altre versioni ridotte ad hoc, con missaggi quasi tutti differenti l'uno dall'altro). Il DVD, invece, riporta alla luce l'edizione italiana da 117 minuti (che diventano 112 per effetto della velocizzazione del PAL) reintegrando le parti di doppiaggio perdute a partire da un 16 mm.\nEdizioni home video.\nIn Italia il film \u00e8 stato edito in VHS 3 volte: nel 1991, nel 1997 e nel 2004 con vari tagli e missaggi. Dal 2009 \u00e8 stato distribuito anche in DVD.\nTra 2002 e il 2003, per i mercati anglofoni e per quello francese, il film \u00e8 stato pubblicato in DVD nella versione estesa di 134 minuti; per il mercato italiano, il DVD arriva il 22 settembre 2004 con il film nella versione cinematografica originale da 112 minuti."}
{"id": "758508", "revid": "984922", "url": "https://it.wikipedia.org/wiki?curid=758508", "title": "Cantone di Ault", "text": "Il Cantone di Ault era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758509", "revid": "287204", "url": "https://it.wikipedia.org/wiki?curid=758509", "title": "Rovereto Basket", "text": "Il Rovereto Basket era la squadra di pallacanestro femminile di Rovereto.\nStoria.\nHa preso parte alla Serie A1 2001-02. Nel 2002-03 la Popolare Trentino arriva quarta al termine della stagione regolare, ma viene sconfitta nei play-off per lo scudetto.\nHa vinto la Coppa Italia di Serie A2 nel 2000 e nel 2001.\nNel Rovereto Basket ha militato l'ex cestista Becky Hammon."}
{"id": "758511", "revid": "984922", "url": "https://it.wikipedia.org/wiki?curid=758511", "title": "Cantone di Cr\u00e9cy-en-Ponthieu", "text": "Il Cantone di Cr\u00e9cy-en-Ponthieu era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758512", "revid": "287204", "url": "https://it.wikipedia.org/wiki?curid=758512", "title": "Cantone di Friville-Escarbotin", "text": "Il Cantone di Friville-Escarbotin \u00e8 una divisione amministrativa dell'Arrondissement di Abbeville.\nA seguito della riforma complessiva dei cantoni del 2014 \u00e8 passato da 9 a 24 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758513", "revid": "287204", "url": "https://it.wikipedia.org/wiki?curid=758513", "title": "Cantone di Gamaches", "text": "Il Cantone di Gamaches \u00e8 una divisione amministrativa degli arrondissement di Abbeville e di Amiens.\nA seguito della riforma complessiva dei cantoni del 2014 \u00e8 passato da 20 a 36 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758514", "revid": "119113443", "url": "https://it.wikipedia.org/wiki?curid=758514", "title": "P\u00e9rigord", "text": "Il P\u00e9rigord (in occitano: \"Perig\u00f2rd\" o \"Peireg\u00f2rd\"; in\u00a0italiano\u00a0arcaico: Perigordo) \u00e8 una regione storica del sudovest della Francia.\nAmministrativamente corrisponde quasi interamente al dipartimento della Dordogna, nella regione dell'Aquitania, ai limiti del Massiccio Centrale.\nIl Dipartimento della Dordogna viene creato nel 1790, pressappoco entro i limiti storici del P\u00e9rigord, e leggermente rimaneggiato, sconfina su alcune terre dell'Angoumois, della Santongia, del Quercy e del Limosino.\nStoria.\nPreistoria.\nNel P\u00e9rigord sono state trovate molte tracce umane antichissime, in grotte con incisioni rupestri, che risalgono all'uomo di Cromagnon originario di questa zona.\nGi\u00e0 30.000 anni avanti Cristo, i primi abitanti dell'et\u00e0 della pietra si insediarono nelle grotte di Lascaux e di Cro-Magnon, che ancora testimoniano l'arte rupestre, classificata come patrimonio mondiale dell'umanit\u00e0.\nDopo la scoperta delle grotte di Cro-Magnon, l'uomo moderno \u00e8 stato chiamato appunto di Cro-Magnon.\nAntichit\u00e0.\nNei tempi antichi, la zona era inizialmente parte della Gallia celtica, prima di essere conquistata dai Romani ed essere inserita nella provincia romana di Aquitania. Resti dello sviluppo e della cultura romana si trovano ancora tra le rovine della citt\u00e0 di P\u00e9rigueux.\nQui si svolsero lotte fra i Galli e Gaio Giulio Cesare, ed inizi\u00f2 la colonizzazione romana della Gallia, ma la regione conserv\u00f2 una certa indipendenza, entrando nel regno di Francia soltanto nel XV secolo.\nNel corso delle migrazioni barbariche, alla fine dell'impero romano, la zona fu conquistata dai Franchi.\nMedioevo.\nLa nozione di Contea per il P\u00e9rigord compare all'epoca di Carlomagno.\nLa contea era la base delle divisioni territoriali realizzate per delimitare un \u00abpagus\u00bb, la cui amministrazione civile era affidata ad un conte nominato dall'imperatore.\nQuesto vassallo aveva la delega del potere per amministrare una citt\u00e0 e tutti i \u00abpagi\u00bb che vi erano uniti. Il primo di essi nominato da Carlomagno, per il P\u00e9rigord, fu Wildebado o Vildebaldo, nel 778.\nA parte il nome, l'azione ed i successori del primo governatore del P\u00e9rigord, con il titolo di conte, non sono noti.\nModernit\u00e0.\nPer molto tempo il P\u00e9rigord \u00e8 stato una contea della Francia medievale, e per centinaia di anni \u00e8 stata una zona di confine fortemente contesa nelle guerre secolari tra Inghilterra e Francia, unita soltanto nel 1607 da Enrico IV alla corona di Francia.\nInfatti, Carlo d'Orl\u00e9ans, conte di P\u00e9rigord, \u00e8 fatto prigioniero all'esito della battaglia di Azincourt nel 1415, e resta prigioniero in Inghilterra fino al 1440, ed il 14 dicembre 1430, egli d\u00e0 al suo fratello naturale Giovanni, bastardo d'Orl\u00e9ans, futuro conte di Dunois, la contea di P\u00e9rigord in cambio di quella di Porcien. Ma questa donazione era forse fittizia.\nInfine, il 4 marzo 1438, per procurarsi i fondi necessari per il suo riscatto, Carlo d'Orl\u00e9ans vende la contea a Giovanni di Ch\u00e2tillon, detto Giovanni de l'Aquila, figlio di Giovanni I di Ch\u00e2tillon, signore di Laigle, conte di Penthi\u00e8vre, visconte di Limoges, per la somma di 16.000 reali d'oro e 10.000 fiorini che erano dovuti dal compianto Luigi d'Orl\u00e9ans ad Oliviero di Clisson, il cui erede era Giovanni di Bretagna, che nel 1454 muore, e cos\u00ec la contea torna a suo fratello Guglielmo.\nNel 1455, alla morte di Guglielmo di Ch\u00e2tillon-Blois, la Contea torna alla sua figlia maggiore Francesca, che la porta in dote nel 1470 ad Alain, Signore d'Albret, in occasione del suo matrimonio con lui.\nLa contea \u00e8 posseduta da Enrico II di Navarra e d'Albret, che si sposa nel 1526 con Margherita d'Alen\u00e7on, sorella del re Francesco I, ed alla morte di lui nel 1555, la contea di P\u00e9rigord torna a Giovanna d'Albret, che s'era sposata nel 1548 con Antonio di Borbone.\nAlla morte di costei, nel 1572, la contea passa a suo figlio, Enrico III di Navarra, che diviene Enrico IV alla morte di Enrico III di Francia.\nNel 1584, Enrico di Navarra cede i suoi diritti sul P\u00e9rigord a sua sorella Caterina di Borbone, ed infine con l'editto di luglio 1607, la contea di P\u00e9rigord \u00e8 unita alla corona di Francia.\nSegu\u00ec quasi un secolo di pace e prosperit\u00e0, in cui furono assicurate una fioritura culturale e una creativit\u00e0 civile per una spinta allo sviluppo.\nDalla regione trae il nome il perigordino, danza del XVIII secolo.\nToponimo.\nIl nome di \"P\u00e9rigord\" deriva dalla trib\u00f9 celtica dei Galli \"Petrocorii\" o \"Petrocori\", citata da Giulio Cesare nel De Bello Gallico, ma la sua storia risale alla notte dei tempi.\nGli abitanti del P\u00e9rigord si chiamano \"Perigordini\", mentre \"Perigurdini\" o \"Petrocoriani\" sono chiamati gli abitanti della citt\u00e0 di P\u00e9rigueux.\nClima.\nIl P\u00e9rigord \u00e8 situato nella zona d'influenza dei venti atlantici occidentali ed ha un clima temperato con precipitazioni tutto l'anno, i cui valori massimi si verificano in inverno. Le estati sono lunghe e calde, ma mediamente non aride nel lungo periodo.\nLe temperature medie annue si aggirano nel P\u00e9rigord intorno ai 12\u00a0\u00b0C, con un minimo di 3,5\u00a0\u00b0C in gennaio ed un massimo di 21,5\u00a0\u00b0C in luglio, in cui tra la zona di Bergerac, climaticamente favorita, ed il bordo del Massiccio Centrale esiste una differenza di circa 4\u00a0\u00b0C.\nLa temperatura pi\u00f9 bassa mai registrata ha toccato -22\u00a0\u00b0C nel nord-est, la pi\u00f9 alta 42\u00a0\u00b0C a Bergerac. A volte, le favorevoli condizioni climatiche possono essere disturbate dalla siccit\u00e0 o da gelate tardive.\nAnche l'uragano \"Martin\" ha provocato gravi danni a cavallo degli anni 1999/2000, che ha distrutto intere foreste ed ha fatto cadere la silvicoltura e l'economia forestale in una crisi persistente.\nGeografia.\nIl P\u00e9rigord \u00e8 sia un paesaggio che una provincia storica nel sud-ovest della Francia, conosciuta per il suo ricco patrimonio di storia, per la sua cucina ed il suo clima mite.\nPer oltre 2000 anni, i suoi confini sono cambiati relativamente di poco, e l'area geografica si estende per circa 100 miglia di diametro, all'interno di un cerchio immaginario che trova il suo fulcro nella cittadina di \"P\u00e9rigueux\", suo capoluogo storico e geografico.\nNel XIII secolo il regno di Francia fu diviso in province e siniscalcati, ed attraverso tale divisione, il Peyragort, nome medioevale del P\u00e9rigord, si vide limitare al nord dal Limosino e dall'Angoumois, a levante dal Basso Limosino, a mezzogiorno dal Quercy e dall'Agenais, a ponente dal Bordeaux e dalla Santongia.\nTali confini erano press'a poco quelli che conosciamo oggi per il dipartimento della Dordogna, e gli apporti od i distacchi fatti sulle regioni vicine saranno di poca estensione, perch\u00e9 corrispondenti solo a dei ritagli delle diocesi episcopali.\nSi divide, prevalentemente per motivi turistici, in P\u00e9rigord nero (a causa delle fitte foreste verdi scure), a sud-est; rosso, a sud-ovest; verde, a nord; bianco, al centro.\nComposizione.\nIl P\u00e9rigord quadricefalo s'inscrive nel Dipartimento della Dordogna, e si compone di:\nFiumi.\nIl P\u00e9rigord appartiene quasi esclusivamente al bacino idrografico della Gironda, ed \u00e8 attraversata da diversi corsi d'acqua, di cui la Dordogna \u00e8 il pi\u00f9 grande e perci\u00f2 in seguito ha dato il suo nome al nuovo Dipartimento.\nIl secondo fiume pi\u00f9 grande \u00e8 l'Isle, che drena le acque della met\u00e0 settentrionale del P\u00e9rigord e solo a Libourne sfocia nella Dordogna.\nAll'interno del P\u00e9rigord scorrono anche i fiumi Dronne ed Auv\u00e9z\u00e8re, mentre il fiume V\u00e9z\u00e8re confluisce nella Dordogna vicino a Limeuil. Tutti i fiumi defluiscono da est ad ovest o da nord-est a sud-ovest.\nFlora e fauna.\nIl P\u00e9rigord \u00e8 eccezionalmente ricco di fauna selvatica. La bassa densit\u00e0 di popolazione ed i suoli poveri sono le ragioni per cui il territorio perigordino \u00e8 una delle zone pi\u00f9 boscose della Francia intera, ed i grandi boschi contigui, alternati a spazi aperti e semi-aperti, ospitano cinghiali, caprioli e cervi, pollame e conigli selvatici in gran numero.\nUna gran variet\u00e0 di specie arboree caratterizza il paesaggio: querce e pini dominano sulle Causses, nel nord e nel nord-est anche faggi. Le valli fluviali albergano gli alberi che amano l'umidit\u00e0, pioppi, platani e castagni. Le specie coltivabili come gli alberi da frutta, per lo pi\u00f9 noci, sono rappresentati quasi ovunque.\nTurismo.\nIl P\u00e9rigord \u00e8 apprezzato dai turisti per i paesaggi molto diversificati, il clima mite, le grotte con testimonianze preistoriche, i pittoreschi castelli e ville, chiese, abbazie. Le localit\u00e0 pi\u00f9 rilevanti:\nGastronomia.\nLa gastronomia \u00e8 fra le pi\u00f9 rinomate e raffinate di Francia. Soprattutto \u00e8 celebre il \"foie gras\", preparazione gastronomica a base di fegato grasso d'oca o anatra, trattato con aromi (sale, pepe, Porto) e poi cotto in terrina (recipienti ovali di terracotta con bordi rialzati) al forno, oppure a bagnomaria.\nIl foie gras pu\u00f2 anche essere macinato, arricchito con aromi, gelatina, ed esser venduto come pat\u00e9 de foie gras (meno pregiato).\nAltri prodotti tipici del P\u00e9rigord sono i tartufi e i vini, tra cui si possono ricordare il Bergerac e il Monbazillac.\nAgricoltura.\nIl P\u00e9rigord \u00e8 una zona agricola di rilievo. Ancora oggi, la quota di occupazione agricola \u00e8 ben al di sopra della media nazionale francese.\nPunti chiave dell'agricoltura nel nord e nel centro sono mais, frutta e bestiame.\nNella zona intorno a Vergt, a sud di P\u00e9rigueux, sono coltivate intensivamente fragole, che vengono poi esportate in tutta Europa.\nPopolazione.\nRispetto ad altre zone in Aquitania, la popolazione nel P\u00e9rigord, odierna Dordogna, \u00e8 fortemente diminuita, in particolare nel corso degli ultimi 150 anni.\nI perigordini sono essenzialmente campagnoli ed orgogliosi, e si caratterizzano per la loro ospitalit\u00e0, apertura ed energia. Questa pu\u00f2 essere la ragione per cui la regione si \u00e8 relativamente sviluppata piacevolmente dal punto di vista turistico.\nCome in molte regioni rurali, il P\u00e9rigord \u00e8 segnato dalle conseguenze dell'emigrazione e della mancanza d'infrastrutture. Cos\u00ec la sua popolazione, in particolare al di fuori delle aree urbane, sta tendenzialmente invecchiando ed il livello di reddito \u00e8 relativamente basso.\nLa composizione etnica del P\u00e9rigord \u00e8 abbastanza omogenea, con una bassa percentuale di immigrati. Una quota significativa di stranieri \u00e8 dovuta solo agli europei residenti, che vi hanno una seconda casa."}
{"id": "758515", "revid": "984922", "url": "https://it.wikipedia.org/wiki?curid=758515", "title": "Cantone di Hallencourt", "text": "Il Cantone di Hallencourt era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758516", "revid": "984922", "url": "https://it.wikipedia.org/wiki?curid=758516", "title": "Cantone di Moyenneville", "text": "Il Cantone di Moyenneville era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758517", "revid": "110157", "url": "https://it.wikipedia.org/wiki?curid=758517", "title": "Cantone di Nouvion", "text": "Il Cantone di Nouvion era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758518", "revid": "287204", "url": "https://it.wikipedia.org/wiki?curid=758518", "title": "Cantone di Rue", "text": "Il Cantone di Rue \u00e8 una divisione amministrativa dell'Arrondissement di Abbeville.\nA seguito della riforma complessiva dei cantoni del 2014 \u00e8 passato da 17 a 55 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758519", "revid": "984922", "url": "https://it.wikipedia.org/wiki?curid=758519", "title": "Cantone di Saint-Valery-sur-Somme", "text": "Il Cantone di Saint-Valery-sur-Somme era una divisione amministrativa dell'Arrondissement di Abbeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758522", "revid": "767487", "url": "https://it.wikipedia.org/wiki?curid=758522", "title": "Pudu puda", "text": "Il pudu comune o pudu meridionale \u00e8 una piccola specie di cervide diffusa in Patagonia, precisamente nella zona dell'isola di Chilo\u00e9 fino a poco oltre il confine con l'Argentina. Il suo nome viene dalla parola che gli indios Mapuche usano per indicare questo animale, \"pud\u00f9\".\nDescrizione.\nMisura al massimo 85\u00a0cm di lunghezza e 38\u00a0cm d'altezza al garrese, per un peso di 10-15\u00a0kg: questo ne fa uno dei pi\u00f9 piccoli cervidi viventi, sorpassato solo dal congenere \"Pudu mephistophiles\" e da alcune specie di muntiacini.\nIl colore \u00e8 bruno, con sfumature tendenti al rosso o al verde oliva: la zona intorno alla bocca ed all'interno delle orecchie \u00e8 color arancio, mentre la gola e la zona ventrale sono bianco-giallastri.\nLe femmine ed i cuccioli presentano macchie gialle sulla groppa. I maschi, invece, presentano un paio di corna senza ramificazioni, lunghe al massimo una decina di centimetri, che vengono cambiate annualmente in giugno.\nRiproduzione.\n\u00c8 durante il cambio delle corna che avviene l'accoppiamento: dopo 7 mesi di gestazione, i cuccioli nascono in primavera. Restano con la madre fino al completo sviluppo (3 mesi d'et\u00e0), poi vanno per la propria strada.\nUn pudu pu\u00f2 vivere circa 10 anni.\nBiologia.\nI pudu sono pi\u00f9 attivi nel tardo pomeriggio fino al tramonto, e all'alba. Spesso si rizzano sulle zampe posteriori o salgono su tronchi caduti e rocce per raggiungere i succosi germogli delle piante di cui si nutre e da cui ricava gran parte del fabbisogno idrico: pu\u00f2 stare infatti per lunghi periodi senza bere, ricavando l'acqua necessaria dalle piante di cui si nutre.\nSpesso smette la sua attivit\u00e0 per annusare l'aria in modo da recepire eventuali predatori nelle vicinanze.\n\u00c8 un animale sedentario che definisce un proprio territorio, all'interno del quale si sposta percorrendo sempre gli stessi itinerari: tuttavia, in caso di pericolo fugge andando a zig-zag per disorientare l'aggressore. I suoi giacigli possono essere facilmente trovati perch\u00e9 spesso posti nelle immediate vicinanze dei cumuli di sterco di questi animali."}
{"id": "758523", "revid": "466539", "url": "https://it.wikipedia.org/wiki?curid=758523", "title": "Oldham", "text": "Oldham \u00e8 la sede di un borgo della contea metropolitana della Grande Manchester, Inghilterra, a nord-est della citt\u00e0 di Manchester.\nStoria.\nOldham si svilupp\u00f2 durante la rivoluzione industriale grazie, principalmente, alla filatura del cotone e all'industria tessile e fino al 1974 faceva ancora parte della contea del Lancashire. Fu una delle localit\u00e0 con le fabbriche pi\u00f9 produttive nel mondo ed in essa ormai risiedono molti stranieri e sono presenti grandi comunit\u00e0 provenienti dal Bangladesh e dal Pakistan. Il 25 luglio 1978 all'Oldham General Hospital nacque Louise Joy Brown, la prima bambina al mondo concepita tramite fecondazione assistita. Attualmente l\u2019abitato conta circa 100.000 abitanti, mentre il distretto urbano arriva a contarne circa 220.000 (censimento 2001).\nSport.\nCalcio.\nL'Oldham Athletic \u00e8 la principale squadra di calcio della citt\u00e0, fondata nel 1895, gioca le sue partite interne al Boundary Park."}
{"id": "758524", "revid": "115448701", "url": "https://it.wikipedia.org/wiki?curid=758524", "title": "Oxudercinae", "text": "La sottofamiglia Oxudercinae comprende un gruppo di pesci appartenenti alla famiglia dei \"Gobiidae\" e conosciuti comunemente come saltafango (dall'inglese \"mudhoppers\" o \"mudskippers\") o Perioftalmi.\nMentre la maggior parte dei pesci che vivono in habitat intertidali sopravvivono all'esposizione all'aria durante la bassa marea nascondendosi sotto materiale vegetale umido o utilizzando pozze tidali, i saltafango presentano adattamenti che consentono loro una notevole libert\u00e0 di movimento nell'ambiente subaereo.\nDistribuzione e habitat.\nI saltafango si trovano solo in regioni tropicali e subtropicali, ed hanno una distribuzione geografica che include tutta la regione indopacifica e la costa atlantica africana. Si tratta di animali molto attivi fuori dall'acqua: qui si cibano ed interagiscono, ad esempio per difendere il loro territorio e per corteggiarsi.\nFisiologia ed etologia.\nAl confronto con gli altri gobidi acquatici, questi pesci presentano una variet\u00e0 di peculiari adattamenti comportamentali e fisiologici all'esposizione all'aria. Fra questi:\nPersino quando la tana \u00e8 sommersa, i saltafango mantengono una bolla d'aria in una camera specializzata, il che permette loro di respirare in condizioni di concentrazioni di ossigeno molto basse.\n\"Periophthalmus\".\nIl genere Periophthalmus \u00e8 il genere di gran lunga pi\u00f9 diverso e diffuso di saltafango. Sono state attualmente descritte 18 specie.\n\"Periophthalmus argentilineatus\" \u00e8 uno dei saltafango pi\u00f9 conosciuti: si trova in ecosistemi a mangrovie e su piane tidali dall'Africa orientale e Madagascar al sud-est Asia ed Australia settentrionale, Cina sudorientale, Giappone meridionale ed Oceania, fino alle isole Samoa e Tonga.\nCresce fino ad una lunghezza di circa 9.5\u00a0cm ed \u00e8 un carnivoro opportunista. Si ciba di piccole prede come granchi ed altri artropodi.\nUn'altra specie, \"Periophthalmus barbarus\" (\"perioftalmo atlantico o saltafango atlantico)\" \u00e8 l'unico gobide oxudercino che vive nelle aree costiere dell'Africa occidentale. Entrambi questi saltafango sono spesso importati dal mercato acquaristico."}
{"id": "758546", "revid": "2165736", "url": "https://it.wikipedia.org/wiki?curid=758546", "title": "Pucca", "text": "Pucca () \u00e8 una serie animata sudcoreana prodotta da Vooz Character System. La creazione di questo personaggio \u00e8 iniziata nel 1999. Presentata alla fiera di Cannes di quell'anno, la serie \u00e8 stata acquisita per l'Italia da Nicola Bartolini Carrassi, che con Maria Romanelli di Jetix ne ha curato lo sviluppo per il mercato occidentale.\nLa serie \u00e8 stata trasmessa in televisione a partire dal 2006, con una prima serie di 26 puntate (24 mini-episodi di 3 minuti l'uno). La seconda stagione di 13 puntate (78 mini-episodi di 8 minuti l'uno), prodotta in collaborazione con la Jetix Europe, \u00e8 stata trasmessa a partire dal 2008.\nIn Italia la prima serie \u00e8 stata mandata in onda in prima TV su GXT. La seconda invece su Jetix e su Rai 2 in chiaro. La seconda serie \u00e8 stata inoltre riproposta nel 2010 su K2 e poi su frisbee dal 2011.\nNel 2020 \u00e8 uscita su Netflix una terza stagione in 3D chiamata Pucca: Love Recipe.\nTrama.\nLa protagonista \u00e8 Pucca, una ragazzina di 10 anni perdutamente innamorata di Garu, un ninja di 12 anni che vive nel suo stesso villaggio, chiamato Sooga. Garu \u00e8 appassionato di Kung Fu e dedica molto tempo all'allenamento e alla meditazione.\nPucca \u00e8 la nipote dei tre proprietari del ristorante del paese, il Goh-Rong, locale conosciuto per la specialit\u00e0 culinaria del posto, gli spaghetti Jia-Jiang."}
{"id": "758547", "revid": "767487", "url": "https://it.wikipedia.org/wiki?curid=758547", "title": "Il poeta \u00e8 tornato", "text": "Il poeta \u00e8 tornato \u00e8 un romanzo thriller seguito de Il poeta di Michael Connelly.\nTrama.\nIl detective Harry Bosch viene chiamato ad investigare sulla morte dell'ex-agente FBI Terry McCaleb: la moglie non \u00e8 convinta che si tratti di un problema al cuore. Bosch inizia a sospettare che il noto serial killer \"Il poeta\", presunto morto, possa essere il colpevole. Nel frattempo l'agente FBI Rachel Walling, che si era occupata del caso del Poeta, viene informata che il serial killer potrebbe essere tornato: un GPS avente un'impronta del Poeta conduce gli agenti nel deserto del Nevada vengono ritrovati dei cadaveri. Le indagini di Bosch lo condurranno proprio nel Nevada. Bosch e Walling uniranno le loro forze per dare la caccia al serial killer."}
{"id": "758549", "revid": "879070", "url": "https://it.wikipedia.org/wiki?curid=758549", "title": "Pudu mephistophiles", "text": "Il pudu settentrionale o pudu mefistofele \u00e8 la specie pi\u00f9 piccola di cervide vero e proprio.\nCon due sottospecie, \u00e8 diffuso in Colombia e Per\u00f9, dove colonizza le foreste montane e la savana ad un'altitudine compresa fra i 2.000 ed i 4.000\u00a0m.\nMisura al massimo 65\u00a0cm di lunghezza e 35\u00a0cm al garrese.\nPoco o niente si sa delle abitudini di questo animale, tuttavia si crede che siano non molto dissimili da quelle del congenere \"Pudu puda\"."}
{"id": "758550", "revid": "21079", "url": "https://it.wikipedia.org/wiki?curid=758550", "title": "Trasposto", "text": ""}
{"id": "758559", "revid": "123841504", "url": "https://it.wikipedia.org/wiki?curid=758559", "title": "Attalo II", "text": "Fu, come gli altri Attalidi, amante e patrono delle lettere e delle arti.\nBiografia.\nOrigini e vita di corte.\nSecondo figlio di Attalo I Sotere e della regina Apollonide, ascese al trono alla morte del fratello Eumene II, di cui spos\u00f2 la vedova Stratonice nel 158 a.C..\nPrima di diventare re, Attalo II era gi\u00e0 un esperto comandante militare. Nel 190 a.C., resistette a un'invasione dei Seleucidi e l'anno seguente (189 a.C.) condusse le sue forze a combattere a fianco delle legioni romane sotto Gneo Manlio Vulso in Galazia. Nel 182 a.C. lo troviamo di nuovo in guerra contro i Seleucidi e con successo affront\u00f2 le forze armate di Farnace I del Ponto. Infine, aiut\u00f2 i romani ancora nel 171 a.C., unendosi alle forze di Publio Licinio Crasso (console nel 171 a.C.) stanziate in Grecia per la terza guerra macedonica.\nAttalo II fece anche frequenti visite diplomatiche a Roma, guadagnando la stima dei romani, i quali gli vollero offrire aiuto per rovesciare suo fratello, ma egli rifiut\u00f2. Polibio narra che nel 161 a.C., ambasciatori di Prusia II di Bitinia e dei Galati, raggiunsero Roma per accusare il fratello Eumene II. Quest'ultimo per discolparsi fu costretto ad inviare Attalo.\nRegno.\nCon la morte del fratello Eumene II, sal\u00ec al trono nel 159 a.C., divenendo tutore di Attalo III (figlio minorenne di Eumene II), seppure di fatto re di Pergamo. Egli, recatosi ancora una volta a Roma nel 159 a.C., non solo riusc\u00ec a discolparsi dalle accuse che i Galati, inviati da Prusia II, gli avevano mosso, ma prima di tornare in patria, il senato romano lo colm\u00f2 di onori e doni, consolidando l'alleanza con i Romani.\nPochi anni pi\u00f9 tardi, nel 158 a.C./157 a.C., Attalo II, restitu\u00ec il trono al vecchio re di Cappadocia, Ariarate V, che gli era stato sottratto da Oroferne, fratello del re di Siria, Demetrio I Sotere. Nel 156 a.C. fu costretto a difendersi da un attacco di Prusia II, re di Bitinia, che riusc\u00ec ad avvicinarsi alla stessa Pergamo.\nAncora Prusia tent\u00f2 invano di assediare Elea e poi durante la ritirata, saccheggi\u00f2 il tempio di Artemide a Iera Come, oltre al santuario di Apollo Cinneio a Temno. Ma la collera divina, racconta Polibio, colp\u00ec le sue armate, che durante la strada del ritorno in patria, soffrirono di fame e dissenteria.\nI Romani decisero quindi di aiutare Attalo contro Prusia II, dopo l'invasione di quest'ultimo ai danni del regno di Pergamo, mandando prima presso i due re come legati, un certo Lucio Apuleio e Gaio Petronio (nel 155 a.C.). La ragione fu riconosciuta ad Attalo e Roma diede l'ordine di sospendere definitivamente le ostilit\u00e0 a Prusia (nel 154 a.C.). Ancora in seguito, Roma si schier\u00f2 con lui per aiutare il pretendente Alessandro Balas ad impadronirsi del trono seleucide di Demetrio I (nel 150 a.C.), ed aiutando infine Nicomede II Epifane a prendere in mano il regno di Bitinia sottraendolo al padre Prusia II, da sempre acerrimo nemico di Attalo II (nel 149 a.C.).\nAttalo II riusc\u00ec cos\u00ec ad espandere il suo regno con l'aiuto del suo buon amico ed alleato Ariarate V di Cappadocia, fondando le citt\u00e0 di Filadelfia e Attalia. Egli era rinomato mecenate delle arti e delle scienze, e fu l'inventore di un nuovo tipo di ricamo. A testimonianza di ci\u00f2 e della sua grande generosit\u00e0, don\u00f2 alla citt\u00e0 di Atene uno splendido porticato, detto appunto \"Sto\u00e0 di Attalo\". In et\u00e0 avanzata, faceva affidamento sul suo \"primo ministro\", chiamato Filopomene (\u03a6\u03b9\u03bb\u03bf\u03c0\u03bf\u03af\u03bc\u03b7\u03bd), per essere aiutato nelle incombenze governative. Fu il tutore del nipote Attalo III."}
{"id": "758561", "revid": "253269", "url": "https://it.wikipedia.org/wiki?curid=758561", "title": "Patrick Dewaere", "text": "Biografia.\nNato a Saint-Brieuc, nella Bretagna, in una famiglia di artisti, Dewaere fu uno degli attori pi\u00f9 promettenti e popolari del cinema francese tra la fine degli anni sessanta ed i primissimi anni ottanta. Dopo aver militato - assieme a tutti i suoi fratelli - nel gruppo teatralmusicale dei \"Les Petits Maurin\" durante la propria infanzia ed adolescenza, nel 1968 entr\u00f2 a far parte del \"Caf\u00e9 de la Gare\", un gruppo di artisti che includeva anche G\u00e9rard Depardieu, Coluche e Miou-Miou, con la quale avr\u00e0 una tormentata relazione e che gli dar\u00e0 una figlia, Ang\u00e8le. Inizialmente, quando era ancora un componente dei \"Petits\", utilizzava lo pseudonimo di \"Patrick Maurin\" (dal cognome della madre, l'attrice Mado Maurin), per poi adottarne quello di \"Patrick Dewaere\" (storpiando il cognome da nubile della sua nonna materna di origine fiamminga, \"Deva\u00ebre\") per la sua carriera solista, che, diverso tempo dopo, adott\u00f2 anche legalmente.\nNel 1971 interpret\u00f2 alcuni piccoli ruoli in televisione ma il talento artistico di Dewaere si pose in evidenza sul grande schermo nella commedia anarchica \"I santissimi\" (1974) di Bertrand Blier, in cui recit\u00f2 accanto a Depardieu nel ruolo del malavitoso. L'attore lavor\u00f2 ancora con Depardieu nella commedia di Blier \"Preparate i fazzoletti\", vincitrice di un Premio Oscar nel 1978. Nel 1976 apparve in Italia in un film d'autore, \"Marcia trionfale\" di Marco Bellocchio, nel ruolo del ten. Baio. Nel 1977 fu protagonista con Ugo Tognazzi e Ornella Muti del film \"La stanza del vescovo\" di Dino Risi, tratto dall'omonimo romanzo di Piero Chiara. Nel 1979 partecip\u00f2 al film drammatico corale \"L'ingorgo\" di Luigi Comencini. \nNonostante l'indiscusso successo, Dewaere fu spesso descritto come un individuo problematico, dalla personalit\u00e0 fragile e nevrotica. Nel 1982, poco dopo l'uscita del film \"Paradis pour tous\", commedia dove il suo personaggio si toglieva la vita, l'attore si suicid\u00f2 con un colpo di carabina nella sua abitazione di Parigi.\nOmaggi postumi.\nIl \"Patrick Dewaere Award\" fu istituito in Francia nel 1983. Sull'attore venne realizzato anche un documentario, \"Patrick Dewaere\", presentato nel 1992 al Festival di Cannes."}
{"id": "758564", "revid": "767487", "url": "https://it.wikipedia.org/wiki?curid=758564", "title": "Leonard Gaskin", "text": "Biografia.\nGaskin faceva parte dell'orchestra residente alla Minton's Playhouse di Harlem, nel periodo in cui le famose jam session che vi si tenevano ogni notte diedero origine allo stile conosciuto come bebop. Divenne poi il bassista di Dizzy Gillespie (al posto di Oscar Pettiford) e inizi\u00f2 una carriera di sideman, suonando con molte delle principali formazioni degli anni quaranta e anni cinquanta. Tra queste si possono citare quelle di Cootie Williams, Charlie Parker, Eddie South, Charlie Shavers e Erroll Garner.\nIncise anche diversi album di Dixieland con l'orchestra di Eddie Condon dove era entrato nel 1956, e almeno due album come leader all'inizio degli anni sessanta.\nDivenne poi un musicista di studio, dedicandosi prevalentemente a generi lontani dal jazz, per ritornarvi poi durante gli anni settanta e ottanta, quando suon\u00f2 con la International Art of Jazz, Sy Oliver e Panama Francis."}
{"id": "758568", "revid": "75775", "url": "https://it.wikipedia.org/wiki?curid=758568", "title": "Ustioni", "text": ""}
{"id": "758571", "revid": "49022", "url": "https://it.wikipedia.org/wiki?curid=758571", "title": "Colwulf di Mercia", "text": ""}
{"id": "758574", "revid": "49022", "url": "https://it.wikipedia.org/wiki?curid=758574", "title": "Ludeca", "text": ""}
{"id": "758575", "revid": "1632387", "url": "https://it.wikipedia.org/wiki?curid=758575", "title": "Time Does Not Heal", "text": "Time Does Not Heal \u00e8 il quarto album in studio del gruppo musicale statunitense thrash metal Dark Angel, pubblicato nel 1991 dalla Combat Records."}
{"id": "758576", "revid": "106908", "url": "https://it.wikipedia.org/wiki?curid=758576", "title": "Egbert", "text": ""}
{"id": "758577", "revid": "1310927", "url": "https://it.wikipedia.org/wiki?curid=758577", "title": "Turn- und Spielvereinigung Koblenz 1911", "text": "Il Turn- und Spielvereinigung Koblenz 1911 e.V., abbreviato TuS Koblenz (italiano: TuS Coblenza) \u00e8 una societ\u00e0 calcistica tedesca con sede a Coblenza, citt\u00e0 della Renania-Palatinato. Milita nell'Oberliga Rheinland-Pfalz/Saar, uno dei gironi che compongono la quinta serie del calcio tedesco.\nStoria.\nIl club viene fondato come \"TuS Neuendorf\" nel 1911, e durante il nazismo gioca nella Gauliga Mittelrhein. Questa viene per\u00f2 ulteriormente divisa nel 1941 e la squadra, nella quale militano anche Josef Gauchel, Karl Adam e Jakob Miltz viene cos\u00ec aggregata alla \"Moselland\". Il club ottiene due vittorie in questo campionato, nel 1943 e nel 1944; in questi due anni partecipa quindi al campionato nazionale, ma il cammino nella competizione \u00e8 per\u00f2 breve.\nNel dopoguerra il Neuendorf gioca nell'Oberliga S\u00fcdwest, e nel 1948 raggiunge le semifinali nazionali, dove viene per\u00f2 sconfitto per 5-1 dal Kaiserslautern. In seguito la squadra ottiene dei piazzamenti al vertice della graduatoria, divenendo cio\u00e8 vicecampione nel 1952, nel 1953 e nel 1956. Dopo questa prima fase, per\u00f2, i risultati calano rapidamente: il club trascorre gli ultimi anni del campionato nella met\u00e0 inferiore della graduatoria, e passa anche un anno in seconda divisione.\nNel 1963 nasce infatti in Germania Ovest un nuovo torneo, la Bundesliga, ma il Neuendorf non partecipa alla prima edizione. Viene invece ammesso ad uno dei gironi dell'allora seconda serie, la Regionalliga S\u00fcdwest, e qui ottiene due secondi posti, nel 1968 e nel 1969; ha cos\u00ec la possibilit\u00e0 di giocarsi per due volte la promozione in Bundesliga, che tuttavia sfugge. Nel 1974 nasce invece la Zweite Bundesliga, ma anche questa volta alla squadra non riesce l'accesso, e si ritrova cos\u00ec a giocare in terza divisione. Rimane in questo campionato fino al 1981, quando viene retrocessa nei livelli inferiori; intanto per\u00f2, nel 1982 il club assume l'attuale denominazione, TuS Coblenza.\nLa squadra torna nel 1994 in quarta serie, l'Oberliga S\u00fcdwest, e vi rimane per dieci anni. Gioca poi per la prima volta in Zweite Bundesliga nella stagione 2006-2007, retrocedendo nel 2010. Gi\u00e0 due anni dopo \u00e8 per\u00f2 nuovamente al quarto livello, e scende al quinto nel 2015.\nOrganico.\nRosa 2014-2015.\n\"Rosa aggiornata al 5 novembre 2014\""}
{"id": "758578", "revid": "1027464", "url": "https://it.wikipedia.org/wiki?curid=758578", "title": "Le tre et\u00e0 della donna", "text": "Le tre et\u00e0 della donna \u00e8 un dipinto a olio su tela (180x180 cm) realizzato nel 1905 dal pittore austriaco Gustav Klimt. L'opera \u00e8 conservata alla Galleria nazionale d'arte moderna e contemporanea di Roma.\nDescrizione.\nSi tratta di un'opera della maturit\u00e0 di Klimt: le figure sono asciutte, sintetiche ed il decorativismo geometrico si materializza in forme che ricordano oro, sete raffinate e pietre preziose. Il tema \u00e8 una rivisitazione, in chiave simbolica, delle tre fasi della vita femminile: l'infanzia, la maternit\u00e0 e l'inevitabile declino della vecchiaia.\nLa donna anziana si nasconde il viso con una mano mentre i capelli ricci e grigi le pendono dal volto. La pelle fa credere che sia debole e che ha passato tanto tempo al lavoro, il ventre d\u00e0 segno di maternit\u00e0 mentre la schiena d\u00e0 segno del tanto lavoro svolto durante la sua esistenza.\nLa giovane invece ha dei lunghi capelli arancioni incoronati da dei fiori, la pelle bianca e liscia \u00e8 uguale a quella della bambina che tiene in braccio, in una posizione simile ad un abbraccio. La bambina dalle rosee guance dorme appoggiata al petto della giovane e il viso non viene coperto dai corti capelli marroni. La donna anziana sembra fare da sfondo alla giovane e alla bambina e questo fa pensare che essa se ne stia andando e lascia la scena (vita) alle altre due.\nMunch fa un dipinto molto simile (La danza della vita) con uno stile pi\u00f9 scarno e drammatico."}
{"id": "758579", "revid": "110157", "url": "https://it.wikipedia.org/wiki?curid=758579", "title": "Bertrando II di Provenza", "text": "Origine.\nFiglio primogenito del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato dal documento n\u00ba 184 del Cartoulaire de l'abbaye de Saint-Victor de Marseille tome I; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Goffredo I di Provenza era figlio terzogenito del conte di Provenza, Guglielmo II e della moglie Gerberga di Borgogna (?-1026), figlia del conte e duca Ottone I Guglielmo di Borgogna, come testimonia il monaco cluniacense e cronista, Rodolfo il Glabro (958-1026) e di Ermentrude di Reims (950-?), Contessa di M\u00e2con e Besan\u00e7on.\nBiografia.\nBertrando viene citato per la prima volta nel 1057, in un documento di una donazione fatta assieme ai genitori\nNel 1063 circa, alla morte del padre, Bertrando gli successe nel titolo di conte di Provenza. Secondo un documento del 1063 (o precedente) dell\"'Histoire de Monmajour, Revue Historique de Provence, 1\u00e8re ann\u00e9e\", di una donazione all'Abbazia di Montmajour, infatti Bertrando viene citato col titolo di conte.In quello stesso documento di donazione all'Abbazia di Montmajour, viene citata, oltre che la madre Stefania anche la moglie, Matilde, della quale non si conosce la famiglia di provenienza.\nNello stesso periodo, dopo la morte (1062) del cugino, Bertrando I di Tolosa e Provenza, cerc\u00f2 inutilmente di riportare il marchesato di Provenza sotto il controllo della casata di Provenza, ma dovette scontrarsi con l'opposizione dei nipoti di Bertrando I di Tolosa e Provenza, prima di Guglielmo, e poi di Raimondo di Saint-Gilles. Bertrando comunque come risulta dalle \"M\u00e9moires pour servir \u00e0 l'histoire des comt\u00e9s de Valentinois et de Diois\" assunse il titolo di conte e marchese di Provenza\nBertrando spost\u00f2 la capitale della contea da Arles a Tarascona, preoccupandosi di proteggere l'abbazia di San Vittore di Marsiglia.\nDopo il 1070, dovette intervenire attivamente nella Lotta per le investiture ecclesiastiche, nelle quali i suoi avversari si appoggiarono al suo nemico, lo scomunicato, Raimondo di Saint-Gilles, che appoggiava l'imperatore, Enrico IV di Franconia, mentre Bertrando si era schierato con il papa Gregorio VII.Secondo le \"M\u00e9moires pour servir \u00e0 l'histoire des comt\u00e9s de Valentinois et de Diois\", Bertrando, dopo aver sostenuto la convocazione del Concilio di Provenza del 1080, con un atto ufficiale, nel 1081, si dichiar\u00f2 obbediente al papa, dichiarandosi contrario all'imperatore.\nMor\u00ec nel 1093 lasciando il titolo di contessa di Provenza alla sorella Gerberga di Provenza, ma in realt\u00e0 il governo della contea pass\u00f2 alla madre, che da quel momento si fece chiamare Dolce, mentre si accord\u00f2 con il conte di Saint-Gilles, Raimondo a cui, sempre secondo le \"M\u00e9moires pour servir \u00e0 l'histoire des comt\u00e9s de Valentinois et de Diois\", and\u00f2 il titolo di marchese di Provenza; Raimondo era suo cognato, avendo sposato una sua sorella e non sua figlia come erroneamente sostengono le \"M\u00e9moires pour servir \u00e0 l'histoire des comt\u00e9s de Valentinois et de Diois\".Che Raimondo di Saint-Gilles fosse il marchese di Provenza fu inoltre confermato da una bolla pontificia del 22 luglio 1096, in cui papa Urbano II lo accredita come conte di Tolosa e marchese di Provenza.\nDiscendenza.\nBertrando II aveva sposato Matilde, di cui non si conoscono gli ascendenti e da cui ebbe una figlia:"}
{"id": "758581", "revid": "764447", "url": "https://it.wikipedia.org/wiki?curid=758581", "title": "Comunit\u00e0 economica e monetaria dell'Africa centrale", "text": "La Comunit\u00e0 economica e monetaria dell'Africa centrale (in francese: \"Communaut\u00e9 \u00e9conomique et mon\u00e9taire de l'Afrique centrale\" - CEMAC) \u00e8 un'organizzazione internazionale composta da alcuni stati dell'Africa centrale allo scopo di promuovore l'integrazione economica tra i paesi che usano la medesima valuta, il franco CFA (XAF), all'interno di quella che viene definita la zona franco.\nFondata nel 1964 con il nome di Unione doganale ed economica dell'Africa centrale (UDEAC) nel marzo del 1994 venne trasformata in CEMAC."}
{"id": "758587", "revid": "1964823", "url": "https://it.wikipedia.org/wiki?curid=758587", "title": "Karlsruher Sport-Club M\u00fchlburg-Ph\u00f6nix", "text": "Il Karlsruher Sport-Club M\u00fchlburg-Ph\u00f6nix e.V., meglio noto come Karlsruher SC o semplicemente Karlsruhe, \u00e8 una societ\u00e0 polisportiva tedesca con sede nella citt\u00e0 di Karlsruhe, Baden-W\u00fcrttemberg, e nota per lo pi\u00f9 per la sua sezione calcistica. Milita in 2. Bundesliga, la seconda divisione del campionato tedesco di calcio. \nFondato nel 1952 dalla fusione di Karlsruhe FC Phoenix e VfB M\u00fchlburg, nella sua storia si \u00e8 aggiudicato un titolo tedesco, due Coppe di Germania e una Coppa Intertoto.\nStoria.\nUn susseguirsi di fusioni.\nIl Karlsruher SC nasce da una serie di fusioni di societ\u00e0 sportive. Il pi\u00f9 vincente di questi club ancestrali fu il KFC Ph\u00f6nix, fondato il 6 giugno 1894 da membri insoddisfatti del club di ginnastica Karlsruher Turngemeinde. Divenne ben presto una forte squadra a livello regionale e conquist\u00f2 il titolo nazionale nel 1909, sconfiggendo per 4 a 2 i campioni in carica del Viktoria 89 Berlin nella finale della stagione. Nel 1912 il Ph\u00f6nix si fuse con il KFC Alemannia, fondato nel 1897, creando il KFC Phoenix (Phoenix Alemannia).\nFu col nome di Ph\u00f6nix Karlsruhe che il club entr\u00f2 nella \"Gauliga Baden\", una delle sedici prime divisioni create con la riorganizzazione del calcio tedesco voluta dal Terzo Reich. Usc\u00ec dalla prima divisione per una sola stagione nel 1936, ma vi torn\u00f2 a competere, anche se con risultati mediocri, negli anni successivi. Nella stagione 1943-44 il Karlsruhe gioc\u00f2 assieme al Germania Durlach con una squadra mista chiamata KSG (Kriegssportgemeinschaft) Ph\u00f6nix/Germania Karlsruhe. Dopo la II guerra mondiale, nel 1946, il Ph\u00f6nix riemerse per competere nell'appena formata prima divisione \"Oberliga S\u00fcd\", finendo quindicesimo nella sua prima stagione. La squadra venne retrocessa nella stagione successiva.\nDue altri filoni nell'evoluzione del KSC furono la fondazione dell'FC M\u00fchlburg nel 1905, dalla fusione dell'1. FV Sport M\u00fchlburg (fondato nel 1890) e del Viktoria M\u00fchlburg (fomdato nel 1892), e la fusione dell'FC Germania (fondato nel 1898) e dell'FC Weststadt (fondato nel 1902) che formarono il VfB Karlsruhe nel 1911. L'FC M\u00fchlburg e il VfB Karlsruhe si sarebbero a loro volta fusi per formare il VfB M\u00fchlburg nel 1933. La nuova squadra inizi\u00f2 a competere nella prima divisione \"Gauliga Baden\", subito dopo che questa venne istituita nel 1933.\nSquadra di bassa classifica durante gli anni 1930, le prestazioni del VfB migliorarono notevolmente nel decennio successivo. Con l'arrivo della guerra, la \"Gauliga Baden\" venne suddivisa in tempi diversi in una serie di circuiti locali su base cittadina, e la squadra fu in grado di conquistare tre secondi posti nei tornei divisionali. La \"Gauliga Baden\" collass\u00f2 nel 1944-45, dopo aver disputato un programma notevolmente ridotto nel quale molte squadre, compreso il M\u00fchlburg non furono in grado di competere. Dopo la guerra il club usc\u00ec dalle massime competizioni fino al 1947, quando guadagn\u00f2 la promozione nella \"Oberliga S\u00fcd\". La squadra ebbe delle prestazioni da met\u00e0 classifica, con l'eccezione della stagione 1951, nella quale sfior\u00f2 la qualificazione ai playoff per il campionato nazionale, finendo terza a un solo punto dall'SpVgg F\u00fcrth.\nLa formazione del Karlsruher SC.\nIl KFC Phoenix e il VfB M\u00fchlburg si unirono a formare l'attuale club, il Karlsruher Sport-Club M\u00fchlburg-Ph\u00f6nix e.V., il 16 ottobre 1952 e la nuova squadra ottenne buoni risultati per il resto del decennio. Nel 1955 sconfisse l'FC Schalke 04 3-2 nella finale della Coppa di Germania e biss\u00f2 il successo l'anno seguente con una vittoria 3-1 sull'. In quella stagione fece anche una comparsa nella finale di campionato, dove perse 2-4 contro il Borussia Dortmund. Il KSC fu campione dell'\"Oberliga S\u00fcd\" nel 1956, 1958 e 1960, oltre che finalista di Coppa di Germania nel 1960, quando perse 2-3 contro il Borussia M\u00f6nchengladbach. Questi risultati fecero guadagnare alla squadra l'ammissione tra le sedici della neonata lega professionistica tedesca, la Bundesliga, quando questa inizi\u00f2 a disputare i suoi incontri nel 1963.\nIl Karlsruhe lott\u00f2 per cinque stagioni nella massima divisione, senza mai fare meglio del tredicesimo posto, prima di venire retrocesso in seconda divisione nella \"Regionalliga S\u00fcd\". Nelle tre stagioni successive la squadra guadagn\u00f2 un primo e due secondi posti, ma non fu in grado di passare attraverso i playoff per la promozione. Dopo il 1974, con la formazione della Zweite Bundesliga, che all'epoca consisteva di due gironi, il KSC fin\u00ec al primo posto nella \"Zweite Bundesliga S\u00fcd\" e torn\u00f2 nella massima divisione per la stagione 1975-76, ma riusc\u00ec a restarvi solo per due anni. Ritorn\u00f2 in prima divisione nel 1980 e vi rimase per quattro stagioni prima di venire nuovamente retrocessa. Dopo due anni di assenza riconquist\u00f2 la Bundesliga nel 1987 e diede inizio a una lunga permanenza nella massima serie.\nL'era di Sch\u00e4fer.\nSotto la guida del nuovo allenatore Winfried Sch\u00e4fer, il ritorno ai vertici del KSC venne segnato da alcuni successi, mentre il club riusciva per la prima volta a togliersi dalla parte bassa della classifica. Nella stagione 1993-1994 il club ebbe una buona prestazione in Coppa UEFA, uscendo in semifinale contro l'Austria Salzburg (per la regola dei gol in trasferta) dopo aver eliminato a sua volta PSV Eindhoven, Valencia CF, Girondins Bordeaux e Boavista. L'impressionante vittoria 7-0 nel secondo turno contro il Valencia, una delle migliori squadre della Primera Divisi\u00f3n dell'epoca, pu\u00f2 essere considerato come l'apice nella storia centenaria del club. Tra il 1992 e il 1997, il club fin\u00ec tra i primi nove per sei stagioni consecutive della Bundesliga e partecip\u00f2 ad altre due edizioni della Coppa UEFA, raggiungendo il terzo turno sia nel 1996-1997 che nel 1997-1998, venendo eliminato dal Br\u00f8ndby IF e dallo rispettivamente. Nel 1995 il KSC vinse la \"DFB-Hallenpokal\", un torneo indoor che si svolgeva tradizionalmente durante la pausa invernale della Bundesliga. Disput\u00f2 inoltre la finale della Coppa di Germania del 1996, ma perse 0-1 contro il .\nCon la fine del millennio il Karlsruhe spar\u00ec dalla massima serie. Il club inizi\u00f2 bene la stagione 1997-98 della Bundesliga, con due vittorie e un pareggio nei primi tre incontri, ma il crollo inizi\u00f2 con una sconfitta per 1-6 contro il Bayer Leverkusen alla quarta giornata. La squadra riusc\u00ec comunque a terminare il girone di andata fuori dalla zona retrocessione, ma una serie di risultati negativi e di pareggi la spinse al quindicesimo posto fino alla penultima giornata. Sch\u00e4fer venne licenziato nel marzo 1998, ma questo non imped\u00ec alla squadra di scivolare in seconda divisione con un sedicesimo posto finale. Alla squadra bastava un pareggio in trasferta contro l'Hansa Rostock, nell'ultima giornata della stagione, per evitare la retrocessione, ma perse l'incontro 2-4 mentre il Borussia M\u00f6nchengladbach sconfisse il 2-0, raggiungendo il KSC e finendo quindicesimo grazie alla migliore differenza reti.\nI nove anni in seconda serie.\nIl KSC termin\u00f2 al quinto posto la sua prima stagione nella \"2.Bundesliga\" dopo la retrocessione, a soli due punti dalla terza classificata, l'SSV Ulm 1846, che venne promossa. Comunque una chiusura all'ultimo posto nella terribile stagione 1999-2000, giocata in gravi circostanze finanziarie, spinse la squadra nella \"Regionalliga S\u00fcd (III)\". Il club risal\u00ec subito grazie al primo posto in \"Regionalliga\". Dopo quattro stagioni di gioco mediocre che videro il KSC evitare per poco un'altra retrocessione, la squadra miglior\u00f2 le prestazioni e si guadagn\u00f2 un sesto posto nella stagione 2005-2006. Nella stagione seguente vinse il campionato di seconda divisione con tre giornate di anticipo ed e torn\u00f2 in Bundesliga dopo nove anni. Per la prima volta nella storia della 2. Bundesliga a girone unico una squadra occup\u00f2 la vetta della classifica per tutte le giornate. \nBiennio in Bundesliga e retrocessione.\nL'avvio del 2007-2008, la stagione del ritorno in massima serie, fu molto positivo, tanto che il Karlsruhe stazion\u00f2 per alcune settimane nelle posizioni utili alla qualificazione alle coppe europee, ma una seconda parte di stagione non propizia fece scendere la squadra all'undicesimo posto, non impedendole, comunque, di ottenere la salvezza. Nell'annata seguente il KSC non seppe ripetersi e retrocesse in seconda divisione, risultando penultimo alla fine del torneo.\nTra seconda e terza divisione.\nSeguirono tre annate mediocri in seconda divisione con piazzamenti sempre peggiori, fino alla retrocessione in 3. Liga dopo aver perso il play-out, per la regola dei gol fuori casa, contro lo (1-1 fuori casa e 2-2 in casa), alla fine della stagione 2011-2012. Dopo dodici anni, il KSC fece dunque ritorno in terza serie, da cui si risollev\u00f2 immediatamente, ottenendo la promozione nel 2012-2013. Il terzo posto del 2014-2015 consent\u00ec al Karlsruhe di disputare i play-off contro l', la squadra piazzatasi sedicesima in Bundesliga: dopo l'1-1 in casa degli amburghesi, il Karlsruhe si trov\u00f2 in vantaggio sino al 90\u00ba minuto della gara di ritorno tra le mura amiche, ma un gol degli ospiti allo scadere port\u00f2 la sfida ai tempi supplementari, dove il KSC sub\u00ec un gol esiziale, che mise fine al sogno di un ritorno in massima divisione.\nDue anni dopo, alla fine dell'annata 2016-17, la squadra retrocesse in 3. Liga, da cui si tir\u00f2 fuori nel 2018-2019, grazie al secondo posto finale valevole per promozione in seconda serie. Grazie alla vittoria ottenuta all'ultima giornata per 2-1 sul campo del , il club riusc\u00ec a superare in classifica il e a concludere il campionato in 15\u00aa posizione, salvandosi dalla retrocessione.\nColori e simboli.\nColori.\nI colori della maglia del Karlsruhe sono il blu, che \u00e8 il colore principale, e il bianco. Infine, i pantaloncini sono blu e i calzettoni sono bianchi.\nSimboli ufficiali.\nStemma.\nIl simbolo del Karlsruhe \u00e8 composto da un cerchio blu con all'interno, in bianco, le lettere \"KSC\".\nStrutture.\nStadio.\nDal 1955 il club disputa le proprie gare interne nella Wildparkstadion, che sorge a Karlsruhe e che pu\u00f2 ospitare 29.699 spettatori.\nAllenatori e presidenti.\nTra tutti gli allenatori che si sono seduti sulla panchina del club merita una menzione Winfried Sch\u00e4fer, che vi \u00e8 rimasto per quasi 12 anni consecutivi.\nSegue l'elenco degli allenatori del club a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il Karlsruhe ha ottenuto tre successi nell'Oberliga S\u00fcd, e ha inoltre partecipato alla prima edizione della Fu\u00dfball-Bundesliga, quella del 1963-1964. Il miglior risultato ottenuto in Bundesliga \u00e8 il sesto posto, raggiunto in tre occasioni, l'ultima delle quali nel 1996-1997.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nL'unico successo raggiunto dal club nei tornei internazionali \u00e8 la vittoria della Coppa Intertoto 1996. Notevole \u00e8 anche il raggiungimento della semifinale nella Coppa UEFA 1993-1994, dove \u00e8 stato battuto dal .\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nGemellaggi e rivalit\u00e0.\nLa principale rivalit\u00e0 odierna \u00e8 con lo , essendo entrambe le due citt\u00e0 facenti parte del Baden-W\u00fcrttemberg.\nOrganico.\nRosa 2020-2021.\n\"Aggiornata al 19 febbraio 2021.\""}
{"id": "758588", "revid": "339392", "url": "https://it.wikipedia.org/wiki?curid=758588", "title": "Type 21 Amazon", "text": ""}
{"id": "758590", "revid": "339392", "url": "https://it.wikipedia.org/wiki?curid=758590", "title": "Classe Type 21 Amazon", "text": ""}
{"id": "758592", "revid": "6923", "url": "https://it.wikipedia.org/wiki?curid=758592", "title": "Magirus-Deutz", "text": ""}
{"id": "758593", "revid": "120828891", "url": "https://it.wikipedia.org/wiki?curid=758593", "title": "Laguna della Vistola", "text": "La laguna della Vistola (in polacco: \"Zalew Wi\u015blany\"; in russo: \u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u0438\u0439 \u0437\u0430\u043b\u0438\u0432, \"Kaliningradskij zaliv\"; in tedesco: \"Frisches Haff\") \u00e8 una laguna d'acqua dolce all'interno della baia di Danzica, lungo la costa polacca del mar Baltico, la parte nord-est invece \u00e8 nel territorio russo dell'oblast' di Kaliningrad. \u00c8 talvolta chiamata baia della Vistola, o golfo della Vistola.\nGeografia.\nLa laguna \u00e8 una rientranza del mare presso la foce dei fiumi Vistola, Nogat, e Pregolja. \u00c8 separata dalle acque della baia di Danzica dal cordone litorale della Vistola (in russo:\"\u0411\u0430\u043b\u0442\u0438\u0439\u0441\u043a\u0430\u044f \u043a\u043e\u0441\u0430\"; in polacco: \"Mierzeja Wi\u015blana\"), una striscia di sabbia lunga circa 70\u00a0km, ed \u00e8 ad essa collegata dallo stretto di Baltijsk. La penisola della Sambia, la separa a nord-est dalla laguna dei Curi.\nLa laguna della Vistola ha una lunghezza di circa 91\u00a0km, una larghezza che va dai 6,8 ai 13\u00a0km, una profondit\u00e0 media di 2,7\u00a0m e una massima di 5,2. La superficie totale \u00e8 di 838\u00a0km\u00b2, mentre lo sviluppo costiero \u00e8 di 270\u00a0km. A sud-est dello stretto di Baltijsk si trova una piccola isoletta: Nasypnoj (\u043e\u0441\u0442\u0440\u043e\u0432 \u041d\u0430\u0441\u044b\u043f\u043d\u043e\u0439, )\nStoria.\nDal 1871 al 1919 fece parte della Germania, mentre dal 1919 al 1945 fu divisa tra la Germania e la Citt\u00e0 Libera di Danzica. La laguna della Vistola \u00e8 oggi politicamente divisa tra la Polonia e l'oblast' di Kaliningrad della Russia.\nLe localit\u00e0 che sorgono sulla laguna sono Kaliningrad, Baltijsk, e Primorsk nell'oblast' di Kaliningrad della Russia e Frombork in Polonia. Il porto polacco di Elbl\u0105g fondava gran parte del suo traffico portuale sulla laguna, ma attualmente ha ridotto il transito delle navi a causa dell'attuale situazione dei confini. Kaliningrad e Baltijsk sono i principali porti marittimi nella laguna.\nUn progetto polacco prevede di scavare un canale per collegare la laguna al mar Baltico: il canale, lungo 1 km, sarebbe in grado di riattivare il porto di Elbl\u0105g e lo libererebbe dalla sua dipendenza dalla Russia, che pretende i diritti sul passaggio delle navi polacche attraverso lo stretto di Baltijsk. Sono per\u00f2 anche in vaglio le conseguenze ecologiche: la costruzione del canale potrebbe anche distruggere la migrazione dei mammiferi della laguna e l'affluenza delle acque baltiche potrebbe rovinare l'ecosistema composto da acqua dolce della laguna."}
{"id": "758595", "revid": "842", "url": "https://it.wikipedia.org/wiki?curid=758595", "title": "SODIMM", "text": ""}
{"id": "758597", "revid": "6923", "url": "https://it.wikipedia.org/wiki?curid=758597", "title": "Magirus", "text": "Magirus \u00e8 stato un produttore tedesco di mezzi antincendio, fondato da Conrad Dietrich Magirus. \u00c8 confluita nella Magirus GmbH.\nStoria.\nConrad Dietrich Magirus invent\u00f2 la scala girevole, chiamata Magirus Leiter, che divenne ben presto un attrezzo essenziale negli equipaggiamenti dei vigili del fuoco di tutto il mondo.\nNel 1864, Magirus fond\u00f2 l'azienda Gebr Eberhardt offene Handels- und Kommanditgesellschaft con i fratelli Eberhardt, per il commercio di dispositivi antincendio.\nDopo esser entrato in disaccordo con loro, Magirus fond\u00f2 nel 1866 la Feuerwehr-Requisiten-Fabrik C.D. Magirus, con sede alla Ulmer Promenade Nr. 17.\nNel 1873 Magirus cre\u00f2 la Ulmer Leiter (alta 14 m e girante su una piattaforma) che fu presentata all'esposizione mondiale Weltausstellung dello stesso anno a Vienna, vincendo una medaglia d'oro.\nNel 1883 entr\u00f2 nell'azienda il figlio maggiore di Magirus, Heinrich.\nNel 1887 Magirus lasci\u00f2 l'azienda ai figli Heinrich, Otto e Hermann che nel 1909 rinominarono l'azienda in Feuerwehrger\u00e4te- und Fahrzeugfabrik C. D. Magirus che l'8 luglio 1911 divent\u00f2 C. D. Magirus AG.\nI primi veicoli Magirus furono trainati da cavalli, poi vennero applicati motori a vapore, a combustione interna e successivamente Diesel.\nDurante la prima guerra mondiale, nel 1916, Magirus forn\u00ec un autocarro da 3 tonnellate per l'esercito.\nAlla fine della guerra, cal\u00f2 la richiesta di veicoli e i 3.000 dipendenti dovettero essere ridotti. Cambi\u00f2 anche la produzione, che venne indirizzata verso rimorchi e carri merci.\nDall'ottobre 1919 al 1926 vennero costruiti veicoli con Dux, Presto-Werke e Vomag che assieme crearono la Deutscher Automobil-Konzern (DAK).\nStoria del marchio.\nCon la Grande Depressione la produzione cal\u00f2, infatti i motori a benzina impiegati fino ad allora erano prodotti dalla Maybach-Motorenbau GmbH e dalla statunitense Continental Motors, perci\u00f2 dal 1929 al 1931 la Magirus produsse un proprio motore.\nNel 1932 una crisi finanziaria dell'azienda spinse la Magirus verso altri costruttori e nel 1935 la Humboldt-Deutz Motorenfabrik di Colonia si interess\u00f2 ad essa, e nel marzo 1936 nacque la Humboldt-Deutz AG.\nIl logo di Magirus era una \"M\" stilizzata con tre punte acuminate che rappresentavano la cattedrale di Ulma e tale particolarit\u00e0 \u00e8 stata mantenuta nel tempo anche dopo i vari cambiamenti avvenuti nella storia della societ\u00e0.\nDal 1940 il marchio Magirus non venne pi\u00f9 usato da solo, il nuovo logo fu la scritta \"Kl\u00f6ckner-Deutz\".\nNel 1944 la Kl\u00f6ckner-Humboldt-Deutz cre\u00f2 il primo motore Diesel con raffreddamento ad aria.\nDurante la seconda guerra mondiale alcuni esemplari di Magirus vennero modificati per poter costituire i cosiddetti Gaswagen.\nNel 1949, anno della rifondazione postbellica, il marchio divent\u00f2 Magirus-Deutz e nel 1975 Magirus-Deutz fu acquisita da Iveco e nel 1983 l'azienda, separata dalla Deutz AG, divent\u00f2 \"Magirus GmbH\" all'interno di Iveco.\nNel 1996 fu creata la Iveco Magirus e nell'autunno 2013 Iveco Magirus diventa nuovamente autonoma come Magirus GmbH, con un nuovo logo e controllata al 100% dalla CNH Industrial."}
{"id": "758598", "revid": "767487", "url": "https://it.wikipedia.org/wiki?curid=758598", "title": "Arielle Dombasle", "text": "Nota per le sue interpretazioni in film come \"Pauline alla spiaggia\" (\"Pauline \u00e0 la plage\") (1983) di \u00c9ric Rohmer, e \"Un bruit qui rend fou\" (1995) di Alain Robbe-Grillet, deve la sua fama internazionale anche alle parti interpretate in \"Miami Vice\" e nella miniserie del 1984, \"Segreti\".\nBiografia.\nInfanzia.\nNata negli Stati Uniti, figlia di Francion Garreau-Dombasle e di Jean-Louis Sonnery de Fromental, un fabbricante di seta, Arielle e suo fratello, Gilbert, furono portati in Messico dai loro nonni materni, dopo che la madre mor\u00ec nel 1964; in seguito il padre spos\u00f2 Laurence de Lubersac, una pittrice.\nSuo nonno materno, Maurice Garreau-Dombasle, era uno stretto amico di Charles de Gaulle ed era ambasciatore di Francia in Messico; sua nonna era Man'Ha Dombasle (nata Germaine Massenet, 1898-1999), una scrittrice e poetessa che tradusse le opere di Rabindranath Tagore in francese e fu una grande amica dello scrittore di storie fantastiche, Ray Bradbury, che nel 1972 le dedic\u00f2 il romanzo \"L'albero di Halloween\".\nIl cognome della famiglia fu creato nel 1912, quando il nonno di Arielle, Ren\u00e9 Sonnery (1887-1925), un industriale originario di Lione, spos\u00f2 Anne-Marie Berthon du Fromental. In seguito Arielle cambi\u00f2 il cognome in Dombasle come suo nome di professione in onore della madre.\nLasci\u00f2 il Messico e and\u00f2 a vivere nello Ch\u00e2teau de Chaintr\u00e9, la tenuta della famiglia Sonnery vicino Saumur, Borgogna.\nCarriera.\nIntraprende la carriera da attrice e cantante, cominciando a studiare al Conservatoire National de Musique de Paris e in successivi studi in Messico. Appare in numerose produzioni inglesi di Hollywood, anche se i suoi pi\u00f9 importanti lavori sono in francese, come i suoi album.\nHa inoltre diretto e scritto due film, \"Chass\u00e9-crois\u00e9\" (1982) e \"Les Pyramides Bleues\" (1988). Famosa anche per la sua bellezza, lei stessa ha descritto il suo aspetto come quello di una \"ragazza che balla al Crazy Horse\", in riferimento al locale parigino famoso per gli spogliarelli.\nVita privata.\nDal 1993 \u00e8 sposata in seconde nozze con il filosofo e scrittore Bernard-Henri L\u00e9vy (per lui sono le terze nozze)."}
{"id": "758600", "revid": "775372", "url": "https://it.wikipedia.org/wiki?curid=758600", "title": "Soccorso Rosso Internazionale", "text": "Il Soccorso Rosso Internazionale fu un'organizzazione internazionale connessa all'Internazionale Comunista fondata nel 1922 per svolgere il compito di \"Croce Rossa internazionale politica\".\nL'organizzazione condusse alcune campagne di solidariet\u00e0 sociale a sostegno dei prigionieri comunisti e di supporto materiale ed umanitario in situazioni particolari. Fu guidata da Clara Zetkin, Elena Stasova e Tina Modotti.\nStoria.\nIn Spagna.\nIl Soccorso Rosso Internazionale comparve per la prima volta in Spagna come organizzazione con fini umanitari durante la rivolta dei lavoratori dell'ottobre 1934 nelle Asturie, fornendo assistenza a coloro che erano stati imprigionati per il loro ruolo nella ribellione, ed organizzando campagne per l'amnistia ai prigionieri che dovevano subire una condanna capitale.\nL'organizzazione, che includeva molti artisti e scrittori, fu in seguito ricostituita ed estesa a Barcellona, nel gennaio 1936, con lo scopo di opporsi al fascismo su pi\u00f9 fronti.\nAttivit\u00e0 durante la Guerra civile spagnola.\nDurante la Guerra civile spagnola, lo scrittore Joaquin Arderius svolse il ruolo di presidente dell'organizzazione, prima di andare volontariamente in esilio in Francia e quindi in Messico. Il Soccorso Rosso Internazionale cre\u00f2 cucine da campo e campi profughi in tutto il territorio controllato dai Repubblicani, e forn\u00ec anche biblioteche per i soldati Repubblicani. La maggior parte dei loro programmi era, per\u00f2, rivolta ad aiutare i bambini www.brigadasinternacionales.org. Per esempio, il SRI fond\u00f2 la \"Escuela Nacional para Ni\u00f1os Anormales\" (Scuola nazionale per bambini con problemi mentali) a Madrid, che accoglieva 150 studenti. Fu fondato pure un asilo nella periferia di Madrid, che dava alloggio ad altri 150 bambini.\nAltre attivit\u00e0 includevano:\nGli interventi a sostegno della salute pubblica inclusero la creazione di 275 ospedali, servizi di pronto soccorso, la clinica e la facolt\u00e0 universitaria di odontoiatria, campagne di igiene dentale, e interventi di trasporto dei dentisti al fronte.\nIl POUM, un piccolo partito marxista-trotskista spagnolo del tempo, organizz\u00f2 un Socorro Rojo parallelo e contrapposto al Soccorso Rosso Internazionale..\nAttivit\u00e0 militari.\nLe file del Quinto Reggimento (sciolto il 21 gennaio 1937), creato dal Partito Comunista di Spagna allo scoppio della guerra civile, furono ingrossate anche da membri del SRI. Il Quinto Reggimento, ispirato alla Armata Rossa sovietica, includeva Juan Modesto ed Enrique L\u00edster tra i suoi comandanti, e combatt\u00e9 principalmente nelle battaglie di Madrid e dintorni nel 1936.\nL'SRI aiut\u00f2 anche i simpatizzanti comunisti nella Spagna Nazionalista a rifugiarsi in territori non ostili.\nLa bandiera dell'SRI era formata da una 'S' (per \"Socorro\") tra le sbarre di una prigione.\nNei Paesi Bassi.\nLa sezione olandese dell'SRI si riun\u00ec per la prima volta nel 1926. Nello stesso anno inizi\u00f2 la pubblicazione di \"Rode Hulp\".\nNell'America Latina.\nVerso la fine degli anni venti, Farabundo Mart\u00ed divenne il leader del Soccorso Rosso Internazionale in America Latina. Julio Antonio Mella, il leader comunista cubano esiliato in Messico dal 1926, fu una figura di spicco della sezione messicana dell'organizzazione.\nNell'Unione Sovietica.\nLa sezione pi\u00f9 grande dell'SRI era il suo ramo sovietico, che contava circa 10 milioni su un totale di 14 milioni di membri dell'IRA. Il MOPR organizz\u00f2 numerose lotterie e raccolte di fondi.\nElenco delle emanazioni nazionali.\nAl 1924, l'organizzazione aveva emanazioni nazionali in 19 stati. Fra di esse si annoveravano:\nCollegamenti esterni.\n The Fifth Regiment"}
{"id": "758601", "revid": "108559", "url": "https://it.wikipedia.org/wiki?curid=758601", "title": "Magirus Deutz", "text": ""}
{"id": "758602", "revid": "339392", "url": "https://it.wikipedia.org/wiki?curid=758602", "title": "Capillare linfatico", "text": ""}
{"id": "758604", "revid": "76963", "url": "https://it.wikipedia.org/wiki?curid=758604", "title": "Rino Romano", "text": "Probabilmente meglio conosciuto per il suo ruolo come Bruce Wayne nella serie animata \"The Batman\" e come Mamoru Chiba del popolare anime \"Sailor Moon\".\nHa prestato la propria voce al personaggio Alexander Munro nella serie \"Star Trek Elite Force\" e a Luis Sera, un personaggio importante di \"Resident Evil 4\".\nMeno conosciuto \u00e8 il suo ruolo come Rikimaru nella serie \"Tenchu\" e dell'Uomo Ragno nei videogiochi per PlayStation relativi al personaggio, Juan \"Johnny\" Rico in \"\", e Eduardo Rivera in \"Extreme Ghostbusters\".\nHa interpretato James Rutland nel gioco del 2006 '. Nel campo di \"Guerre stellari\" ha interpretato Kyle Katarn in ', espansione del videogioco del 1997 \"\", prendendo il posto di Jason Court."}
{"id": "758605", "revid": "599013", "url": "https://it.wikipedia.org/wiki?curid=758605", "title": "Emanuele Zanini", "text": "Carriera.\nDopo esser stato una giovane promessa calcistica, militando anche nelle giovanili del , a 19 anni passa al volley, disputando alcuni campionati minori come giocatore.\nTerminata a 24 anni l'attivit\u00e0 agonistica, inizia la propria carriera come allenatore in alcune formazioni giovanili e di secondo piano, per poi affiancare Andrea Anastasi come assistente e preparatore atletico, dapprima alla dalla stagione 1995-96 alla stagione 1998-99 e quindi in Nazionale, vincendo il Campionato europeo 1999, due World League e la medaglia di bronzo ai Giochi olimpici di Sydney.\nDa primo allenatore, \u00e8 sulla panchina della Gabeca nel triennio 2000-2003 e del nell'anno successivo, per poi passare al che guida alla vittoria del campionato nazionale e della Coppa d'Austria nella stagione 2004-05.\nTornato in Italia, allena nella massima serie i nel campionato 2005-06 e il in quello successivo, per poi scendere in serie A2 a guidare la , con cui conquista la Coppa Italia di categoria; alla vigilia dell'ultima giornata di regular season, tuttavia, Zanini e la societ\u00e0 scaligera risolvono consensualmente il contratto che li vedeva legati. Nel frattempo, Zanini viene ingaggiato dalla Federazione pallavolistica della Slovacchia come allenatore della Nazionale maggiore maschile, dove rimane dal 2008 al 2011 conquistando due European League, nel 2008 e nel 2011.\nNel corso della stagione 2008-09, sostituisce Andrea Giani sulla panchina del in seguito all'esonero di quest'ultimo e, dopo un anno senza incarichi in formazioni di club, nel campionato 2010-11 \u00e8 alla guida dell', tornando poi nel 2011-12 alla Gabeca.\nNella stagione successiva si trasferisce in Slovacchia sulla panchina del Volley Team Bratislava. Nonostante i due anni di contratto con opzione, a causa delle difficolt\u00e0 economiche della formazione slovacca interrompe il proprio rapporto con il club\nNella stagione 2013-14 \u00e8 alla guida della formazione francese del , che abbandona prima del termine della prima stagione di contratto; parallelamente, nell'estate 2013 viene nominato allenatore della Nazionale di pallavolo maschile della Turchia. Alla guida della formazione Under 23 conquista nel 2015 l'argento al Mondiale di categoria.\nNell'annata 2017-18 guida i polacchi del in Polska Liga Siatk\u00f3wki per una stagione, mentre nel dicembre 2018 sostituisce Juan Manuel Cichello sulla panchina dell' in Serie A1 italiana, venendo tuttavia sollevato dall'incarico il mese successivo.\nNell'aprile 2019 viene nominato selezionatore della nazionale croata maschile\n, incarico che mantiene fino al termine del Campionato europeo 2021.\nNel febbraio 2020 fa ritorno nel massimo campionato polacco, prendendo il posto di Piotr Gruszka sulla panchina dell': il tecnico lombardo guida il club di Rzesz\u00f3w solamente per cinque partite prima che lo scoppio della Pandemia di COVID-19 porti all'interruzione dei campionati e alla chiusura anticipata della stagione 2019-20.\nNel marzo 2021 viene chiamato alla guida dei croati dell' di Zagabria per la parte conclusiva della stagione 2020-21; l'annata si conclude con la conquista della Superliga. Nella annata seguente \u00e8 invece nuovamente di scena nel massimo campionato italiano, ingaggiato dalla ; nel gennaio 2022, inoltre, viene nominato nuovo commissario tecnico della Nazionale belga."}
{"id": "758611", "revid": "643662", "url": "https://it.wikipedia.org/wiki?curid=758611", "title": "Eingetragener Verein", "text": "Eingetragener Verein o e.V. (\"club o associazione registrata\") \u00e8 la formula che designa lo status legale dei club e delle associazioni in Germania.\nMentre \"Verein\" pu\u00f2 indicare una qualsiasi associazione, la formula e.V. indica solo le associazioni registrate. La registrazione implica molti benefici per le associazioni, potendo esse funzionare come enti indipendenti piuttosto che come un semplice gruppo di individui."}
{"id": "758613", "revid": "88740", "url": "https://it.wikipedia.org/wiki?curid=758613", "title": "Stretto di Baltijsk", "text": "Lo stretto di Baltijsk (in russo \u0411\u0430\u043b\u0442\u0438\u0439\u0441\u043a\u0438\u0439 \u043f\u0440\u043e\u043b\u0438\u0432, \"Baltijskij proliv\"; in polacco \"Cie\u015bnina Pilawska\"; in tedesco \"Pillauer Tief\"; in yiddish \u05e4\u05bc\u05d9\u05dc\u05d0\u05b7\u05d5\u05d5\u05e2 \u05e7\u05d0\u05b7\u05e0\u05d0\u05b7\u05dc, \"Pilave kanal\" o \u05d3\u05d5\u05e8\u05db\u05d2\u05d0\u05b8\u05e1 \u05e4\u05bf\u05d5\u05df \u05e4\u05bc\u05d9\u05dc\u05d0\u05b7\u05d5\u05d5\u05e2, \"Durchgos fun Pilave\") \u00e8 un breve canale artificiale che collega la laguna della Vistola con il mar Baltico (baia di Danzica). Il canale si trova interamente in Russia (Oblast' di Kaliningrad).\nIl canale fu scavato nel 1497 per consentire il traffico marittimo da e per la baia della Vistola, collegando al mare aperto le citt\u00e0 di K\u00f6nigsberg (oggi Kaliningrad), Elbing (Elbl\u0105g) e Pillau (Baltijsk). Nel 1960 il canale fu ampliato ed ora misura 400 m di lunghezza e 12 m di profondit\u00e0.\nLo stretto di Baltijsk, pur essendo in territorio russo, serve anche alcuni porti polacchi della baia della Vistola. La Polonia sta tuttavia studiando di scavare un secondo canale pi\u00f9 a sud, in territorio polacco, per evitare i blocchi alla navigazione imposti periodicamente dalle autorit\u00e0 russe."}
{"id": "758615", "revid": "15756", "url": "https://it.wikipedia.org/wiki?curid=758615", "title": "Storia del socialismo", "text": "La storia del socialismo \u00e8 lo studio della storia che riguarda i fatti, gli eventi e le condizioni che hanno dato vita al socialismo e che l'hanno portato a diffondersi in vari paesi.\nIl primo socialismo.\nIl termine \"socialismo\" ha origine dalla lingua francese negli anni 1820, ma l'idea che i beni dovrebbero essere in comune e tutti dovrebbero averne in egual quantit\u00e0 \u00e8 molto pi\u00f9 vecchia.\nElementi socialisti possono essere identificati nello scritto di Platone \"La Repubblica\", nel movimento dei millenari nel Medioevo e nello scritto di Tommaso Moro \"L'Utopia\". Idee socialiste erano presenti anche tra i livellatori e tra altre sette della rivoluzione inglese degli anni 1640, e anche tra i sanculotti pi\u00f9 radicali della rivoluzione francese degli anni 1790, anche se non ebbero mai una reale influenza. Il socialismo come corpo coerente di idee risale agli inizi del XIX secolo\nI primi socialisti erano utopisti che svilupparono visioni di societ\u00e0 ideali basate sull'eguaglianza materiale, nelle quali gli esseri umani cooperavano nella produzione per il beneficio di tutti, senza il bisogno di incentivi materiali, e lo stato veniva sostituito da un sistema di autogoverno o di anarchia come pensava Proudhon creatore del socialismo libertario che poi porter\u00e0 all'anarchia. Tra i primi pensatori socialisti vengono annoverati Robert Owen, Claude Henri de Rouvroy, Conte di Saint-Simon, Charles Fourier, Pierre-Joseph Proudhon, Alexander Herzen e Ferdinand Lassalle.\nL'emergere delle idee socialiste nel Regno Unito e in Francia, e pi\u00f9 tardi in Germania e in Italia, fu una conseguenza della rivoluzione industriale. Lo sviluppo dell'industria manifatturiera e delle industrie collegate produsse infatti una classe operaia che i socialisti chiamarono proletariato: lavoratori che non avevano nulla da vendere al di fuori del proprio lavoro. I principi socialisti si svilupparono con l'obiettivo di produrre ricchezza senza sfruttamento. Il socialismo ottenne popolarit\u00e0 nella classe lavoratrice e, dalla met\u00e0 del XIX secolo, i lavoratori costituirono l'ossatura del movimento socialista.\nMolti non-socialisti dei ceti alti e del ceto medio erano indignati dalla sfortuna della classe lavoratrice, cos\u00ec svilupparono il liberalismo. Questo comprendeva la convinzione che un ceto medio illuminato potesse riformare il capitalismo per produrre giustizia sociale. Molti pensatori inglesi erano all'avanguardia di questo movimento, come John Stuart Mill che, sebbene si considerasse un socialista, credeva nella propriet\u00e0 privata dei mezzi di produzione e riservava il suo socialismo per i problemi della distribuzione. In Francia nel 1830 e in Inghilterra nel 1832, le idee politiche liberali trionfarono, riducendo il fascino del movimento socialista.\nIl marxismo e il movimento socialista.\nIn Germania, il liberalismo sub\u00ec una terribile sconfitta nella fallita rivoluzione del 1848 e questo port\u00f2 a una nuova corrente del pensiero socialista, articolata da Karl Rodbertus-Jagetzow e portata alla ribalta da Karl Marx e Friedrich Engels con il \"Manifesto del Partito Comunista\" pubblicato nel 1848. Marx ed Engels svilupparono un corpo di idee che essi chiamarono socialismo scientifico e che \u00e8 pi\u00f9 comunemente noto come marxismo. Il marxismo contiene sia una teoria della storia (materialismo storico) che una teoria della societ\u00e0.\nContrariamente ai socialisti utopici, Marx affront\u00f2 la questione del potere e formul\u00f2 teorie riguardanti i modi pratici per conseguire e far funzionare un sistema socialista. Marx credeva che il capitalismo potesse essere rovesciato solo dalla rivoluzione, per essere seguito dalla fondazione della dittatura del proletariato (contrapposta alla \"dittatura della borghesia\", ovvero il capitalismo). Marx credeva che il proletariato fosse la sola classe con sia i mezzi che la determinazione per portare avanti la rivoluzione, diversamente dai socialisti utopici, che spesso idealizzavano la vita agreste e deplorano la crescita dell'industria moderna, Marx vedeva la crescita del capitalismo e di un proletariato urbano come una fase necessaria verso il socialismo.\nAvendo sviluppato molte idee, i socialisti hanno cercato naturalmente di metterle in pratica. Gruppi politici socialisti si formarono gi\u00e0 nei primi anni del 1830, ma in principio essi fallirono nel fare breccia tra i lavoratori, che erano pi\u00f9 interessati a formare sindacati e ottenere immediati guadagni economici entro il sistema capitalista. I gruppi socialisti tendevano anche a essere litigiosi e a soffrire frequenti scissioni. Solo pochi decenni dopo il socialismo inizi\u00f2 ad avere il supporto delle masse, e si iniziarono a formare alcune alleanze tra socialisti e sindacati.\nL'Associazione internazionale dei lavoratori (chiamata anche \"Prima internazionale\") venne fondata a Londra nel 1864, a una conferenza indirizzata da Marx. La maggior parte dei gruppi rappresentati a questo incontro erano di piccole dimensioni, ma a partire da quel momento crebbero rapidamente, soprattutto in Francia e in Germania. Allo scoppio della guerra franco-prussiana del 1870, la classe lavoratrice di Parigi (o almeno una parte di essa) costitu\u00ec la Comune di Parigi, che per poche settimane fece intravedere una societ\u00e0 socialista, prima di essere brutalmente soppressa quando il governo francese riacquist\u00f2 il controllo. La sezione anti-autoritaria dell'Associazione internazionale dei lavoratori, guidata da Michail Bakunin, fu espulsa dall'Associazione al congresso dell'Aia del 1872, ed and\u00f2 a formare la federazione Jura.\nI marxisti lasciarono l'Associazione internazionale dei lavoratori agli anarchici, e fondarono la Seconda Internazionale (l'Internazionale socialista) a Parigi nel 1889, quando i partiti socialisti erano ormai gi\u00e0 attivi nelle nazioni europee e avevano iniziato a realizzare successi elettorali. In Francia, in Spagna e in Italia, l'anarco-sindacalismo rimase forte nel movimento socialista (Fernand Pelloutier e Georges Sorel ne furono famosi esponenti francesi).\nIl socialismo francese fu colpito dalla repressione della Comune di Parigi da parte di Adolphe Thiers e del marchese di Galliffet nel 1871. Questo lo indebol\u00ec per i venti anni del periodo \"realista\", durante il quale i monarchici avevano governato la Terza Repubblica francese e durante la \"Repubblica opportunista\", quando la Francia era governata dai repubblicani moderati. Jules Guesde e Paul Lafargue (genero di Marx) crearono il Partito Operaio Francese (POF) nel 1880. Tutti i partiti socialisti si unirono per la prima volta nel 1902 con l'eccezione del \"Parti socialiste fran\u00e7ais\" di Jean Jaur\u00e8s, che finalmente si fuse nel 1905, nella Sezione francese della Seconda Internazionale. D'altra parte, la parte anarco-sindacalista del movimento socialista rimase piuttosto forte in Francia, dove i sindacati rimasero indipendenti dai partiti politici, a differenza della Gran Bretagna. La partecipazione dell'indipendente socialista Alexandre Millerand al governo radicale Waldeck-Rousseau, alla fine del secolo, cre\u00f2 un dibattito interno al movimento socialista francese, riguardante la \"partecipazione socialista a un governo borghese\". La questione fu estremamente controversa dato che il marchese di Galliffet, repressore della Comune, prese anch'egli parte a tale governo. Contro Jules Guesde, Jean Jaur\u00e8s sostenne la partecipazione socialista. Il dibattito riecheggi\u00f2 nella Seconda Internazionale.\nIl socialismo fino al 1917.\nUna delle prime modifiche ai principi di Marx fu fatta nel tardo XIX secolo, quando molti teorici politici ruppero con la nozione marxista che la rivoluzione fosse l'unico modo per andare oltre il capitalismo e che il socialismo fosse incompatibile con la democrazia. Lo stesso Marx, nella sua vecchiaia, concesse che poteva essere possibile, in alcune nazioni, ottenere il socialismo senza ricorrere alla violenza. Dopo la morte di Marx, Engels si spinse oltre, dicendo che i giorni della classica \"rivoluzione di piazza\" potevano essere passati.\nIn Germania, dove il Partito Socialdemocratico di Germania (SPD) alla fine dell'Ottocento si era trasformato nel partito socialista pi\u00f9 grande e forte d'Europa, la nuova generazione di leader, quali August Bebel ed Eduard Bernstein, si spinse a sostenere che, una volta conseguita la piena democrazia, una transizione al socialismo con mezzi parlamentari era non solo possibile ma anche preferibile rispetto a un cambiamento rivoluzionario. Bernstein e i suoi sostenitori vennero perci\u00f2 identificati come \"revisionisti\", poich\u00e9 cercavano di rivedere i principi classici del Marxismo. Anche se i Marxisti ortodossi del partito, guidati da Karl Kautsky, riuscirono a mantenere la teoria marxista della rivoluzione come dottrina ufficiale del partito, in pratica la SPD divenne sempre pi\u00f9 riformista.\nAnche in nazioni dove le idee revisioniste non erano accettate, i partiti socialisti si trovarono ben presto davanti a un dilemma che non riuscirono mai a risolvere soddisfacentemente. Se avessero perseguito una dottrina puramente rivoluzionaria ed evitato la partecipazione alla politica parlamentare e alle lotte quotidiane dei sindacati, sarebbero rimasti delle sette isolate. Ma se avessero partecipato pienamente in queste arene, sarebbero stati trascinati sempre pi\u00f9 nel riformismo e avrebbero perso di vista i loro obbiettivi rivoluzionari. Cos\u00ec, la Sezione Francese dell'Internazionale Operaia (SFIO), fondata nel 1905, sotto Jean Jaur\u00e8s e successivamente sotto L\u00e9on Blum ader\u00ec alle idee marxiste, ma divenne in pratica un partito riformista.\nLa pi\u00f9 forte opposizione al revisionismo naturalmente venne dai socialisti di nazioni come l'Impero russo, dove la democrazia parlamentare non esisteva e non sembrava possibile.\nEssi continuarono a sostenere che la rivoluzione fosse la sola via al socialismo. Principale tra questi fu il russo Vladimir Lenin, la cui opera \"La rivoluzione proletaria e il rinnegato Kautsky\", inquadr\u00f2 le idee di quelli che rigettavano le idee revisioniste. Nel 1903 ci fu una formale divisione nel partito socialdemocratico russo tra la fazione rivoluzionaria bolscevica e quella riformista menscevica, ma nella maggior parte dei partiti socialisti la questione non fu spinta fino a quei limiti.\nNel 1914 lo scoppio della prima guerra mondiale port\u00f2 a una crisi nel socialismo europeo. Contrariamente alle care convinzioni riguardanti la solidariet\u00e0 internazionale del proletariato, le classi operaie dei vari belligeranti si affannarono ad andare in guerra l'una contro l'altra, e i partiti socialisti di Germania, Francia e Gran Bretagna vi vennero trascinati dentro, anche se alcuni capi, come Ramsay MacDonald nel Regno Unito e Karl Liebknecht in Germania, si opposero alla guerra fin dall'inizio. Lenin, in esilio in Svizzera, incit\u00f2 alla rivoluzione in tutte le nazioni belligeranti, come unico modo per porre fine alla guerra e conseguire il socialismo. Venne inizialmente ignorato, ma nel 1917 la stanchezza per la guerra port\u00f2 a scissioni in diversi partiti socialisti, soprattutto tra i social-democratici tedeschi.\nLa rivoluzione russa del 1917 dimostr\u00f2 le ragioni di Lenin, nel senso che la rivoluzione risult\u00f2 essere il solo modo per trarre la Russia fuori dalla guerra. \"Sembr\u00f2\" anche dargli ragione sulla questione della rivoluzione: la Russia fu sicuramente il solo Paese del mondo dove i socialisti avevano ottenuto il potere. Questo condusse le fazioni minoritarie nella maggior parte dei partiti socialisti mondiali a scindersi e a creare nuovi partiti in supporto del modello leninista: questi furono chiamati partiti comunisti, e nel 1919 Lenin li organizz\u00f2 in una nuova Internazionale, l'Internazionale comunista o Comintern.\nIn alcuni paesi, in particolare nel regno Unito e nei dominion britannici, si formarono i partiti laburisti. Questi erano partiti formati e controllati dai sindacati, piuttosto che da attivisti socialisti, che fecero appello ai lavoratori per ottenere appoggio. Il Partito Laburista fu eletto per la prima volta alla Camera dei Comuni nel 1902, ma non fu in grado di staccare la maggioranza delle classi lavoratrici dalla lealt\u00e0 al Partito Liberale fino alla prima guerra mondiale. In Australia, invece, il Partito Laburista ottenne un rapido successo, formando il suo primo governo nazionale nel 1904. Partiti laburisti furono anche creati in Sudafrica e Nuova Zelanda ma con minori successi.\nSocialismo e comunismo dal 1917 al 1939.\nGli effetti della prima guerra mondiale produssero un insorgere di radicalismo in gran parte dell'Europa e persino negli Stati Uniti e in Australia e l'iniziale successo della Rivoluzione Russa ispir\u00f2 altri partiti rivoluzionari a tentare la stessa cosa. Nella situazione caotica del dopoguerra europeo, con i partiti socialisti divisi e discreditati, la rivoluzione comunista in Europa sembr\u00f2 divenire possibile. Regimi comunisti presero il potere con B\u00e9la Kun in Ungheria e Kurt Eisner in Baviera e vi furono molti tentativi di rivoluzione a Berlino, Vienna e anche nei centri industriali del Nord Italia. In uno di questi tentativi persero la vita i leader comunisti tedeschi Karl Liebknecht e Rosa Luxemburg.\nNegli anni 20, comunque, l'impeto delle forze rivoluzionarie si perse e in Europa i riformisti socialisti tornarono ad essere la forza dominante della scena politica in molti paesi. I socialdemocratici tedeschi detennero il potere per gran parte del decennio, il Partito Laburista form\u00f2 il suo primo governo nel 1924 e i socialisti francesi divennero molto influenti. In questo periodo la divisione interna nella sinistra tra socialisti e comunisti divenne permanente. Nell'Unione Sovietica, Josif Stalin sal\u00ec al potere nel 1929 e port\u00f2 avanti l'idea del \"socialismo in una nazione\". Se questo approccio fu un allontanamento da Marx o Lenin, o fu piuttosto un compromesso pratico dettato dai tempi, \u00e8 oggetto di dibattito.\nLa spinta rivoluzionaria del dopoguerra provoc\u00f2 una violenta reazione da parte delle forze conservatrici. Un esempio fu la Paura rossa negli USA, che distrusse efficacemente il Partito Socialista degli Stati Uniti d'America di Eugene V. Debs. Il socialismo americano non si riprese mai pi\u00f9 da questo colpo. In Europa il fascismo emerse come un movimento. Il fascismo sal\u00ec al potere in Italia nel 1922 con Benito Mussolini (un socialista), e forti movimenti di stampo dittatoriale si svilupparono in Spagna (Francisco Franco), in Portogallo (Ant\u00f3nio de Oliveira Salazar), in Germania (Adolf Hitler), in Ungheria e in Romania.\nNel frattempo il Partito Comunista Sovietico era indaffarato nella \"costruzione del Socialismo\" nell'URSS. Per la prima volta il socialismo non era semplicemente la visione di una societ\u00e0 futura ma la descrizione di una societ\u00e0 esistente. Il regime di Lenin port\u00f2 tutti i mezzi di produzione (tranne quella agricola) sotto il controllo dello stato, e implement\u00f2 un sistema di governo che si basava su dei consigli di lavoratori (in russo, \"soviet\"). Specialmente dopo la morte di Lenin, nel 1924, nel gruppo dirigente bolscevico ebbe luogo un duro scontro teorico e ideologico tra il Segretario generale del partito Stalin e la frazione facente capo a Lev Trockij, conclusosi con la vittoria degli staliniani.\nDopo il 1929, con l'opposizione di sinistra divenuta fuorilegge e con Trockij esiliato, Stalin port\u00f2 l'Unione Sovietica ad uno \"stato pi\u00f9 alto di socialismo\". L'agricoltura fu collettivizzata e i kulaki, la classe dei contadini benestanti, furono liquidati in quanto classe. Il surplus ottenuto fu speso in un programma di industrializzazione spinta, diretta dal Partito Comunista tramite il piano quinquennale. Questo programma produsse subito risultati impressionanti, anche se con costi umani notevoli. Alcuni storici, tuttavia, enfatizzano il fatto che la politica di industrializzazione promossa da Stalin era rivolta soprattutto all'industria pesante e che ci\u00f2 facilit\u00f2 le azioni militari Sovietiche nella Seconda guerra Mondiale.\nI conseguimenti sovietici negli anni 1930 sembrarono estremamente impressionanti dall'esterno e convinsero molte persone, non necessariamente comunisti o socialisti, delle virt\u00f9 della pianificazione statale dell'economia nazionale. Questo ebbe grande impatto in paesi come Cina, India o Egitto, che tentarono di copiare alcuni aspetti del modello sovietico. Misero d'accordo anche larghi settori dell'intellighenzia occidentale su una posizione filo-sovietica, al punto che molti erano disposti a ignorare o scusare alcuni eventi, come la grande purga del 1936-39, in cui morirono milioni di persone.\nLa Grande depressione, che cominci\u00f2 nel 1929, sembr\u00f2 essere, a socialisti e comunisti di tutto il mondo, la prova finale della bancarotta economica e politica del sistema capitalista. Tuttavia i socialisti non furono in grado di avvantaggiarsi di questo evento per vincere le elezioni o condurre una rivoluzione. I governi di sinistra in Gran Bretagna e in Australia furono disastrosi fallimenti e negli Stati Uniti il liberalismo di Franklin Roosevelt gli guadagn\u00f2 un supporto di massa e fece perdere ai socialisti ogni chance di andare al potere. In Germania nel gennaio del 1933 fu il Partito nazista di Adolf Hitler ad andare al potere sfruttando gli effetti della Depressione.\nIl regime di Hitler si sbarazz\u00f2 rapidamente del Partito Comunista e di quello Socialdemocratico: questo fu il maggior disastro mai subito dal movimento socialista nel mondo. Questo evento costrinse Stalin a un deciso cambiamento di strategia e a partire dal 1934 il Comintern inizio a premere per un \"fronte unito contro il fascismo\". I partiti socialisti furono inizialmente sospettosi, data l'aspra ostilit\u00e0 degli anni 1920, ma alla fine efficaci fronti popolari vennero formati in Francia e Spagna. L'elezione di un Fronte popolare al governo in Spagna nel 1936 port\u00f2 a una rivolta dei militari fascisti e alla seguente guerra civile spagnola. La crisi spagnola condusse al collasso anche il Fronte popolare al governo in Francia con L\u00e9on Blum. Alla fine i fronti popolari non furono in grado di prevenire la diffusione del fascismo o i piani aggressivi delle potenze fasciste.\nQuando Stalin consolid\u00f2 il suo potere nell'Unione Sovietica alla fine degli anni 1920, il suo rivale principale, Lev Trockij, fu forzato all'esilio in Messico. L\u00ec si mantenne attivo nell'organizzare internazionalmente l'opposizione di sinistra, che lavorava all'interno del Comintern per guadagnarsi nuovi membri. Molti leader dei partiti comunisti si schierarono con Trockij, ritrovandosi espulsi dai partiti stalinisti e perseguitati sia da agenti della GPU, sia delle polizia politica di vari stati come Gran Bretagna, Francia, USA e Cina. I partiti Trozkijsti ebbero una grande influenza in Sri Lanka e Bolivia.\nNel 1938, Trockij e i suoi seguaci fondarono una nuova organizzazione internazionale di dissidenti comunisti, la Quarta Internazionale. Nel 1940, Trockij fu assassinato su ordine da un agente sovietico. In opere come \"Risultati e prospettive\" e \"Rivoluzione permanente\", Trockij sviluppa la teoria di una rivoluzione ininterrotta. Egli inoltre analizza la Russia come uno stato operaio burocraticamente degenerato nella sua opera \"La rivoluzione tradita\", dove predisse che se la rivoluzione politica della classe operaia non avesse rovesciato lo stalinismo, la burocrazia stalinista avrebbe fatto risorgere il capitalismo.\nSocialdemocrazia (1945 - 1970).\nCome risultato del fallimento dei fronti popolari e dell'incapacit\u00e0 di Regno Unito e Francia a creare un'alleanza difensiva contro Hitler, Stalin ancora una volta cambi\u00f2 la sua politica nell'agosto del 1939 e firm\u00f2 un patto di non aggressione, il patto Molotov-Ribbentrop, con la Germania nazista. Poco dopo scoppi\u00f2 la seconda guerra mondiale, e in due anni Hitler occup\u00f2 gran parte dell'Europa, e nel 1942 sia la democrazia che la socialdemocrazia raggiunsero il loro punto pi\u00f9 basso. I soli partiti socialisti di qualche rilievo a poter operare liberamente erano quelli di Gran Bretagna, Svezia, Svizzera, Canada, Australia e Nuova Zelanda. Ma l'entrata dell'Unione Sovietica nella guerra nel 1941 segn\u00f2 il punto di svolta contro il fascismo, e mentre le armate tedesche si ritiravano, un'altra grande ondata di sentimenti di sinistra si diffuse. I movimenti della resistenza contro l'occupazione tedesca erano principalmente spinti dai socialisti e dai comunisti, e dalla fine della guerra i partiti della sinistra erano estremamente consolidati.\nLa pi\u00f9 grande vittoria nel dopoguerra dei partiti socialisti democratici fu quella del Partito Laburista britannico guidato da Clement Attlee nel giugno 1945. I partiti socialisti (e talvolta anche stalinisti) dominarono anche i governi del dopoguerra in Francia, Italia, Cecoslovacchia, Belgio, Norvegia e altri paesi europei. Il Partito Socialdemocratico fu al potere in Svezia fin dal 1932, e partiti laburisti raggiunsero il potere anche in Australia e Nuova Zelanda. In Germania, d'altro canto, i socialdemocratici riemersero dalla guerra molto ridimensionati, e furono sconfitti nelle prime elezioni democratiche tedesche del 1949. Il fronte unito tra partiti democratici e stalinisti che era stato instaurato nei movimenti di resistenza durante la guerra continu\u00f2 negli anni immediatamente successivi. I partiti socialisti democratici in Europa orientale, tuttavia, furono distrutti quando Stalin impose i cosiddetti regimi \"Comunisti\" in questi Paesi.\nLa Seconda Internazionale, che aveva base ad Amsterdam, cess\u00f2 di operare durante la guerra. Fu rifondata come Internazionale socialista al congresso di Francoforte nel 1951. Dal momento che Stalin aveva sciolto il Comintern nel 1943, come parte di un accordo con le potenze imperialiste, questa fu la sola effettiva organizzazione internazionale socialista. La dichiarazione di Francoforte prese posizione sia contro il capitalismo che contro il comunismo:\nCertamente, questa affermazione cercava di mascherare l'ascesa dello stalinismo e la sconfitta di Trotsky nei primi anni dell'Unione Sovietica. Sarebbe stato come se John Adams si fosse proclamato imperatore all'indomani della rivoluzione americana, e pertanto le rivoluzioni democratiche venivano pronunciate come \"distruggere la libert\u00e0\". Mentre cercavano di coprire i crimini dello stalinismo, questi socialisti necessitavano di nascondere la propria storia di supporto alla prima guerra mondiale, l'assassinio dei leader marxisti come Rosa Luxemburg e Karl Leibnecht, e la loro stessa alleanza con Stalin.\nA dispetto di questo linguaggio duplicemente ottimistico, i partiti socialdemocratici durante i 20 anni successivi alla seconda guerra mondiale si trovarono sotto assedio da due direzioni. Molti socialisti si aspettavano la ripetizione del copione degli anni Venti, con un'instabilit\u00e0 finanziaria che portasse ad una nuova depressione. Al contrario il mondo capitalista, ora guidato dagli USA, attravers\u00f2 un boom prolungato che, anche se non equamente, produsse una scarsa disoccupazione ed un miglioramento delle condizioni di vita in Europa e Nord America. I partiti socialisti trovarono sempre pi\u00f9 difficile mantenere la visione secondo cui il capitalismo portava inevitabilmente disoccupazione, povert\u00e0 e miseria per i lavoratori. Alcuni partiti reagirono a tali cambiamenti proponendo un riassetto in senso revisionista dell'ideologia socialista.\nAllo stesso tempo, l'alleanza stretta durante la guerra tra Unione Sovietica e mondo occidentale si ruppe a partire dal 1946, e le relazioni tra partiti comunisti e partiti socialdemocratici si ruppero in parallelo. Una volta che i governi capitalisti furono stabilizzati, anche con l'aiuto comunista, come da accordi tra Stalin, Roosevelt e Churchill, i partiti di ispirazione comunista furono espulsi o si ritirarono dai governi postbellici di Francia, Italia e Belgio, mentre in Grecia scoppiava una guerra civile. L'imposizione di regimi stalinisti in Polonia, Ungheria e Cecoslovacchia non solo distrusse i partiti socialisti locali, ma produsse anche una reazione contro il socialismo in generale. I governi laburisti in Australia e Nuova Zelanda furono sconfitti nel 1949, e cos\u00ec i laburisti britannici nel 1951. Con l'inasprirsi della guerra fredda, i governi conservatori in Gran Bretagna, Germania e Italia si trincerarono maggiormente. Solo nei paesi scandinavi e per certi versi in Francia, i partiti socialisti mantennero le loro posizioni. ma nel 1958 Charles de Gaulle prese il potere in Francia e i socialisti francesi (SFIO) si trovarono all'opposizione.\nNegli anni 1960 e 1970 nuove forze sociali iniziarono a modificare il panorama politico del mondo occidentale. Il lungo boom del dopoguerra e la rapida espansione dell'istruzione superiore produssero, cos\u00ec come i crescenti standard di vita della classe operaia industriale, una classe impiegatizia istruita nelle universit\u00e0, che inizi\u00f2 a spezzare l'antica polarit\u00e0 socialisti/conservatori della politica europea. Questa nuova classe di colletti bianchi era meno interessata alle tradizionali politiche socialiste, quali la propriet\u00e0 statale, e pi\u00f9 interessata a una maggior libert\u00e0 personale e a politiche sociali liberali. Un altro fattore in questo cambiamento fu l'aumento della percentuale di donne nella forza lavoro, che cambi\u00f2 sia la composizione che la prospettiva politica della classe lavoratrice. Alcuni partiti socialisti reagirono a questi cambiamenti con maggior flessibilit\u00e0 e successo rispetto ad altri, ma alla fine tutti furono costretti a farlo.\nUn'altra manifestazione di questo panorama sociale in movimento fu la crescita dello scontento di massa, compreso il movimento studentesco radicale, sia negli Stati Uniti - dove venne spinto principalmente dall'opposizione alla Guerra del Vietnam, sia in Europa. Questa fu la prima insorgenza di sinistra negli USA dagli anni 1930, ma ne li ne in Europa i tradizionali partiti della sinistra guidarono il movimento. Sorse invece un insieme di gruppi trotskisti, maoisti e anarchici. Essi raggiunsero l'apice della loro influenza nel 1968, quando scontri che quasi equivalevano ad una insurrezione scoppiarono a Parigi, e ci furono gravi disordini a Chicago, Berlino e in altre citt\u00e0. Nel breve termine questi movimenti provocarono una reazione conservatrice, visibile nella vittoria di De Gaulle alle elezioni del 1968 e nell'elezione di Richard Nixon negli Stati Uniti. Ma negli anni 1970, mentre i gruppi di estrema sinistra continuavano a crescere, i partiti socialisti e comunisti cercarono nuovamente di incanalare la rabbia della gente dentro confini sicuri, come avevano fatto nel 1945.\nI laburisti britannici erano gi\u00e0 tornati al governo con Harold Wilson nel 1964, e nel 1969 i social-democratici tedeschi salirono al potere per la prima volta dagli anni 1920 grazie a Willy Brandt. In Francia Fran\u00e7ois Mitterrand seppell\u00ec le spoglie della vecchia SFIO, e fond\u00f2 un nuovo Partito Socialista nel 1971, anche se gli sarebbe occorso un decennio per portarlo al potere. Governi laburisti vennero eletti sia in Australia che in Nuova Zelanda nel 1972, e i socialisti austriaci di Bruno Kreisky formarono il loro primo governo del dopoguerra nel 1970. Il governo laburista britannico port\u00f2 avanti alcune nazionalizzazioni, ma in generale questi governi social-democratici si limitarono a misure di riforma sociale liberali e di redistribuzione della ricchezza attraverso il \"welfare\" e le politiche di tassazione.\nL'Unione Sovietica e l'Europa orientale dal 1945 al 1985.\nIl 3 maggio del 1946, parlando al Westminster College di Fulton (Missouri), l'ex primo ministro britannico Winston Churchill avvert\u00ec: \"Da Stettino nel Baltico a Trieste nell'Adriatico, una cortina di ferro \u00e8 scesa attraverso il continente.\"\nIl presidente Harry S. Truman era tra il pubblico.\nNei mesi che seguirono, Josef Stalin continu\u00f2 a consolidare una sfera di influenza Sovietica nell'Europa orientale. Per esempio, la Bulgaria ricevette il suo nuovo premier comunista, Georgi Dimitrov, nel Novembre del 1946\u2014egli fece ritorno in Bulgaria dopo una lunga permanenza a Mosca per prendere il comando. Un governo comunista controllato da Boles\u0142aw Bierut fu stabilito in Polonia gi\u00e0 nel 1945, e nel 1947, anche Ungheria e Romania finirono sotto un governo comunista. L'ultimo governo capitalista del blocco orientale, la Cecoslovacchia, cadde a seguito di un golpe comunista nel 1948, e nel 1949 i Sovietici tramutarono la loro zona d'occupazione in Germania nella Repubblica Democratica Tedesca, sotto il controllo di Walter Ulbricht.\nPer coordinare il nuovo campo socialista, i sovietici costituirono un numero di organizzazioni internazionali, prima il Cominform per coordinare le politiche dei diversi partiti comunisti, in seguito il Consiglio di mutua assistenza economica (COMECON), nel 1948, per controllare la pianificazione economica, e infine (in risposta all'entrata della Repubblica Federale Tedesca nella NATO) il Patto di Varsavia nel 1955, che serv\u00ec come alleanza militare contro l'occidente.\nMa una crepa all'interno di questa sfera d'influenza emerse dopo il 1948, quando il maresciallo Tito divenne il presidente della Jugoslavia. Il disaccordo iniziale fu sul livello di indipendenza rivendicata da Tito come unico capo di Stato comunista est-europeo a capo di una forte maggioranza interna. In seguito la spaccatura si allarg\u00f2 quando il governo di Tito diede il via a un sistema di consigli operai decentrati, per la divisione dei profitti, in effetti un socialismo autogovernato in qualche modo orientato al mercato, che Stalin considerava pericolosamente revisionista.\nStalin mor\u00ec il 5 marzo 1953, presumibilmente per un'emorragia cerebrale soffrendo brevemente dopo una cena con alcuni ufficiali anziani, sebbene alcuni sostengano che sia stato assassinato.\nSulla scia della morte di Stalin, molti leader dovevano dividere il potere ai vertici dello Stato Sovietico e del Partito Comunista. Nikita Chru\u0161\u010d\u00ebv divenne primo segretario del partito, Georgij Malenkov primo ministro, e Vja\u010deslav Molotov divenne nuovamente ministro degli esteri. Il potente capo della polizia segreta (MVD) Lavrentij Berija, fu spodestato dal potere e ucciso. Dalla lotta al potere che segu\u00ec Chru\u0161\u010d\u00ebv emerse trionfante. Nel 1956, al 20\u00ba Congresso del Partito, egli denunci\u00f2 il \"culto della personalit\u00e0\" che circond\u00f2 Stalin. Durante la campagna di destalinizzazione che segu\u00ec, tutti gli edifici e le citt\u00e0 che vennero chiamate in suo onore vennero rinominate, dipinti e statue vennero distrutti. Chru\u0161\u010d\u00ebv inizi\u00f2 a lavorare sul culto di lui stesso demolendo i rivali\u2014assegnando a Molotov, per esempio, il comodo lavoro di ambasciatore di Mongolia.\nSebbene per alcuni aspetti Chru\u0161\u010d\u00ebv fosse un riformatore e permise l'emergere di una certa quantit\u00e0 di dissidenti nel partito, non fece nulla per rimuovere . Le misure di soppressione degli oppositori dello stato di polizia non cambiarono, specialmente nel ricercare i trotskyisti. Il suo dominio coincise con alcuni notevoli successi tecnologici, come il lancio dello Sputnik 1, il primo satellite artificiale, nell'ottobre del 1957.\nInoltre, il suo impegno a rinnovare fu esplicitato con il brutale uso delle forze militari sulla popolazione civile ungherese durante la Rivoluzione ungherese del 1956.\nMa il suo periodo come protagonista politico fu breve. I raccolti dell'anno 1963 furono particolarmente scarsi, e la Russia dovette importare molto grano dall'occidente. Inoltre, alcuni colleghi di Chru\u0161\u010d\u00ebv del Presidium pensavano che l'installazione dei missili a Cuba, che aveva quasi portato ad una guerra nucleare, era dovuta agli schemi mentali di uno squilibrato ed era stata un imbarazzo nazionale. Nel settembre/ottobre del 1964, Chru\u0161\u010d\u00ebv venne rimosso dal potere.\nIl modello di 11 anna prima si ripet\u00e9, dopo che un autocrate era stato rovesciato l'Unione Sovietica visse un breve periodo di divisione collettiva del potere, seguita dall'emergere di un nuovo autocrate. La nuova \"squadra\" includeva il premier Kosygin, il segretario del partito Leonid Bre\u017enev, e il capo del comitato Nikolaj Podgornyj. Questa volta fu Bre\u017enev che divenne la figura dominante nel giro di due anni.\nAlla fine degli anni sessanta, gli abitanti di alcuni stati del blocco sovietico divennero scontenti della vita e del costo economico del sistema sovietico, specialmente la Cecoslovacchia.\nCome risultato del crescente malcontento, il Partito Comunista cominci\u00f2 a temere una controrivoluzione. Cos\u00ec vennero avviate delle riforme nel tentativo di salvare il regime, ma alla fine si affidarono all'aiuto degli stalinisti in Russia. Nel gennaio del 1968, Alexander Dub\u010dek divenne segretario del Partito Comunista cecoslovacco. Egli inizi\u00f2 ci\u00f2 che \u00e8 conosciuto con il nome di Primavera di Praga, mettendo fine alla censura della stampa e decentralizzando le decisioni sulla produzione, cos\u00ec che queste dovessero essere prese dai lavoratori e dai funzionari delle fabbriche e non dai pianificatori centrali. Inoltre fu concesso agli abitanti di poter viaggiare all'estero.\nBre\u017enev reag\u00ec annunciando e attuando ci\u00f2 che venne appropriatamente chiamata dottrina Bre\u017enev.\n Quando le forze che sono ostili al socialismo cercano di volgere lo sviluppo di paesi socialisti verso il capitalismo, la soppressione di queste forze contro-rivoluzionarie diventa non solo un problema per il paese in questione, ma un problema comune che riguarda tutti i paesi socialisti.\nNell'agosto 1968, conformemente a quanto aveva annunciato, le truppe sovietiche occuparono la Cecoslovacchia. L'anno seguente, i sovietici risposero ad una campagna di disobbedienza passiva da parte della popolazione ceca, rimpiazzando Dub\u010dek come segretario. Il nuovo segretario, Gust\u00e1v Hus\u00e1k, si dimostr\u00f2 pi\u00f9 rispettoso delle leggi. Egli diresse una \"pulizia\" del Partito Comunista cecoslovacco e introdusse una nuova Costituzione. Hus\u00e1k divenne presidente nel 1975 e rimase la figura dominante di questo paese fino al 1987.\nIntanto, gli inizi degli anni 1970 videro un rallentamento della corsa agli armamenti tra gli Stati Uniti e l'Unione Sovietica, un rallentamento noto come \"distensione\". Bre\u017enev lavor\u00f2 con il presidente statunitense Richard Nixon per negoziare ed attuare il trattato sulla limitazione strategica delle armi del 1972. Bre\u017enev ottenne anche alcune vittorie diplomatiche con il mondo non allineato, come il patto di amicizia con l'India nel 1971, e la stretta relazione con alcuni paesi arabi dopo il sostegno materiale sovietico nella guerra dello Yom Kippur del 1973.\nAlla fine degli anni 1970, l'apparato politico del Cremlino sembrava impantanato, in parte a causa dell'et\u00e0 avanzata della sua leadership. Gli anni 1980 videro gli ultimi membri di questa \"gerontocrazia\" prendere il comando e poi morire. Bre\u017enev mor\u00ec nel 1982, poi Jurij Andropov nel 1984, e Konstantin \u010cernenko nel 1985. La breve carica di Andropov come segretario generale dimostr\u00f2 che egli poteva avere dei progetti riformisti e, sebbene \u010cernenko li accanton\u00f2, Andropov istru\u00ec un gruppo di potenziali successori riformisti, uno dei quali fu Michail Gorba\u010d\u00ebv.\nFu sempre durante la carica di Andropov che il dominio dei vicini comunisti in Polonia, entr\u00f2 in lotta con Solidarno\u015b\u0107 (\"solidariet\u00e0\"), un sindacato guidato da Lech Wa\u0142\u0119sa.\nIl sindacato fu una seria minaccia per il governo tanto che il 13 dicembre 1981 Wojciech Jaruzelski dichiar\u00f2 la legge marziale, sospese il sindacato, e imprigion\u00f2 la maggior parte dei suoi dirigenti. La legge marziale rimase in vigore fino al luglio del 1983.\nUltimi anni dell'Unione sovietica 1985-1991.\nMichail Gorba\u010d\u00ebv, che prese il controllo nel 1985, era il primo segretario del partito comunista sovietico ad essere nato dopo la rivoluzione d'ottobre. Egli \u00e8 ricordato per tre iniziative: \"glasnost\"', \"perestrojka\" e \"dottrina Sinatra\".\nLa Glasnost', o \"trasparenza\", era la parola che Gorba\u010d\u00ebv utilizz\u00f2 per consentire i dibattiti pubblici nell'Unione Sovietica ad un livello senza precedenti.\nLa Perestrojka era la sua parola per riformare il mercato socialista, riconoscendo l'effetto stagnante della pianificazione statale.\nLa dottrina \"Frank Sinatra\" era il rovesciamento della dottrina Bre\u017enev. Sinatra cantava \"My Way\", e la dottrina era a lui dedicata nel senso che ogni paese che era all'interno del Patto di Varsavia poteva trovare la sua \"strada\" per governarsi.\nInoltre, nel 1989, Gorba\u010d\u00ebv ritir\u00f2 le truppe sovietiche dall'Afghanistan, dieci anni dopo che Bre\u017enev le aveva inviate.\nNell'agosto del 1991, i comunisti anti-riformisti sia del partito che dell'esercito erano abbastanza disperati da tentare un colpo di Stato. I dirigenti del golpe si facevano chiamare il Comitato sullo Stato d'Emergenza. Dichiararono, inoltre, che Gorba\u010d\u00ebv era stato rimosso dalla sua carica di presidente a causa di una malattia.\nSebbene il golpe fall\u00ec rapidamente e Gorbachev fece ritorno a Mosca, fu Boris Yeltsin che gioc\u00f2 un ruolo di primo piano nella guerriglia di strada contro il Comitato, e l'incidente sottoline\u00f2 uno spostamento del potere da Gorba\u010d\u00ebv a Boris El'cin. Alla fine dell'anno El'cin era a capo della Russia e l'Unione Sovietica cess\u00f2 di esistere.\nIl socialismo in Cina dal 1945 al 1965.\nDurante la seconda guerra mondiale, i comunisti cinesi sotto la guida di Mao Zedong ed il governo nazionalista di Chiang Kai-shek osservarono una difficile tregua per combattere il nemico comune, l'occupazione giapponese.\nDopo la resa giapponese, la guerra civile torn\u00f2 immediatamente alla ribalta. Un'altra tregua, negoziata dal generale statunitense George C. Marshall all'inizio del 1946, venne violata dopo soli tre mesi.\nMentre in Cina infuriava la guerra, due governi post-occupazione si stabilirono nella vicina Corea. Nel 1948, Syngman Rhee fu proclamato presidente della Repubblica di Corea, a Seul, mentre i comunisti del Nord annunciarono che l'unica vera Corea era (ed \u00e8) la Repubblica Democratica Popolare di Corea.\nNel gennaio 1949, l'esercito della Cina nazionalista venne duramente sconfitto dai comunisti a Tientsin. In primavera, Chiang Kai-shek, che stava perdendo intere divisioni per diserzioni a favore dei comunisti, inizi\u00f2 il ritiro delle forze restanti a Formosa (Taiwan). Ad agosto, gli aiuti statunitensi ai nazionalisti terminarono. A ottobre, Mao Zedong prese la carica di presidente del Consiglio centrale amministrativo del popolo della Repubblica Popolare Cinese a Pechino. Zhou Enlai fu nominato primo ministro e ministro degli Esteri del nuovo Stato.\nIl 25 giugno 1950, le forze della Corea del Nord invasero il Sud. Nonostante Mao fosse apparentemente poco entusiasta circa la guerra, le truppe cinesi vi avrebbero partecipato da novembre.\nNel frattempo, il Tibet aveva rifiutato di entrare nella Repubblica Popolare e le forze dei comunisti cinesi l'avevano invaso in ottobre.\nDopo questo afflato di espansione, il governo comunista cinese si concentr\u00f2 sul consolidamento del suo potere interno. Negli anni Cinquanta, si diede avvio alla redistribuzione della terra e si tent\u00f2 una industrializzazione forzata, con l'assistenza tecnica dell'Unione Sovietica. Dalla met\u00e0 degli anni '50, dopo un armistizio in Corea e la resa dell'esercito francese in Indocina, i confini cinesi erano sicuri. Il potere interno di Mao era anche assicurato dall'imprigionamento di quelli che chiamava \"oppositori di sinistra\".\nAlla fine degli anni Cinquanta, Mao divenne insofferente allo status quo. Da un lato, vedeva l'Unione Sovietica tentare una \"pacifica coesistenza\" con le potenze imperialiste occidentali, e pensava che la Cina avrebbe potuto essere il centro di una rivoluzione globale solo rompendo i rapporti con Mosca. D'altra parte, non era soddisfatto dei risultati economici conseguiti fino a quel momento dalla rivoluzione e credeva che il Paese dovesse entrare in un programma di rapida industrializzazione pianificata, noto come il \"grande balzo in avanti\".\nLa pianificazione economica del periodo del Grande Balzo si incentr\u00f2 sull'acciaio, considerato emblematico dell'industria. Il governo dispose di costruire piccole fornaci da cortile costruite in comune, nella speranza che la mobilitazione dell'intera popolazione avrebbe compensato l'assenza delle usuali economie di scala. Durante questo periodo, Mao lasci\u00f2 il ruolo di capo di Stato in favore di Liu Shaoqi, ma rimase presidente del Partito Comunista.\nL'affrettato programma di industrializzazione fu un disastro. Esso distrasse lavoro e risorse dall'agricoltura a favore di un lavoro a domicilio marginalmente produttivo, contribuendo cos\u00ec ad anni di carestia. Provoc\u00f2 inoltre una perdita di influenza di Mao sul PC e l'apparato di governo. Modernizzatori come Liu Shaoqi e Deng Xiaoping cercarono di relegarlo allo stato di fantoccio.\nMao non era pronto per quel ruolo. Nei primi anni 1960 radun\u00f2 attorno a se la cosiddetta \"mafia di Shanghai\", composta dalla sua quarta moglie, Jiang Qing e da Lin Biao, Chen Boda e Yao Wenyuan.\nIl socialismo in Cina dalla rivoluzione culturale.\nNel 1965, Wenyuan scrisse un attacco non troppo velato contro il vice sindaco di Pechino, Wu Han. Nei sei mesi che seguirono, sulla scorta della purezza ideologica, Mao ed i suoi sostenitori eliminarono molte figure pubbliche, tra cui anche Liu Shao-chi. Dalla met\u00e0 del 1966, Mao aveva iniziato quella che \u00e8 nota come la rivoluzione culturale, una massiccia azione, supportata anche dall'uso della forza, contro lo stesso apparato del partito comunista sulla scorta di una nuova concezione di Comunismo.\nIl caos continu\u00f2 in tutta la Cina per tre anni, in particolare in conseguenza alle agitazioni delle guardie rosse fino al IX congresso del Partito Comunista Cinese nel 1969, quando Lin Biao emerse come figura militare primaria, e presumibile erede di Mao alla guida del partito. Nei mesi che seguirono, Lin Biao ripristin\u00f2 l'ordine all'interno, mentre gli sforzi diplomatici di Zhou Enlai raffreddarono le tensioni di confine con l'Unione Sovietica. Lin Biao mor\u00ec in circostanze misteriose nel 1971.\nGli ultimi anni di Mao videro una notevole distensione nei rapporti della Repubblica Popolare Cinese con gli Stati Uniti; tale periodo \u00e8 ricordato come quello della \"diplomazia del ping-pong\".\nMao mor\u00ec nel 1976, e quasi subito i suoi eredi ideologici, la banda dei quattro perse il potere a seguito dello scontro con figure pi\u00f9 pragmatiche come ad esempio Deng Xiaoping. Il termine \"pragmatico\" viene spesso usato dai media nei resoconti di queste lotte tra fazioni, ma non deve essere confuso con la filosofia del pragmatismo vera e propria.\nDeng lanci\u00f2 la \"Primavera di Pechino\", permettendo l'aperta critica degli eccessi e delle sofferenze che si ebbero durante il periodo della rivoluzione culturale. Egli elimin\u00f2 inoltre il sistema con il quale il regime comunista aveva limitato le opportunit\u00e0 di impiego disponibili alle persone che erano associate alla classe terriera prerivoluzionaria.\nAnche se l'unico titolo ufficiale di Deng nei primi anni 1980 era quello di presidente della commissione militare centrale del PC, era diffusamente considerato come la figura centrale della politica nazionale. In quel periodo, Zhao Ziyang divenne premier e Hu Yaobang divenne capo del partito.\nVerso la fine del decennio, la morte di Hu Yaobang innesc\u00f2 una dimostrazione di massa di studenti in lutto in Piazza Tiananmen, a Pechino. Questa si trasform\u00f2 rapidamente in una richiesta di maggior ricettivit\u00e0 e liberalizzazione, e la dimostrazione venne catturata dalle telecamere e trasmessa in tutto il mondo. Il 30 maggio 1989 gli studenti eressero la statua della \"Dea della Democrazia\", che somigliava alla Statua della Libert\u00e0 del porto di New York.\nIl 6 giugno 1989, su ordine di Deng Xiaoping, truppe e carri armati dell'Esercito Popolare di Liberazione posero fine alla pacifica protesta. Migliaia di persone persero la vita nel massacro che ne segu\u00ec.\nPer l'inizio del XXI secolo, comunque, la leadership cinese si era imbarcata in un programma di riforme basate sul mercato, che era molto pi\u00f9 radicale di quello portato avanti dal leader sovietico Gorbaciov alla fine degli anni 1980.\nLa \"nuova sinistra\" e la vecchia nel mondo accademico.\nLa radicalizzazione della psicoanalisi.\nIl 31 maggio 1960 Norman O. Brown tenne una lezione alla Columbia University sul tema: \"Apocalisse: Il luogo misterioso nella vita della mente.\" Egli disse che la mente, intesa come razionalit\u00e0, era \"giunta alla fine del guinzaglio\" (espressione che adatt\u00f2 da una di H. G. Wells), e che l'unica via d'uscita era anche quella che portava verso il fondo, nella follia e nella sua esoterica saggezza. Questo fu un momento cardine dell'infusione del Freudianismo nel pensiero di sinistra, per via dell'identificazione dell'oppressione politica con la soppressione psicologica.\nNel 1955, Herbert Marcuse scrisse \"Eros e civilt\u00e0\", che cercava esplicitamente di fondere marxismo e freudismo, cos\u00ec che la razionalit\u00e0 borghese fosse in errore non solo circa la origine borghese, ma anche circa la razionalit\u00e0 stessa. Marcuse, comunque, divenne popolare con la pubblicazione nel 1964 di \"L'uomo a una dimensione\", che riprendeva in maniera pi\u00f9 accessibile lo stesso concetto.\nStrutturalismo.\nLo strutturalismo, nel senso del termine reso popolare da Claude L\u00e9vi-Strauss, si riferisce delle scienze sociali che ricerca una rete di relazioni che rimandano a caratteristiche basilari della mente umana. Inoltre, gli strutturalisti guardavano alla mente come se generalmente lavorasse per categorie binarie. Una delle opere di L\u00e9vi-Strauss \u00e8: \"Le strutture elementari della parentela\" (1949). Come suggerisce il titolo, questa scuola di pensiero ha le sue origini nell'antropologia. Essa ebbe due grandi effetti sulla sinistra politica a partire dagli anni 1960. In primo luogo lo strutturalismo si schier\u00f2 dalla parte della natura nell'antico dibattito natura/allevamento. Molti pensatori di sinistra avevano da tempo pensato alle norme sociali come elastiche, risultanti dall'\"allevamento\" o socializzazione da parte delle forze in essere, e soggette al cambiamento quando queste forze cambiano. Ma lo strutturalismo \u00e8 quanto meno in tensione con tali premesse.\nIn secondo luogo lo strutturalismo, nel suo impatto sulla critica letteraria, aiut\u00f2 a far sorgere la decostruzione. Le premesse strutturaliste portarono alla lettura ravvicinata dei testi canonici, nel tentativo di mostrare che le opposizioni binarie da esse favorite erano presenti anche, o specialmente, in modi inaspettati che gli autori probabilmente non comprendevano.\nDecostruzionismo.\nJacques Derrida inaugur\u00f2 il movimento decostruzionista, spesso chiamato anche post-strutturalismo, nel 1967, con il suo libro \"Della grammatologia\". Anch'egli si impegn\u00f2 nella lettura ravvicinata di testi canonici, letterari e filosofici. La sua interpretazione illumin\u00f2 e sovvert\u00ec le opposizioni binarie, come quella tra discorso e testo.\nDecostruzione ha finito per significare regressione infinita del \"significato\" di qualsiasi testo, e anche la nozione che non c'\u00e8 alcun testo, solo una comunit\u00e0 di interpreti. Si veda: Stanley Fish.\nFemminismo.\nCome abbiamo visto, il 1949 vide la comparsa di un'opera fondamentale di L\u00e9vi-Strauss sullo strutturalismo. Quello stesso anno vide anche la pubblicazione de \"Il secondo sesso\" di Simone de Beauvoir, che stabil\u00ec l'ordine del giorno di quella che negli anni seguenti divenne nota come la seconda ondata del femminismo.\nNegli anni 1960, questa seconda ondata stava bagnando i dipartimenti di storia delle principali universit\u00e0. Gli storici scoprirono con sconforto che gran parte di ci\u00f2 che insegnavano trattava degli uomini, uomini bianchi in particolare. La soluzione non era semplicemente di riscrivere la storia politica e militare evidenziando figure come Rosa Luxemburg e Giovanna d'Arco, ma di riconcepire la storia in modo che gli sviluppi politico-militari perdessero la loro centralit\u00e0, e che la storia della societ\u00e0, delle usanze, dell'infanzia, guadagnasse importanza. Molte femministe credevano che ci\u00f2 richiedesse un cambiamento nelle formulazioni Marxiste della vecchia sinistra, per deenfatizzare la lotta sui mezzi di produzione e enfatizzare invece quella sui mezzi di riproduzione.\nCritica della nuova sinistra da parte della vecchia.\nTali sviluppi in quello che viene considerato socialismo hanno attratto critiche dalla \"vecchia sinistra\", quella ancora fedele al paradigma marxista del XIX secolo. Una voce eloquente dell'insoddisfazione della vecchia sinistra nei confronti della nuova che aspira a succederle \u00e8 Terry Eagleton, un critico letterario inglese.\nEagleton, usando il termine \"teoria\" per indicare gli sviluppi di cui sopra nel loro complesso, ha recentemente scritto: \"Si pu\u00f2 lanciare una critica ancor pi\u00f9 devastante della teoria. La teoria culturale cos\u00ec com'\u00e8 promette di affrontare alcuni problemi fondamentali, ma nel complesso non giunge a destinazione. \u00c8 stata svergognata su moralit\u00e0 e metafisica, imbarazzata su amore, biologia, religione e rivoluzione, abbondantemente silenziosa sul male, reticente sulla morte e la sofferenza, dogmatica su essenze, universali e fondamenta, e superficiale su verit\u00e0, oggettivit\u00e0 e disinteresse.\"\nIl socialismo nei paesi in sviluppo.\nMentre i paesi sviluppati combattevano durante la guerra fredda la battaglia tra socialismo e capitalismo, i Paesi in via di sviluppo erano alquanto dimenticati. Ci sono stati esempi di socialismo in questi paesi, che non sono mai stati tenuti in conto nella discussione sul funzionamento di queste ideologie.\nCuba dal 1959 \u00e8 un esempio di paese comunista in via di sviluppo.\nUn altro esempio \u00e8 la Costituzione messicana del 1917, che \u00e8 stata considerata come la prima costituzione socialista moderna. Essa prescrive uno stato attivista che assicuri l'autonomia nazionale e la giustizia sociale, garantisca il diritto di organizzazione e sciopero, cos\u00ec come la giornata lavorativa di otto ore, e provveda alla protezione di donne e minori sul posto di lavoro. Afferma che il salario minimo \"deve essere sufficiente a soddisfare le normali necessit\u00e0 di vita del lavoratore\". Ma niente di questo equivale a una garanzia di propriet\u00e0 pubblica o dei lavoratori dei mezzi di produzione.\nIl termine socialismo pu\u00f2 riferirsi ad una particolare variante che guarda agli eroici ricordi delle guerre di decolonizzazione della met\u00e0 del ventesimo secolo, sia con i metodi di Mohandas Gandhi che con quelli di Ho Chi Minh.\nInfine, il termine pu\u00f2 evocare un socialismo della terra, incentrato sulla richiesta che la terra venga strappata ai proprietari e data a chi la lavora, e che le risorse naturali che non possono essere distribuite diffusamente appartengano alla nazione. In questo senso l'egiziano Gamal Abdel Nasser \u00e8 un paradigmatico socialista del terzo mondo, sia per la sua riforma agraria che per la cattura del canale di Suez.\nSocialismo contemporaneo.\nIl socialismo come movimento internazionale cosciente di s\u00e9 \u00e8 entrato in crisi dal crollo dell'Unione Sovietica perch\u00e9 molte persone di convinzione socialista sono pi\u00f9 incerte che mai circa la loro identit\u00e0 politica. Il punto \u00e8 se il proletariato come descritto nei tradizionali termini marxisti, o la classe contadina nei tradizionali termini maoisti, sia \"il\" o anche un plausibile candidato per una classe rivoluzionaria, o chi altro potesse rimpiazzare questi candidati.\nLeo Panitch, ad esempio, in \"Renewing Socialism\" (2001) scrive che fu sbagliato da parte di Marx sostenere che il sorgere dei sindacati avrebbe generato scuole per il socialismo. L'associazione dei lavoratori al fine della contrattazione collettiva si \u00e8 dimostrata abbastanza compatibile con il capitalismo, dato che tale contrattazione riguarda i termini del salario, non la legittimit\u00e0 del salario. Egli sostiene che i partiti politici marxisti devono abbandonare l'assunto che ci sia qualcosa di inerentemente rivoluzionario in qualsiasi classe, cos\u00ec che possano lavorare alla \"creazione\" di una classe rivoluzionaria cosciente di salariati, \"articolando l'articolazione\".\nD'altra parte, il movimento trotskista trova le sue posizioni giustificate dal ripristino del capitalismo nell'ex Unione Sovietica e dal ritmo crescente della globalizzazione. I recenti movimenti e dimostrazioni internazionali contro la guerra in Iraq e i capricci delle multinazionali possono essere visti come semi di una ancora inconsapevole lotta contro il capitalismo.\nIn molti paesi, il socialismo (specie nella concezione socialdemocratica) ha ammesso come a seguito del forte cambiamento di classe del Novecento la classe meno agiata (il tradizionale proletariato) sia ora parzialmente rappresentato dalla piccola borghesia."}
{"id": "758620", "revid": "1186766", "url": "https://it.wikipedia.org/wiki?curid=758620", "title": "Zanini (cognome)", "text": ""}
{"id": "758621", "revid": "90227", "url": "https://it.wikipedia.org/wiki?curid=758621", "title": "Rosso (araldico)", "text": ""}
{"id": "758635", "revid": "1573940", "url": "https://it.wikipedia.org/wiki?curid=758635", "title": "Giraffa camelopardalis reticulata", "text": "La giraffa somala o giraffa reticolata (\"Giraffa camelopardalis reticulata\" ()) \u00e8 una sottospecie appartenente alla specie della giraffa settentrionale (\"Giraffa camelopardalis\") originaria del Corno d'Africa, abitando la Somalia, l'Etiopia meridionale e il Kenya settentrionale. Ci sono circa 8.500 capi che vivono allo stato brado. La giraffa reticolata \u00e8 stata descritta e ricevette il suo nome binomiale dallo zoologo britannico William Edward de Winton, nel 1899, tuttavia l'IUCN attualmente riconosce solo una specie di giraffa con nove sottospecie.\nLa giraffa reticolata pu\u00f2 incrociarsi con altre specie di giraffe in cattivit\u00e0 o se entrano in contatto con popolazioni di specie diverse in natura.\nInsieme alla giraffa del Rothschild, \u00e8 di gran lunga la giraffa pi\u00f9 comune negli zoo. Il suo mantello \u00e8 costituito da grandi macchie poligonali color marrone-arancione delineate da una rete di linee pi\u00f9 chiare. Le macchie, talvolta, possono apparire di un rosso intenso e possono arrivare fino alle gambe. Le giraffe sono i mammiferi esistenti pi\u00f9 alti al mondo.\nDescrizione.\nIl manto della giraffa reticolata \u00e8 caratterizzato da grandi macchie poligonali di color fegato separate tra di loro da una rete di linee bianco brillanti. Il nome \"reticolata\" deriva dalla disposizione regolare delle macchie, che sembrano per l'appunto un reticolo. Queste macchie possono talvolta essere di colore rosso intenso e ricoprire in qualche caso perfino le zampe.\nDistribuzione e habitat.\nOriginaria della Somalia, \u00e8 presente anche in Kenya settentrionale ed in Etiopia meridionale. Storicamente, le giraffe reticolate si sono diffuse ampiamente in tutta l'Africa nord-orientale. I loro habitat prediletti sono la savana, il bosco, la golena e la foresta pluviale.\nTassonomia.\nAttualmente la IUCN riconosce solo una specie di giraffa con nove sottospecie, una delle quali \u00e8 la giraffa reticolata. Tutte le giraffe viventi furono originariamente classificate come una specie separate da Carl Linnaeus, nel 1758. La sottospecie venne descritta e con il suo nome binomiale \"Giraffa reticulata\" dallo zoologo britannico William Edward de Winton, nel 1899.\nBiologia.\nLe giraffe reticolate possono incrociarsi con altre sottospecie di giraffe in cattivit\u00e0, sebbene i presunti incroci tra diverse sottospecie in natura sia stato escluso, in quanto le giraffe selvatiche tendono ad accoppiarsi solamente all'interno della propria sottospecie. Comunemente alle altre sottospecie, durante la stagione degli accoppiamenti i maschi combattono per il territorio e per il diritto di accoppiarsi con le femmine, colpendo violentemente l'avversario con la testa e con il collo. Questo comportamento, noto come \"necking\", definisce la gerarchia sociale dei maschi del branco e l'accesso alle femmine in estro. Assume sia le caratteristiche di combattimento, che talvolta possono essere fatali, che di interazione erotica ed in alcuni casi pu\u00f2 concludersi con un rapporto omosessuale, pratica sessuale osservata spesso tra i maschi di giraffa.\nConservazione.\nAl fine di preservare le restanti 9.000 giraffe reticolate si sono formate diverse organizzazioni di conservazione. Una di queste organizzazioni \u00e8 l'iniziativa \"Twiga Walinzi\" (che significa \"Giraffe Guards\") di San Diego Zoo Global. Il loro lavoro include l'assunzione e la formazione di keniani locali per monitorare 120 telecamere traccianti nel Kenya settentrionale (Loisaba Conservancy e Namunyak Wildlife Conservancy). Questi guardiani sono addestrati a monitorare le giraffe selvatiche e altri animali selvatici anche attraverso telecamere disposte sul territorio, e dotati di un database contenente foto e informazioni relative alle singole giraffe, cos\u00ec da poterle identificare, monitorarle singolarmente e da poter avvisare i ranger in caso di bracconaggio o di piccoli di giraffa rimasti orfani.\nNegli zoo.\nInsieme alla giraffa di Rothschild, la giraffa reticolata \u00e8 la sottospecie di giraffa pi\u00f9 comune negli zoo. Si dice che il Cheyenne Mountain Zoo a Colorado Springs, in Colorado, abbia la pi\u00f9 grande mandria di giraffe reticolate di tutto il Nord America. Talvolta, in cattivit\u00e0 le giraffe reticolate e quelle di Rothschild venivano alloggiate insieme e fatte accoppiare, poich\u00e9 si pensava che le sottospecie di giraffa si incrociassero in natura. Tuttavia, una nuova ricerca condotta nel 2016 ha scoperto che le popolazioni di giraffe raramente si incontrano e non si incrociano in natura.\nPochi zoo hanno mandrie distinte di giraffe di Rothschild o reticolate. Il Zoo Safari Park di San Diego, lo zoo del Bronx e lo zoo di Chester hanno mandrie di giraffe di Rothschild, mentre il Cheyenne Mountain Zoo, Busch Gardens Tampa, The Maryland Zoo, Henry Doorly Zoo di Omaha, e il Binder Park Zoo hanno tutti mandrie di giraffe rigorosamente reticolate. Tuttavia, alcuni zoo incrociano le giraffe di Rothschild e le reticolate."}
{"id": "758636", "revid": "75775", "url": "https://it.wikipedia.org/wiki?curid=758636", "title": "Imperatrici", "text": ""}
{"id": "758639", "revid": "1762097", "url": "https://it.wikipedia.org/wiki?curid=758639", "title": "Mappa Mundi", "text": "Mappa mundi (plurale \"mappae mundi\") \u00e8 il termine con cui in generale si indicano le carte del mondo di epoca medievale. Queste rappresentazioni variavano in grandezza e complessit\u00e0 da piccoli schemi di pochi centimetri a grandi mappe anche di qualche metro di dimensione, come ad esempio il Mappamondo di Hereford (diametro 1,5 metri), il mappamondo di Ebstorf (3,5 metri di diametro) e quello di Vercelli (82 cm circa di diametro).\nApprossimativamente le \"mappae mundi\" sopravvissute dal Medioevo ai giorni nostri sono 1.100. La maggior parte di esse, circa 900, si trovano come illustrazioni di manoscritti, mentre le restanti sono carte geografiche a s\u00e9 stanti.\nClassificazione delle \"mappae mundi\".\nI mappamondi medievali possono essere distinti in quattro catogorie: (1) mappamondi zonali o macrobiani; (2) mappamondi T-O tripartiti e (3) quadripartiti, a seconda che venisse rappresentato o meno l'emisfero meridionale chiamato al tempo \"antipodi\" ; (4) mappamondi complesse.\nMappamondi zonali.\nI mappamondi zonali avevano lo scopo di rappresentare la Terra come divisa in cinque zone climatiche: due zone di \"clima freddo\" ai poli, un \"clima torrido\" all'equatore e due zone intermedie di \"clima temperato\". Si riteneva che solo le due fasce di \"clima temperato\" potessero essere abitate e si credeva che fosse impossibile riuscire ad attraversare il \"clima\" torrido. Per questo motivo si discuteva sul fatto se l'emisfero meridionale (gli \"antipodi\") fosse o no abitato: nella prospettiva cristiana per cui tutta l'umanit\u00e0 discendeva da Adamo ed era stata redenta da un solo Cristo, l'ipotesi dominante era che gli antipodi fossero disabitati.\nI mappamondi zonali vengono anche dette \"macrobiane\", infatti la maggior parte delle rappresentazioni di questo tipo si trovano sulle copie del \"Commentario\" di Macrobio al Somnium Scipionis di Cicerone.\nMappamondi T-O tripartiti.\nI mappamondi T-O (o \"mappa orbis terrae\") mostrano solo la parte abitata conosciuta dell'emisfero settentrionale. Il loro nome deriva dal fatto che erano rappresentazioni circolari, il Mediterraneo era rappresentato a forma di T e divideva i tre continenti Asia, Africa e Europa, tutti circondati da un grande oceano, la O (vedere figura a lato). Questi mappamondi hanno alimentato la falsa credenza moderna che la gente medievale ritenesse la Terra piatta. In realt\u00e0 questa era una rappresentazione di convenienza, dato che raffigurava solo le terre conosciute, ed aveva altres\u00ec valore simbolico, infatti Gerusalemme veniva posta al centro del mappamondo e l'oriente, dove si pensava fosse il Giardino dell'Eden, veniva disegnato in alto.\nMappamondi T-O quadripartiti.\nNei mappamondi T-O potevano anche essere aggiunti, come quarta zona, gli \"antipodi\". Questi venivano rappresentati come un lembo di terra separato dagli altri continenti ed ovviamente, trattandosi di un territorio sconosciuto, privo di ogni dettaglio geografico. I mappamondi quadripartiti sono anche detti \"beat\u00ecni\" perch\u00e9 molte di questi sono state trovate su un commentario all'Apocalisse scritto da Beato di Li\u00e9bana.\nMappamondi complessi.\nI mappamondi complessi sono le \"mappae mundi\" pi\u00f9 famose. Sebbene la maggior parte di essi adottino uno schema T-O modificato, essi sono molto pi\u00f9 dettagliati: raffigurano molti dettagli costieri, montagne, fiumi, citt\u00e0, capitali e province. Molti di essi includono personaggi ed eventi storici, biblici e mitologici. Altri mostrano piante ed animali esotici che i cartografi medievali conoscevano attraverso i testi latini e greci. Alcuni di questi mappamondi sono anche molto grandi: prima della sua distruzione durante la Seconda guerra mondiale il pi\u00f9 grande era il mappamondo di Ebstorf che aveva un diametro di 3,5 metri, mentre ora il pi\u00f9 grande esistente \u00e8 il mappamondo di Hereford con un diametro di 1,5 metri.\nUtilizzo delle \"mappae mundi\".\nAgli occhi moderni le \"mappae mundi\" possono sembrare superficiali, primitive e poco accurate. Tuttavia queste raffigurazioni non erano pensate per essere usate come carte da viaggio o navigazione, e non avevano la pretesa di mostrare le terre e le acque in maniera proporzionata. Esse erano piuttosto degli schemi per illustrare diversi concetti. Quelle pi\u00f9 semplici, spesso inserite all'interno di trattati ed opere enciclopediche, erano in pratica dei diagrammi che servivano ad illustrare l'insegnamento di idee quali la sfericit\u00e0 della Terra, la distinzione delle zone climatiche, i tre continenti conosciuti.\nI mappamondi pi\u00f9 grandi avevano spazio per illustrare altri concetti come i punti cardinali, i territori lontani, le storie della Bibbia, gli eventi storici e mitologici, la flora e la fauna. Nella loro forma pi\u00f9 completa, come quelle di Ebstorf ed Hereford, le \"mappae mundi\" erano delle piccole enciclopedie della conoscenza medievale.\nFine della tradizione.\nNel corso del Medioevo cominci\u00f2 a svilupparsi un altro tipo di carta geografica concepito per la navigazione nel Mediterraneo. Queste carte, dette \"carte portolaniche\" erano caratterizzate dal disegno molto accurato delle coste e dalla presenza delle linee lossodromiche: un esempio famoso \u00e8 l\"'Atlante Catalano\" di Abraham Cresques.\nNel Tardo Medio Evo, con l'avvento del Rinascimento, gli europei riscoprirono le opere degli studiosi greci. Nel campo della geografia ebbe molta influenza il sistema di latitudine e longitudine sviluppato da Tolomeo nel II secolo.\nNel corso del tempo queste nuove idee soppiantarono la vecchia tradizione delle \"mappae mundi\". Uno degli ultimi esempi di questa tradizione, la grande Mappa di Fra Mauro, pu\u00f2 essere vista come un ibrido, che incorpora il disegno delle coste nello stile \"portolano\" nello schema delle vecchie \"mappae mundi\" complesse."}
{"id": "758640", "revid": "90227", "url": "https://it.wikipedia.org/wiki?curid=758640", "title": "Azzurro (araldico)", "text": ""}
{"id": "758643", "revid": "120828976", "url": "https://it.wikipedia.org/wiki?curid=758643", "title": "Baia di Danzica", "text": "La baia di Danzica, chiamata anche golfo di Danzica (in polacco: \"Zatoka Gda\u0144ska\"; in russo \u0413\u0434\u0430\u043d\u044c\u0441\u043a\u0430\u044f \u0431\u0443\u0445\u0442\u0430, \"Gdanskaja buhta\"; in casciubo: \"Gdu\u0144sk\u00f4 H\u00f4winga\", in tedesco: \"Danziger Bucht\") \u00e8 un'insenatura situata nel sud-est del mar Baltico. Prende il nome dalla citt\u00e0 portuale di Danzica. La maggior parte della baia si trova nel voivodato della Pomerania in Polonia, la parte orientale appartiene all'oblast' di Kaliningrad (Russia).\nGeografia.\nLa parte occidentale della baia di Danzica \u00e8 formata dalle acque della baia di Puck, la quale \u00e8 chiusa a nord-est dal cordone litorale della penisola di Hel; la parte sud-orientale dalla laguna della Vistola, separata dal cordone litorale della Vistola e collegata ad essa dallo stretto di Baltijsk. \nLa baia si protende nel continente per 74\u00a0km ed \u00e8 larga all'ingresso 115\u00a0km. La massima profondit\u00e0 delle acque \u00e8 di 115 metri, e la salinit\u00e0 \u00e8 dello 0,7%. \u00c8 delimitata ad est dalla penisola della Sambia; i suoi confini sono segnati da capo Rozewie, ad ovest (a nord della penisola di Hel), e da capo Taran (\u043c\u044b\u0441 \u0422\u0430\u0440\u0430\u043d) che si trova sulla penisola della Sambia. I principali fiumi che vi confluiscono sono la Pregolja e la Vistola; la baia di Danzica riceve le acque della Vistola da tre rami: la Leniwka, la \u015amia\u0142a Wis\u0142a, e la Martwa Wis\u0142a e indirettamente anche dalla laguna della Vistola tramite due rami: il Nogat e la Szkarpawa.\nLe principali citt\u00e0 portuali e costiere sono Danzica, Kaliningrad, Gdynia, Puck, Sopot, Hel, Primorsk e Baltijsk."}
{"id": "758646", "revid": "74173", "url": "https://it.wikipedia.org/wiki?curid=758646", "title": "Pomerania di Danzica", "text": ""}
{"id": "758651", "revid": "6923", "url": "https://it.wikipedia.org/wiki?curid=758651", "title": "Giraffa camelopardalis angolensis", "text": "La giraffa dell'Angola (\"Giraffa camelopardalis angolensis\") \u00e8 una sottospecie di giraffa settentrionale (\"Giraffa camelopardalis\") diffusa nella zona di confine meridionale fra Angola e Zambia, oltre che nel Botswana settentrionale ed in gran parte del nord-est della Namibia.\nSi differenzia dalle altre sottospecie (con le quali pu\u00f2 incrociarsi facilmente) per la presenza di grandi macchie di forma regolare, che tendono ad avere bordi sbiaditi di giallastro (che \u00e8 il colore del corpo) e, nel quarto posteriore, assumono la forma di foglie."}
{"id": "758657", "revid": "228587", "url": "https://it.wikipedia.org/wiki?curid=758657", "title": "Quadrante", "text": ""}
{"id": "758658", "revid": "110157", "url": "https://it.wikipedia.org/wiki?curid=758658", "title": "Gerberga di Provenza", "text": "Origine.\nFiglia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome IIref name=Languedoc/&gt;; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Goffredo I di Provenza era figlio terzogenito del conte di Provenza, Guglielmo II e della moglie Gerberga di Borgogna (?-1026), figlia del conte e duca Ottone I Guglielmo di Borgogna, come testimonia il monaco cluniacense e cronista, Rodolfo il Glabro (958-1026) e di Ermentrude di Reims (950-?), Contessa di M\u00e2con e Besan\u00e7on.\nBiografia.\nNel 1083 circa spos\u00f2 il conte Gilberto I di G\u00e9vaudan, come ci viene confermato dalla \"Ex Brevi Historia Comitum Provinci\u00e6 e familia comitum Barcinonensium\".\nNel 1093 circa, alla morte del fratello, Bertrando II di Provenza, Gerberga gli succedette nel titolo di contessa di Provenza, in quanto la figlia di Bertrando, Cecilia, al momento del suo matrimonio col il visconte Bernardo IV d'Alb\u00ec (?-1129), aveva ricevuto una ricca dote, mentre lei al momento del suo matrimonio non aveva ricevuto nessuna dote. In realt\u00e0 il governo della contea pass\u00f2 alla madre, che da quel momento si fece chiamare Dolce, e che si accord\u00f2 con il conte di Saint-Gilles, Raimondo a cui, secondo le \"M\u00e9moires pour servir \u00e0 l'histoire des comt\u00e9s de Valentinois et de Diois\", and\u00f2 il titolo di marchese di Provenza.Gerberga subentr\u00f2 alla madre, nel governo della Provenza verso la fine del secolo.\nNel 1110 circa, rimase vedova, il marito Gilberto fu assassinato da un nobile provenzale dei Brussans-Palliol.\nNel 1112, anche in conseguenza dell'omicidio del marito, diede la figlia Dolce in sposa al conte di Barcellona, Raimondo Berengario III, cedendo alla coppia il governo della contea.\nGerberga mor\u00ec nel 1115.\nDiscendenza.\nGerberga e Gilberto ebbero due figlie:"}
{"id": "758662", "revid": "1013865", "url": "https://it.wikipedia.org/wiki?curid=758662", "title": "Provincia del Manicaland", "text": "La provincia del Manicaland \u00e8 una delle 10 province dello Zimbabwe; ha capitale Mutare.\nSuddivisione amministrativa.\nLa provincia \u00e8 divisa in sette distretti.\nAltri progetti.\n "}
{"id": "758663", "revid": "1573940", "url": "https://it.wikipedia.org/wiki?curid=758663", "title": "Giraffa camelopardalis antiquorum", "text": "La giraffa del Kordofan (Giraffa camelopardalis antiquorum ) \u00e8 una sottospecie di giraffa. A dispetto del nome, non \u00e8 presente nella regione del Kordofan; sopravvive invece, con popolazioni sparse, al confine settentrionale del Congo col Sudan e al confine fra Ciad e Repubblica Centrafricana.\nSi differenzia dalle altre sottospecie (con le quali si incrocia facilmente) per la presenza di piccole maculature, via via pi\u00f9 irregolari nella zona ventrale e sulle zampe."}
{"id": "758664", "revid": "6923", "url": "https://it.wikipedia.org/wiki?curid=758664", "title": "Giraffa camelopardalis tippelskirchi", "text": "La giraffa masai (\"Giraffa camelopardalis tippelskirchi\"), nota anche come giraffa del Kilimangiaro, \u00e8 la pi\u00f9 grande sottospecie appartenente alla specie della giraffa settentrionale (\"Giraffa camelopardalis\"). Precedentemente considerata una sottospecie di \"Giraffa camelopardalis\", nel 2016 venne classificata come una specie a s\u00e9 stante. Tuttavia, studi tassonomici del 2020, supportati dall'IUCN, supportano l'idea che esista una singola specie di giraffa (\"G. camelopardalis\") che contiene nove sottospecie. La giraffa masai presenta sul suo corpo delle macchie dal margine seghettato. Originariamente questa giraffa era diffusa in tutta l'Africa, ma oggi, a causa della distruzione dell'habitat e della deforestazione, vive solamente in Kenya e Tanzania.\nNella giraffa non vi \u00e8 una vera e propria stagione degli amori. Le femmine diventano in grado di riprodursi a 4 anni. Inoltre, partoriscono stando in piedi. Tra il 50 ed il 75% dei piccoli, per\u00f2, muore nei primi mesi di vita a causa dei predatori. Perfino dopo che il suo piccolo \u00e8 stato ucciso, la madre tenta ancora di colpire i predatori, come iene o leoni, con i suoi zoccoli affilati. Facendo cos\u00ec pu\u00f2 velocemente ferire od uccidere un predatore; un calcio della giraffa masai \u00e8 potente abbastanza da frantumare il cranio di un leone o spezzare la sua spina dorsale.\nNel collo di una giraffa masai vi sono 7 vertebre. Sulla coda \u00e8 presente un breve ciuffo di peli. La femmina ha una folta criniera sulla testa, non presente nel maschio. Entrambe, per\u00f2, hanno sulla fronte da 2 a 5 corna, ognuna delle quali \u00e8 formata da un osso ricoperto da un sottile strato di pelle. Le macchie di un maschio dominante tendono inoltre ad essere di colore pi\u00f9 scuro rispetto a quelle degli altri componenti della mandria.\nI maschi adulti raggiungono solitamente un'altezza di circa 5,5m - il pi\u00f9 alto esemplare conosciuto misurava 5,87 m di altezza e pesava circa 2.000\u00a0kg -, mentre le femmine tendono ad essere un po' pi\u00f9 piccole, essendo alte generalmente meno di 5 metri. Sia le zampe che il collo sono lunghi approssimativamente 2 m ed il cuore, del peso di circa 12\u00a0kg, raggiunge le dimensioni di un pallone da basket."}
{"id": "758666", "revid": "1318658", "url": "https://it.wikipedia.org/wiki?curid=758666", "title": "Elisabeth Rachel F\u00e9lix", "text": "Svizzera di nascita ma francese di nazionalit\u00e0, Rachel vide i natali a Mumpf, nel cantone dell'Aargau: nata con il nome di \u00c9lisa F\u00e9lix, fu figlia di un droghiere ebreo alsaziano; guadagn\u00f2 i primi soldi da bambina, cantando e recitando nelle strade. \nNel 1830 circa, arriv\u00f2 a Parigi e prese lezioni di dizione e di canto, avendo come maestro il musicista Alexandre-\u00c9tienne Choron, e studi\u00f2 arti drammatiche al Conservatorio. Per provvedere ai bisogni della famiglia, debutt\u00f2 nel gennaio 1837 ne \"La Vend\u00e9enne\" al Th\u00e9\u00e2tre du Gymnase. Delestre-Poirson, il direttore, le dette il nome d'arte Rachel, nome che scelse di tenere nella vita privata. \nAll'et\u00e0 di 17 anni, recit\u00f2 al Th\u00e9\u00e2tre-Fran\u00e7ais nell\"Orazio\" di Pierre Corneille.\nLa sua fama si diffuse in tutta Europa, dopo il successo a Londra nel 1841, e divent\u00f2 esperta nei lavori di Voltaire, Racine, e Corneille, girando in tourn\u00e9e a Bruxelles, Berlino e San Pietroburgo. Rappresent\u00f2 il personaggio principale nella commedia di Eug\u00e8ne Scribe, \"Adrienne Lecouvreur\". Le sue rappresentazioni furono caratterizzate da una perfetta dizione e dall'eleganza dei gesti, sebbene essi fossero minimizzati tanto da essere ridotti al minimo. Rachel fu molto conosciuta per la sua rappresentazione nella \"Fedra\".\nDivenne l'amante del figlio naturale di Napoleone Bonaparte, Alessandro Giuseppe Colonna-Walewski, da cui ebbe un figlio, Alexandre Colonna-Walewski, nel 1844. Mor\u00ec di tubercolosi; fu sepolta nella parte ebraica del cimitero di P\u00e8re-Lachaise. Jacques Offenbach le dedic\u00f2 il primo brano del \"Decameron dramatique. Album du theatre francais\", per pianoforte."}
{"id": "758667", "revid": "879070", "url": "https://it.wikipedia.org/wiki?curid=758667", "title": "Giraffa camelopardalis camelopardalis", "text": "La giraffa nubiana (Giraffa camelopardalis camelopardalis) \u00e8 una sottospecie di giraffa che vive nel Sudan orientale ed in parte dell'Etiopia occidentale.\nSi differenzia dalle altre sottospecie (con le quali si incrocia facilmente) per le macchie quadrilatere color nocciola scuro su fondo biancastro: le macchie mancano nella regione ventrale, nell'interno coscia ed al di sotto delle ginocchia."}
{"id": "758670", "revid": "1318658", "url": "https://it.wikipedia.org/wiki?curid=758670", "title": "Elbl\u0105g", "text": "Elbl\u0105g (in tedesco \"Elbing\") \u00e8 una citt\u00e0 polacca con 127.655 abitanti della Polonia settentrionale, appartenente al voivodato della Varmia-Masuria. Nel dialetto polacco locale, \u00e8 conosciuta con il nome di \"Elbi\u0105g\". La citt\u00e0 \u00e8 sul fiume Elbl\u0105g, che mette in comunicazione il lago Druzno con la laguna della Vistola.\n\u00c8 la pi\u00f9 grande citt\u00e0 della regione di Powi\u015ble, situata tra Pomerania e Varmia e Masuria.\nGeografia fisica.\nElbl\u0105g \u00e8 il capoluogo del distretto di Elbl\u0105g e si trova nel voivodato della Varmia-Masuria dal 1999. Dal 1975 al 1998 \u00e8 invece stata capitale del voivodato di Elbl\u0105g e sede di un distretto nel voivodato di Danzica dal 1945 al 1975.\nStoria.\nDurante il Medioevo, l'insediamento prussiano di Truso fu situato presso il lago Drusen, vicino all'attuale zona di Elbl\u0105g. Citt\u00e0 anseatica, nel 1246 divenne citt\u00e0 libera che adott\u00f2 il diritto di Lubecca.\nI Cavalieri Teutonici conquistarono la regione, dove nel X secolo era stata bruciata la frazione di Truso e gli abitanti avevano evacuato la zona. L'Ordine Teutonico vi costru\u00ec un castello e vi fond\u00f2 Elbl\u0105g con una popolazione proveniente prevalentemente da Lubecca. Dopo la sconfitta dei Cavalieri Teutonici e la distruzione del castello da parte degli abitanti, la citt\u00e0 venne unita al Regno di Polonia. Elbl\u0105g aveva il diritto di partecipare all'elezione del re di Polonia come una delle dieci citt\u00e0 pi\u00f9 importanti del Regno di Polonia (come Cracovia, Varsavia, Pozna\u0144, Danzica e Leopoli). La prima nave costruita per la marina polacca fu varata a Elbl\u0105g.\nElbl\u0105g fu annessa dal Regno di Prussia nella prima spartizione della Polonia nel 1772. Dal 1871 al 1945, fece parte della Germania. La citt\u00e0 \u00e8 stata sede dell'industria meccanica Schichau con un cantiere navale.\nElbl\u0105g fu gravemente danneggiata durante la seconda guerra mondiale, e i suoi cittadini tedeschi furono espulsi dalla citt\u00e0 dopo il conflitto mondiale. La citt\u00e0 divenne parte della Polonia nel 1945, e fu ripopolata con cittadini polacchi.\nSport.\nLa principale squadra di calcio della citt\u00e0 \u00e8 Olimpia Elbl\u0105g, la pi\u00f9 piccola \u00e8 Concordia Elbl\u0105g.\nAmministrazione.\nGemellaggi.\nElbl\u0105g \u00e8 gemellata con le seguenti citt\u00e0:"}
{"id": "758672", "revid": "1216211", "url": "https://it.wikipedia.org/wiki?curid=758672", "title": "Giraffa camelopardalis rothschildi", "text": "La giraffa di Rothschild, Giraffa camelopardalis rothschildi, chiamata cos\u00ec in onore del fondatore del museo zoologico di Tring, Lord Walter Rothschild, nota anche come giraffa di Baringo, dal nome dell'area del lago Baringo, o come giraffa ugandese, \u00e8 la seconda sottospecie di giraffa pi\u00f9 minacciata, dal momento che ne rimangono solo poche centinaia di esemplari. Tutti questi esemplari vivono in natura in aree protette del Kenya e dell'Uganda.\nRecentemente \u00e8 stato ipotizzato che la giraffa di Rothschild sia una specie separata dalle altre giraffe e non una semplice sottospecie.\nCaratteristiche.\nLe giraffe di Rothschild sono facilmente distinguibili dalle altre sottospecie. La caratteristica pi\u00f9 ovvia \u00e8 la colorazione del mantello, o pelame. Ricorda strettamente la giraffa masai, ma la sottospecie di Rothschild \u00e8 di colore pi\u00f9 pallido, le macchie bruno-arancio hanno margini meno seghettati e aguzzi e la rete tra di esse presenta toni pi\u00f9 sul color crema rispetto a quella della giraffa reticolata. Inoltre, la giraffa di Rothschild non presenta macchie sulla parte inferiore delle zampe, dando l'impressione che stia indossando delle calze bianche.\nUn altro aspetto caratteristico, sebbene difficile da notare, della giraffa di Rothschild \u00e8 dovuto al numero di corna sulla testa. Questa \u00e8 l'unica sottospecie che nasce con cinque \u00abcorna\u00bb. Due di queste, quelle poste sulla sommit\u00e0 del capo e comuni a tutte le giraffe, sono corna \u00abvere e proprie\u00bb. Il terzo \u00abcorno\u00bb pu\u00f2 spesso essere notato nel mezzo della fronte della giraffa e le altre due dietro ad ogni orecchio. \u00c8 anche pi\u00f9 alta di molte altre sottospecie, misurando fino a sei metri di altezza.\nLe giraffe di Rothschild si accoppiano in ogni periodo dell'anno ed hanno un periodo di gestazione tra i 14 ed i 16 mesi, dopo i quali nasce generalmente un solo piccolo. Vivono in piccoli branchi e maschi e femmine (con i loro piccoli) vivono separatamente, incontrandosi solo per accoppiarsi.\nI maschi sono pi\u00f9 grandi delle femmine e le loro corna \u00abvere e proprie\u00bb sono solitamente glabre a causa dei combattimenti. Tendono inoltre ad essere di colore pi\u00f9 scuro delle femmine, anche se questa caratteristica non \u00e8 un indicatore garantito del sesso degli esemplari.\nConservazione.\nIn genere le giraffe sono classificate a basso rischio di estinzione, ma la giraffa di Rothschild \u00e8 sottoposta ad un particolare rischio di ibridizzazione: per questo motivo la sua popolazione \u00e8 limitata. Vi sono pochi luoghi in natura dove poter osservare la giraffa di Rothschild, tra questi il parco nazionale del lago Nakuru, in Kenya ed il Parco nazionale delle Cascate Murchison, nell'Uganda settentrionale. &lt;br&gt;\nEsistono inoltre vari programmi di riproduzione in cattivit\u00e0 - tra cui i pi\u00f9 importanti sono quelli svolti dal \"Giraffe Centre\" di Langata (presso Nairobi), e dal \"Parco safari di Woburn\", nel Bedfordshire, in Inghilterra -, i quali aiutano ad espandere il pool genetico delle popolazioni selvatiche di giraffa di Rothschild."}
{"id": "758673", "revid": "767487", "url": "https://it.wikipedia.org/wiki?curid=758673", "title": "Via Claudia", "text": "La via Claudia \u00e8 un'antichissima strada romana, precedente, per costruzione, alla via Appia (312 a.C.): ne \u00e8 riprova il fatto che la Regina Viarum prende il nome dal praenomen del magistrato che ha sovrainteso ai lavori, anzich\u00e9 dal gentilizio, come sarebbe lecito attendersi dalla seconda strada costruita da un Claudio.\nIl suo percorso non \u00e8 ben noto sebbene i primi km siano in comune con la via Flaminia.\nEra la strada che permetteva l'accesso agli ex territori etruschi diventati pertinenza della \"gens Fabia\" dopo la presa di Veio.\n\u00c8 stata a lungo confusa con un'altra via consolare, la via Clodia, il cui tracciato moderno porta il nome di via Braccianese Claudia.\nAltre strade portano lo stesso nome: la via Claudia Augusta, la via Claudia Augusta Altinate e la Via Claudia Nova."}
{"id": "758674", "revid": "580197", "url": "https://it.wikipedia.org/wiki?curid=758674", "title": "Partenope (sirena)", "text": "Partenope (; ) era, nell'antica mitologia greca, una sirena.\nIl mito classico.\nSecondo Esiodo, era figlia di Forco, mentre altre fonti indicano che fu generata da Acheloo e la Terra oppure dalla musa Melpomene.\nSecondo la tradizione raccolta nelle \"Argonautiche orfiche\" (V secolo d.C.), le tre sirene, Partenope, Ligea e Leucosia, vengono battute nel canto da Orfeo e per la disperazione si buttano in mare, dove vengono trasformate in scogli. Nelle pi\u00f9 note \"Argonautiche\" di Apollonio Rodio (III secolo a.C.), la loro morte viene attribuita all'insensibilit\u00e0 di Ulisse alla malia del loro canto.\nI loro corpi vengono trasportati dal mare, sicch\u00e9 Ligea finisce a Terina, Leucosia a Posidonia e Partenope alle foci del fiume Sebeto, dove poi i Cumani, con l'espulsione degli oligarchi nell'ambito del clima di \"stasis\" presente sotto il tiranno Aristodemo, avrebbero fondato \"Neapolis\".\nPartenope e Napoli.\nLa sirena sarebbe morta nel luogo in cui oggi sorge Castel dell'Ovo e proprio l\u00ec le sarebbe stata dedicata una corsa con le fiaccole, che ogni anno si compiva in suo onore (le cosiddette \"Lampadedromie\"). Il \"Suida\", lessicografo bizantino del decimo secolo, ci fa sapere che a Napoli fu eretta una statua della sirena (\u00ab\"\u039deapolis, urbs \u0399talie celebris, in qua Parthenopes Sirenis statua collocata est\"\u00bb), ma non spiega se ai suoi tempi detto monumento era ancora esistente.\nA Napoli Partenope era venerata come dea protettrice; per esempio, Virgilio utilizzava il suo nome in senso metonimico e, da qui a partire dalla prima et\u00e0 moderna, con storici e cronisti aragonesi e barocchi, la sirena veniva utilizzata come esempio antonomastico della doppiezza della natura dei meridionali o della loro lascivia."}
{"id": "758676", "revid": "287204", "url": "https://it.wikipedia.org/wiki?curid=758676", "title": "Elblag", "text": ""}
{"id": "758677", "revid": "1573940", "url": "https://it.wikipedia.org/wiki?curid=758677", "title": "Giraffa camelopardalis giraffa", "text": "La giraffa sudafricana o giraffa del Capo (Giraffa camelopardalis giraffa ()) \u00e8 una sottospecie di giraffa presente in Sudafrica, Namibia, Botswana, Zimbabwe e Mozambico. Presenta macchie arrotondate o squadrate, alcune delle quali hanno un disegno a stella pi\u00f9 scuro al loro interno, che arrivano quasi fino agli zoccoli.\nNel 2016, la popolazione \u00e8 stata stimata a 31.500 individui in natura.\nDescrizione.\nLa giraffa sudafricana presenta macchie scure, con bordi arrotondati e motivi a stella al loro interno di colore bruno scuro. Le macchie si estendono fin sulle gambe dove diventano pi\u00f9 piccole e chiare. L'ossicono centrale nei maschi \u00e8 meno sviluppato.\nDistribuzione ed habitat.\nLa giraffa sudafricana si trova nel nord del Sudafrica, nel sud del Botswana, nel sud dello Zimbabwe e nel sud-ovest del Mozambico. Dopo la loro estinzione locale in vari luoghi, le giraffe sudafricane sono state reintrodotte in molte parti dell'Africa meridionale, compreso lo Swaziland. Questa sottospecie \u00e8 comune sia all'interno che all'esterno delle aree protette. Le giraffe sudafricane prediligono le savane ricche di alberi di cui si nutrono, in particolare foglie, fiori, frutti e germogli di piante legnose come l'acacia.\nTassonomia ed evoluzione.\nAttualmente, la IUCN riconosce una sola specie di giraffa con nove sottospecie. La giraffa del Capo, insieme alla specie in generale, erano conosciute per la prima volta dal binome \"Camelopardalis giraffa\" descritto dal naturalista tedesco Johann Christian Daniel von Schreber nella sua pubblicazione \"Die S\u00e4ugethiere in Abbildungen nach der Natur mit Beschreibungen\" (\"I mammiferi illustrati dalla Natura con descrizioni\") durante il suo viaggio a Capo di Buona Speranza nel 1784. Sebbene, si affermi anche che il naturalista olandese Pieter Boddaert descrisse e cre\u00f2 il nome binomiale \"Giraffa giraffa\" identificando al contempo l'esemplare nominato di dette specie con il nome ternario \"Giraffa camelopardalis giraffa\", nel 1785.\nSeguendo la descrizione di Schreber della giraffa sudafricana, diversi esemplari furono descritti da altri naturalisti e zoologi dalla fine del XVIII secolo con nomi scientifici diversi, che oggi sono tutti considerati sinonimi della \"Giraffa camelopardalis giraffa\":\nConservazione.\nL'International Union for the Conservation of Nature, l'organo che amministra l'elenco ufficiale delle specie minacciate di estinzione nel mondo, ha annunciato nel 2016 che la giraffa \u00e8 passata da specie a rischio minimo a vulnerabile, nel suo rapporto della Lista rossa delle specie minacciate. Ci\u00f2 significa che l'animale andr\u00e0 incontro all'estinzione in natura nel futuro a medio termine se non viene fatto nulla per ridurre al minimo le minacce per gli esemplari selvatici e per il loro habitat.\nIn cattivit\u00e0.\nLe giraffe sudafricane non sono molto comuni in cattivit\u00e0. A partire dal 2010, ci sono circa 45 giraffe che si riproducono negli zoo. A causa della drastica riduzione della popolazione di giraffe sudafricane, si \u00e8 scoperto che circa 12.000 di fattorie, ranch e parchi nazionali di propriet\u00e0 privata mantengono e permettono l'allevamento di questo animale, che risulta pi\u00f9 comune in cattivit\u00e0 anzich\u00e9 nel suo areale d'origine."}
{"id": "758679", "revid": "486946", "url": "https://it.wikipedia.org/wiki?curid=758679", "title": "Savona Calcio", "text": ""}
{"id": "758680", "revid": "6923", "url": "https://it.wikipedia.org/wiki?curid=758680", "title": "Giraffa camelopardalis thornicrofti", "text": "La giraffa di Thornicroft (\"Giraffa camelopardalis thornicrofti\"), anche nota come giraffa rhodesiana, \u00e8 una sottospecie di giraffa. A volte considerata sinonimo della giraffa di Luangwa, questa sottospecie \u00e8 geograficamente isolata e si trova solo nella valle del Luangwa meridionale, in Zambia. Si stima che rimangano solo 550 capi allo stato brado, e non esistono popolazioni in cattivit\u00e0. Questi animali hanno una durata della vita di 22 anni per i maschi e di 28 anni per le femmine. L'ecotipo prese originariamente il nome da Harry Scott Thornicroft, un commissario in quella che allora era la Rhodesia nordoccidentale e successivamente la Rhodesia settentrionale."}
{"id": "758681", "revid": "291370", "url": "https://it.wikipedia.org/wiki?curid=758681", "title": "Palla (indumento)", "text": "La palla era un capo d'abbigliamento utilizzato dalle donne romane, e corrispondeva all'uguale indumento usato dagli uomini che veniva chiamato \"pallium\".\nConsisteva in una specie di mantello che si indossava uscendo di casa, ed un lembo di questo si tirava anche sul capo."}
{"id": "758682", "revid": "599013", "url": "https://it.wikipedia.org/wiki?curid=758682", "title": "Axayacatl", "text": "Viene ricordato prevalentemente per avere soggiogato la citt\u00e0 di Tlatelolco nel 1473.\nUsando come pretesto il comportamento di alcuni cittadini di Tlatelolco che avevano insultato la citt\u00e0 di Tenochtitlan invase la citt\u00e0 e dopo aver ucciso il sovrano Moquihuix lo rimpiazz\u00f2 con un governatore militare. \nDurante il suo regno fu intagliata la Piedra del Sol, nota anche con il nome di \"calendario azteco\"."}
{"id": "758690", "revid": "1305772", "url": "https://it.wikipedia.org/wiki?curid=758690", "title": "Biscione", "text": ""}
{"id": "758692", "revid": "1573940", "url": "https://it.wikipedia.org/wiki?curid=758692", "title": "Giraffa camelopardalis peralta", "text": "La giraffa dell'Africa occidentale (Giraffa camelopardalis peralta ) \u00e8 una sottospecie di giraffa che si distingue dalle sue simili per le macchie di colore chiaro, originaria della regione del Sahel dell'Africa occidentale.\nNel XIX secolo il suo areale si estendeva dal Senegal al lago Ciad, ma attualmente ne rimangono circa 600 individui in tutto, in costante aumento dai meno di 50 di met\u00e0 degli anni '90. La sua ultima roccaforte \u00e8 situata nel Niger sud-occidentale, dove \u00e8 presente in una serie di rifugi nella regione di Dosso e nella localit\u00e0 turistica di Kour\u00e9, circa 80 km a sud-est di Niamey. Gli studiosi ritengono che tutte le giraffe in cattivit\u00e0 spacciate per esemplari dell'Africa occidentale siano in realt\u00e0 giraffe del Kordofan (\"G. c. antiquorum\").\nTassonomia.\nAttualmente la maggior parte degli studiosi considera la giraffa come una specie unica suddivisa in nove sottospecie, ma \u00e8 attualmente in fase di valutazione l'ipotesi di riconoscere quattro specie: giraffa settentrionale (\"Giraffa camelopardalis\"), reticolata (\"G. reticulata\"), masai (\"G. tippelskirchi\") e meridionale (\"G. giraffa\"). Secondo questa suddivisione, la giraffa dell'Africa occidentale sarebbe una delle tre sottospecie nella quale viene suddivisa la giraffa settentrionale, assieme a quella del Kordofan (\"G. c. antiquorum\") e a quella nubiana (\"G. c. camelopardalis\"). Le attuali giraffe dell'Africa occidentale, presenti unicamente nel Niger, sono l'ultima popolazione rimasta di una sottospecie che in passato popolava gran parte dell'Africa occidentale.\nDescrizione.\nLa giraffa dell'Africa occidentale si distingue dalle sue simili per la colorazione relativamente chiara del mantello, tanto che a volte viene anche soprannominata \u00abgiraffa bianca\u00bb. Le sue macchie, color tanno, hanno forma rettangolare e sono separate tra loro da ampie bande color crema. Non presenta macchie sulla parte inferiore delle zampe.\nDistribuzione e habitat.\nAncora agli inizi del XX secolo questa sottospecie era ampiamente diffusa in tutta la fascia saheliano-sudanese dal Senegal alla Nigeria, ma a causa di guerre, frammentazione dell\"habitat\", deforestazione e bracconaggio, a met\u00e0 degli anni '90 ne era rimasta un'unica popolazione in Mali, che successivamente si diresse in direzione sud-est raggiungendo il Niger. Oggi \"G. c. peralta\" \u00e8 presente solamente in un'area limitata del Niger sud-occidentale, a meno di 60 km ad est della capitale Niamey, compresa tra l'altopiano di Kour\u00e9 e il Dallol Bosso; tuttavia, nel corso dell'ultimo decennio, le giraffe hanno pian piano esteso il loro areale in direzione nord alla ricerca di nuovi \"habitat\" e attualmente si sono andate creando alcune sottopopolazioni. In casi rarissimi alcuni esemplari vaganti hanno raggiunto la Nigeria.\nCome gi\u00e0 ricordato, l'areale della giraffa dell'Africa occidentale ricade entro i confini della fascia saheliano-sudanese, una regione caratterizzata da una stagione secca che si protrae da novembre a maggio e da una stagione delle piogge che va da giugno a ottobre, con una piovosit\u00e0 media annua di 400-500 mm. Sparsi un po' ovunque in tutto l'areale, si trovano numerosi terreni agricoli, mentre la vegetazione originaria \u00e8 stata in parte degradata a causa delle attivit\u00e0 antropiche (in particolare dalla raccolta di legna da ardere).\nQuesta giraffa abita tre zone distinte: l'altopiano di Kour\u00e9, la regione del Dallol Bosso e la zona intermedia tra i due. L'altopiano di Kour\u00e9 \u00e8 caratterizzato da un suolo lateritico con una vegetazione costituita da terreni coltivati (soprattutto miglio, sorgo e fagioli) e da savana tigrata. Qui gli alberi sono relativamente scarsi e prevalgono specie della famiglia delle Combretacee (come \"Guiera senegalensis\") e delle Fabacee (come \"Senegalia ataxacantha\" e \"S. macrostachya\"). La regione \u00e8 relativamente arida, ma durante la stagione delle piogge si riempie di un gran numero di stagni temporanei. Il Dallol Bosso \u00e8 il corso di un antico fiume ormai prosciugato che si riempie d'acqua solamente durante la stagione delle piogge, ma il terreno sotto al suo letto \u00e8 ricco di acque sotterranee, il che ne fa un magnete per la popolazione umana. Nella regione settentrionale del Dallol Bosso, quella che ricade entro l'areale delle giraffe, la vegetazione \u00e8 dominata da alberi (\"Combretum glutinosum\", \"Faidherbia albida\" e \"Balanites aegyptiaca\") e arbusti (\"Guiera senegalensis\"). \u00c8 una regione sabbiosa con acque permanenti in numerose cavit\u00e0 e suoli relativamente fertili. La zona intermedia tra il Dallol Bosso e l'altopiano di Kour\u00e9 \u00e8 caratterizzata da suoli estremamente degradati a causa dell'erosione dovuta alla continua deforestazione. Qui la vegetazione \u00e8 costituita dalle stesse specie di alberi e arbusti del Dallol Bosso, ma con una densit\u00e0 inferiore dovuta alla minore fertilit\u00e0 del suolo.\nConservazione.\nLe giraffe dell'Africa occidentale attualmente presenti in Niger discendono dai circa 50 individui che alla fine degli anni '80 emigrarono nel paese dopo aver abbandonato il loro \"habitat\" nel vicino Mali a causa della siccit\u00e0 e della guerra. Procedendo in direzione sud/sud-est lungo il fiume Niger, attraversarono il Sahel, superarono Niamey e andarono a stabilirsi su un altopiano nella regione di Kour\u00e9.\nQuando sal\u00ec al potere, con un colpo di stato, nel 1996, il neopresidente Ibrahim Bar\u00e9 Ma\u00efnassara mand\u00f2 un'unit\u00e0 dell'esercito nella boscaglia per catturare degli animali da regalare ai governanti di Nigeria e Burkina Faso. Nemmeno una giraffa sopravvisse all'operazione e la popolazione della sottospecie si ridusse di quasi un terzo. Tre anni dopo, altre due morirono quando anche il suo successore Daouda Malam Wank\u00e9 pens\u00f2 di farne dono al presidente del Togo. La tragica situazione, e il riconoscimento del fatto che le ultime giraffe dell'Africa occidentale fossero una risorsa rara e preziosa per uno dei paesi pi\u00f9 poveri del mondo, hanno portato all'elaborazione, nel 2011, di un'apposita strategia di conservazione, la prima del genere in Africa. La repressione del bracconaggio a opera del governo e l'assenza di predatori naturali hanno consentito l'aumento delle giraffe dell'area di Kour\u00e9: la popolazione, costantemente monitorata, era salita nel 2013 a 403 individui, a 547 nel 2016 e a 607 nel 2017. Tuttavia, quando il loro tasso di crescita \u00e8 salito all'11% annuo, sono iniziati i problemi con agricoltori e allevatori ed \u00e8 diventato chiaro che per garantire la sopravvivenza alla specie era necessario trasferirne una popolazione satellite in un'altra regione.\nDopo aver valutato i potenziali \"habitat\" del paese, le autorit\u00e0 del Niger hanno stabilito che il luogo pi\u00f9 sicuro in cui trasferire una seconda popolazione di giraffe dell'Africa occidentale fosse la riserva di Gadab\u00e9dji, un'area disabitata di un milione di ettari al centro del paese dove fino a cinquant'anni fa la specie era ancora presente. Le prime otto giraffe sono state trasferite qui nel 2018, ma il progetto prevede la cattura e il ricollocamento di altri esemplari da attuare nei prossimi anni.\nIl Niger ha beneficiato del turismo legato alle giraffe e di un fondo per lo sviluppo istituito da associazioni ambientaliste internazionali. Ma le attivit\u00e0 di Boko Haram nella zona orientale del paese e di al Qaeda a nord e a ovest hanno fatto diminuire molto il turismo. Nel 2018 le giraffe hanno attirato solo visitatori."}
{"id": "758693", "revid": "1649409", "url": "https://it.wikipedia.org/wiki?curid=758693", "title": "Michel Drucker", "text": "Biografia.\nMichel Drucker \u00e8 nato a Vire, nel Calvados, in Normandia, \u00e8 figlio di Abraham Drucker, un ebreo nativo di un villaggio che prima della prima guerra mondiale apparteneva alla Bucovina, in Austria-Ungheria, poi alla Romania e per finire dopo la seconda guerra mondiale all'Ucraina, col nome odierno di Davydivka (\"\u0414\u0430\u0432\u0438\u0434\u0456\u0432\u043a\u0430\"), che nel 1925 emigra in Francia per studiare medicina. Lasciata la Romania passando da Vienna vi incontra Lola Schafler, allieva infermiera, che lo raggiunger\u00e0 in Francia dove si sposeranno nel 1930 a Ploemeur nel (Morbihan) e saranno naturalizzati francesi nel 1937. \u00c8 il fratello minore di Jacques Drucker, dirigente televisivo, e fratello maggiore di Jean Drucker. Comincia la sua carriera di giornalista nel 1965 all'ORTF come giornalista sportivo e commentatore. In seguito, dal commento per le partite della Ligue 1, passa a presentare variet\u00e0; \u00e8 conosciuto per il suo atteggiamento cortese nei confronti delle star dello show business. \u00c8 sposato con Dany Saval ed \u00e8 lo zio di L\u00e9a Drucker, attrice francese, e di Marie Drucker, giornalista televisiva, entrambe figlie di Jean.\n\u00c8 noto inoltre per aver aiutato numerosi cantanti del Qu\u00e9bec, tra cui C\u00e9line Dion; conduce \"Vivement Dimanche\", tutte le domeniche pomeriggio su France 2."}
{"id": "758694", "revid": "114117704", "url": "https://it.wikipedia.org/wiki?curid=758694", "title": "Tiberino", "text": "Tiberino \u00e8 una figura della mitologia romana, era una divinit\u00e0 della natura, legata al fiume Tevere. Secondo la mitologia romana era fratello di Fonto, dio delle sorgenti, e figlio di Giano e di Camese, signora delle acque.\nLa sua festa annuale (le \"Tiberinalia\") veniva celebrata l'8 dicembre, anniversario della fondazione del tempio del dio sull'Isola Tiberina ed era un rito di purificazione e propiziatorio.\nOrazio, ricordando uno straripamento del fiume dopo la morte di Cesare, chiama Tiberino sposo di Ilia o Rea Silvia, che egli avrebbe accolto nelle sue acque, cacciata da Amulio.\nIl culto di Tiberino, tradizionalmente fondato da Romolo, ebbe notevole importanza nella topografia sacrale di Roma. Sacra era l'isola Tiberina, sede di un santuario del dio infero Veiove e poi del santuario di Esculapio.\nNel libro VIII dell'Eneide il dio Tiberino, in forma di vecchio avvolto da un velo verde grigio e coronato di canne, appare in sogno ad Enea e gli suggerisce di risalire la corrente del fiume fino al Palatino, ove sorge il Pallanteo di Evandro.\n\u00c8 una delle pi\u00f9 antiche divinit\u00e0 italiche."}
{"id": "758695", "revid": "1013865", "url": "https://it.wikipedia.org/wiki?curid=758695", "title": "Provincia del Mashonaland Centrale", "text": "La provincia del Mashonaland Centrale (ufficialmente Mashonaland Central in inglese) \u00e8 una delle 10 province dello Zimbabwe.\nSuddivisione amministrativa.\nLa provincia \u00e8 divisa in sette distretti:"}
{"id": "758703", "revid": "894037", "url": "https://it.wikipedia.org/wiki?curid=758703", "title": "Bridget Fonda", "text": "Figlia di Peter Fonda (fratello di Jane Fonda) e di Susan Brewer, quindi nipote diretta di Henry Fonda, rappresenta la terza generazione della notissima famiglia di attori.\nBiografia.\n\u00c8 di origine inglese, scozzese, francese e italiana; la famiglia Fonda, da parte di un avo paterno, era emigrata da Genova nel XVI secolo nei Paesi Bassi, trasferendosi poi nel XVII secolo nelle colonie inglesi del Nord America in una cittadina attualmente chiamata Fonda, nell'attuale stato di New York. Ha inoltre origini italiane anche da parte di madre; uno dei suoi arcavoli, Giovanni Gualdo, era un nobile di Vicenza. Si forma studiando recitazione con Susan Strasberg all'Actors Studio.\nBridget Fonda si fa notare per la prima volta nel 1989, prendendo parte ai film \"Scandal - Il caso Profumo\", basato sull'affare Profumo, e \"Spalle nude\" di David Hare. L'anno successivo ottiene un piccolo ruolo ne \"Il padrino - Parte III\". Quindi interpreta un ruolo da protagonista nella versione statunitense del film di Luc Besson \"Nikita\", intitolato \"\" e fa parte del \"cast\" del \"Piccolo Buddha\" di Bernardo Bertolucci e di \"Jackie Brown\" di Quentin Tarantino. Nei primi anni novanta ha avuto una lunga relazione sentimentale con Eric Stoltz. Si sposa nel 2003 con il compositore di colonne sonore Danny Elfman e nel 2005 mette al mondo un figlio, ritirandosi dalla recitazione, per dedicarsi alla famiglia.\nDoppiatrici italiane.\nNelle versioni in italiano dei suoi film, Bridget Fonda \u00e8 stata doppiata da:\nDa doppiatrice \u00e8 sostituita da:"}
{"id": "758706", "revid": "104458", "url": "https://it.wikipedia.org/wiki?curid=758706", "title": "Steven Nyman", "text": "Biografia.\nStagioni 1999-2006.\nNyman, residente a Sundance, ha debuttato in gare FIS il 4 gennaio 1999 a Mount Bachelor in supergigante (9\u00ba) e in Nor-Am Cup il 26 febbraio 2000 a Snowbasin in discesa libera (34\u00ba). Nel 2002 ha vinto la medaglia d'oro nello slalom speciale e la medaglia d'argento nella combinata ai Mondiali juniores di Tarvisio. Grazie al titolo iridato giovanile ha potuto esordire in Coppa del Mondo il 9 marzo successivo nello slalom speciale delle finali di Altenmarkt-Zauchensee, classificandosi 15\u00ba.\nIl 10 dicembre 2002 ha preso parte alla sua prima gara di Coppa Europa, lo slalom gigante di San Vigilio di Marebbe, senza qualificarsi per la seconda manche. Il 9 dicembre 2003 a Beaver Creek ha vinto la sua prima prova di Nor-Am Cup, un supergigante, mentre il 21 gennaio 2004 ad Altenmarkt-Zauchensee ha colto in discesa libera la prima vittoria, nonch\u00e9 primo podio, in Coppa Europa. Ha preso parte per la prima volta ai Giochi olimpici invernali a , dove \u00e8 stato 19\u00b0 nella discesa libera, 43\u00b0 nel supergigante e 29\u00b0 nella combinata.\nStagioni 2007-2020.\nIl 1\u00ba dicembre 2006 ha conquistato il primo podio in Coppa del Mondo nella discesa libera di Beaver Creek, classificandosi al 3\u00ba posto, mentre il 16 dicembre seguente ha vinto la sua prima gara nel circuito, la discesa libera della Saslong in Val Gardena. Ai successivi Mondiali di \u00c5re 2007, sua prima presenza iridata, \u00e8 stato 21\u00ba nella discesa libera, 12\u00ba nel supergigante e 9\u00ba nella supercombinata.\nAi XXI Giochi olimpici invernali di si \u00e8 classificato 20\u00b0 nella discesa libera e l'anno dopo ai Mondiali di Garmisch-Partenkirchen nella medesima specialit\u00e0 \u00e8 stato 13\u00ba. Il 15 dicembre 2012 ha bissato la vittoria nella discesa libera di Coppa del Mondo sulla Saslong di sei anni prima, mentre ai Mondiali di Schladming 2013 si \u00e8 classificato 35\u00ba nella discesa libera.\n27\u00ba nella discesa libera ai XXII Giochi olimpici invernali di , nella stagione successiva ha vinto la sua terza gara di Coppa del Mondo, ancora una volta la discesa libera della Val Gardena, e ha preso parte ai Mondiali di Vail/Beaver Creek 2015, piazzandosi 4\u00ba nella discesa libera, 20\u00ba nel supergigante e 21\u00ba nella combinata. Ai Mondiali di \u00c5re 2019 \u00e8 stato 23\u00ba nella discesa libera e 8\u00ba nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nSouth American Cup - vittorie.\nLegenda:\nSG = supergigante"}
{"id": "758709", "revid": "161374", "url": "https://it.wikipedia.org/wiki?curid=758709", "title": "Tifi", "text": ""}
{"id": "758710", "revid": "22356", "url": "https://it.wikipedia.org/wiki?curid=758710", "title": "Palaeotragus", "text": "Il paleotrago (gen. Palaeotragus) \u00e8 un mammifero artiodattilo estinto, appartenente ai giraffidi. Visse tra il Miocene medio e il Pliocene inferiore (circa 14 - 5 milioni di anni fa) e i suoi resti fossili sono stati ritrovati in Europa, Asia e Africa.\nDescrizione.\nQuesto animale doveva assomigliare a un attuale okapi (\"Okapia johnstoni\"). Come quest'ultimo, \"Palaeotragus\" era dotato di un corpo snello, sorretto da lunghe zampe; non possedeva un aspetto pendente come quello della giraffa (e ovviamente era sprovvisto di un collo eccezionalmente allungato) a causa delle diverse proporzioni degli arti, pi\u00f9 simili a quelle dell'okapi. Di \"Palaeotragus\" sono note varie specie; le pi\u00f9 primitive (come \"P. primaevus\") erano sprovviste di corna (ossiconi), mentre le successive (ad esempio \"P. rouenii\" e \"P. germaini\") possedevano due ossiconi semplici al di sopra delle orbite e proiettati verso l'alto e all'indietro. Solitamente le specie di \"Palaeotragus\" raggiungevano i due metri al garrese, ma le ultime specie potevano anche superarli. Il peso doveva aggirarsi sui 250 chilogrammi. I molari e i premolari erano ancora poco specializzati (tranne che in \"P. rouenii\", con un quarto premolare specializzato) ed era presente un diastema rilevante (in particolare in \"P. microdon\").\nClassificazione.\nI primi fossili di questo animale furono ritrovati a Pikermi (Grecia) e vennero descritti da Albert Gaudry nel 1861; la specie tipo, \"P. rouenii\", \u00e8 anche la pi\u00f9 nota. In Europa sono note varie specie di \"Palaeotragus\", tra le quali \"P. moldavicus, P. coelophrys\" (dotato di corna maggiormente ricurve) e \"P. microdon\" (forse conspecifico con \"P. rouenii\"). In Africa, dalla pi\u00f9 antica \"P. primaevus\", deriv\u00f2 la successiva \"P. germaini\", pi\u00f9 specializzata. Alcune specie sono note nel Mio-Pliocene dell'Asia (\"P. tungurensis, P. asiaticus\"), ma non \u00e8 chiaro se appartenessero effettivamente a \"Palaeotragus\".\nIl genere \"Palaeotragus\" non gode di una tassonomia chiara, a causa delle numerose specie ascritte a questo genere nel corso degli anni. \u00c8 possibile che alcune specie di questo animale (ad esempio \"P. tungurensis\") siano in realt\u00e0 da ascrivere ad altri generi di giraffidi, forse ancestrali alla sottofamiglia Giraffinae. La stessa sottofamiglia Palaeotraginae, istituita da Pilgrim nel 1911 per accogliere alcune forme di giraffidi primitivi, \u00e8 risultato un insieme parafiletico o addirittura polifiletico, contenente forme via via pi\u00f9 evolute e ancestrali a diversi gruppi di giraffidi. \nPaleobiologia.\nLa struttura delle zampe e delle ossa del piede indica che \"Palaeotragus\" doveva essere un corridore che viveva in spazi aperti, e probabilmente anche un buon saltatore. Probabilmente si cibava di piante tenere, principalmente foglie, che si procurava mediante una lunga lingua."}
{"id": "758718", "revid": "768068", "url": "https://it.wikipedia.org/wiki?curid=758718", "title": "Enipeo", "text": "Enipeo ( \"Enip\u00e8us\") \u00e8 un personaggio della mitologia greca, \u00e8 il dio fluviale della Tessaglia, di cui s'innamor\u00f2 Tiro.\nMitologia.\nViene indicato come il dio dei pi\u00f9 belli fra i fiumi, Poseidone prese le sue sembianze per giacere con Tiro e da cui lei partor\u00ec Pelia e Neleo."}
{"id": "758737", "revid": "1745361", "url": "https://it.wikipedia.org/wiki?curid=758737", "title": "Creteo", "text": "Creteo () \u00e8 un personaggio della mitologia greca. Fu re di Iolco.\nGenealogia.\nFiglio di Eolo e di Enarete. Fu il fondatore e primo re di Iolco, spos\u00f2 Tiro che lo rese padre di Esone, Fere ed Amitaone. \nTra le sue relazioni (ed a seconda degli autori) ci fu anche Demodice, ma indipendentemente da che madre, Creteo fu anche padre delle figlie Astidamia (da alcuni autori citata come Ippolita), Mirina ed una terza figlia (mai nominata) che divenne la madre di Asterio.\nCreteo inoltre adott\u00f2 anche i due figli avuti dalla moglie Tiro (Pelia ed Neleo) in precedenza avuti da Poseidone.\nMitologia.\nCreteo fond\u00f2 Iolco, la citt\u00e0 dove Pelia e Neleo in seguito si contesero il regno e da cui part\u00ec la spedizione degli Argonauti."}
{"id": "758740", "revid": "122420993", "url": "https://it.wikipedia.org/wiki?curid=758740", "title": "Sivatherium", "text": "Sivatherium (\"Bestia di Siva\") \u00e8 un genere estinto di giraffidi.\nDescrizione.\n\"Sivatherium\" era molto simile all'attuale okapi, fatta eccezione per le dimensioni (2,2 m al garrese) e gli ossiconi, dei quali aveva due paia: uno appena sopra gli occhi, molto simile agli ossiconi delle giraffa, ed un altro sulla testa, simile alle corna del kudu maggiore. Le spalle erano molto muscolose e forti per sorreggere il peso del cranio.\nDistribuzione e habitat.\nL'areale di \"Sivatherium\" andava dall'Africa al Sud-est asiatico; tuttavia era particolarmente diffuso in India.\nEstinzione.\nL'ultimo luogo in cui esistettero fu nelle pianure del Nordafrica, allora savana, ma si estinse quando il Sahara torn\u00f2 ad essere un arido deserto.\nTassonomia.\nLa specie africana \"Sivatherium maursium\" veniva fino a poco tempo fa assegnata in un genere a parte (ora soppresso), \"Libyatherium\"."}
{"id": "758742", "revid": "148107", "url": "https://it.wikipedia.org/wiki?curid=758742", "title": "Tribromuro di fosforo", "text": "Il tribromuro di fosforo \u00e8 un composto di formula PBr3. A temperatura e pressione ambiente si presenta come un liquido trasparente fumante (a causa della reazione con l'umidit\u00e0 dell'aria). \u00c8 tossico, ed \u00e8 caratterizzato da un odore penetrante. \u00c8 un reagente piuttosto comune nella sintesi organica. Il tribromuro di fosforo \u00e8 anche un agente di soppressione delle fiamme libere. \nPropriet\u00e0 chimico-fisiche.\nL'angolo di legame Br-P-Br nel tribromuro di fosforo \u00e8 pari a 101,0\u00b0. A temperatura ambiente \u00e8 un liquido, avendo temperatura di fusione a \u221241,5 \u00b0C e temperatura di ebollizione a 173,2 \u00b0C.\nPreparazione.\nIl tribromuro di fosforo viene preparato per trattamento del fosforo rosso con bromo:\nPer prevenire la formazione del pentabromuro di fosforo (PBr5), si utilizza un eccesso di fosforo rosso. Il prodotto stesso di reazione viene usato come diluente per la sintesi, poich\u00e9 la reazione richiede un attento controllo a causa della sua natura esotermica.\nReattivit\u00e0.\nIl tribromuro di fosforo, esattamente come il trifluoruro di fosforo (PF3) e il tricloruro di fosforo (PCl3), manifesta sia propriet\u00e0 di base di Lewis sia propriet\u00e0 di acido di Lewis . Per esempio, con BBr3, il tribromuro di fosforo si comporta da base di Lewis formando l'addotto 1 : 1 Br3B--+PBr3. Allo stesso tempo, il tribromuro di fosforo pu\u00f2 reagire come acido di Lewis in diverse reazione, per esempio con alcoli, acidi carbossilici e ammine.\nIn particolare, la reazione pi\u00f9 importante (e ampiamente sfruttata nella sintesi organica) che coinvolge il tribromuro di fosforo come reattivo \u00e8 la conversione degli alcoli nei corrispondenti bromuri alchilici. Tutt'e tre gli atomi di bromo possono essere trasferiti:\nIl meccanismo prevede l'iniziale attacco dell'ossigeno dell'alcol al fosforo del reattivo, con espulsione dello ione bromuro. Tale ione, nel secondo step, d\u00e0 luogo ad una reazione SN2 sul carbonio cui \u00e8 legato il gruppo OH dell'alcol. Essendo una reazione SN2, risulta evidente come la trasformazione sia relativamente facile con alcoli primari (e secondari), mentre sia pi\u00f9 difficili con alcoli terziari; altres\u00ec, se il carbonio cui \u00e8 legato il gruppo OH \u00e8 chirale, si verifica una inversione della configurazione durante la trasformazione nel bromuro alchilico.\nL'uso di tribromuro di fosforo per la conversione di alcoli in bromuri alchilici \u00e8 auspicabile rispetto all'uso dell'acido bromidrico. Il tribromuro di fosforo infatti fornisce migliori rese ed evita problemi di rearrangiamento dei carbocationi (dal momento che prevede appunto un meccanismo di tipo SN2, piuttosto che SN1)\nIn una reazione analoga, il tribromuro di fosforo pu\u00f2 convertire gli acidi carbossilici in bromuri acilici, sebbene questi siano altamente instabili, rispetto ai corrispondenti cloruri acilici:\nTale reazione comunque \u00e8 uno step fondamentale nell'alogenazione di Hell-Volhard-Zelinsky. In effetti, un altro uso del tribromuro di fosforo (stavolta come catalizzatore) \u00e8 proprio correlato all'alogenazione in \u03b1 di un acido carbossilico.\nDate le caratteristiche di reattivit\u00e0, il tribromuro di fosforo \u00e8 un quindi un reagente piuttosto diffuso, anche nella sintesi di farmaci come l'alprazolam, il metoesital sodico e il fenoprofene.\nPericoli.\nIl tribromuro di fosforo si trasforma spontaneamente nell'acido bromidrico (corrosivo), \u00e8 altamente tossico e reagisce violentemente con acqua e alcoli. Quando impiegato in reazioni che producono l'acido fosforoso come sottoprodotto, in condizioni di distillazione, il tribromuro di fosforo pu\u00f2 decomporre a 160 \u00b0C nella fosfina (PH3) che pu\u00f2 causare esplosioni a contatto con l'aria."}
{"id": "758743", "revid": "77358", "url": "https://it.wikipedia.org/wiki?curid=758743", "title": "Okapia", "text": ""}
{"id": "758744", "revid": "682976", "url": "https://it.wikipedia.org/wiki?curid=758744", "title": "Enareta", "text": ""}
{"id": "758751", "revid": "77358", "url": "https://it.wikipedia.org/wiki?curid=758751", "title": "Vespa 90SS", "text": ""}
{"id": "758752", "revid": "125918846", "url": "https://it.wikipedia.org/wiki?curid=758752", "title": "Ferdinand von Wintzingerode", "text": "Biografia.\nLa famiglia von Wintzingerode proviene da Eichsfeld (Turingia) e il nome \u00e8 attestato sin dal 1209 nell'omonimo villaggio.\nFerdinando possedeva con i suoi fratelli il feudo di Unterhof in Kirchohmfeld.\nInizi\u00f2 la carriera militare a otto anni, figlio di un tenente colonnello dell'Assia, nel corpo dei cadetti di Kassel. A quindici anni divenne alfiere della guardia territoriale. Allorch\u00e9 fu punito a causa di una presunta insubordinazione lasci\u00f2 il servizio e si arruol\u00f2 come soldato semplice. Durante la marcia del contingente delle reclute attraverso Coburgo attir\u00f2 l'attenzione del principe Giosu\u00e8 di Coburgo, cui raccont\u00f2 la sua storia e ottenne subito il grado di sottotenente.\nNel 1790 partecip\u00f2 come volontario nell'esercito austriaco alla lotta contro i ribelli nei Paesi Bassi del Sud. Grazie al suo ottimo comportamento in campo fu ripreso in servizio nell'esercito dell'Assia-Kassel. Come tenente nel Corpo dei Cacciatori dell'Assia prese parte fra il 1792 e il 1793 alla campagna contro i francesi. Quindi lasci\u00f2 nuovamente il servizio nell'Assia per diventare aiutante di camera del principe Augusto Ferdinando di Prussia.\nPoich\u00e9 la vita di corte non era fatta per lui, ritorn\u00f2 in servizio come tenente al servizio dell'Austria. Si trov\u00f2 tra il 1795 e il 1796 sul teatro di guerra in Germania e si distinse soprattutto ad Amberg. Dopo il trattato di Campoformio (17 ottobre 1797) accett\u00f2 l'offerta di un ruolo di maggiore nell'esercito russo. Tosto si guadagn\u00f2 come aiutante di campo la fiducia di un granduca della famiglia dello zar.\nNel 1800 ricevette l'incarico di partecipare alla guerra in Italia con l'esercito austriaco. Torn\u00f2 in Russia con molte onorificenze ma anche con una mano seriamente ferita. Svolse negli anni successivi incarichi militari e diplomatici in qualit\u00e0 di generale aiutante di campo dello zar Alessandro I.\nNel 1805 and\u00f2 come inviato a Berlino per sollecitare alla Prussia l'alleanza con l'Austria e l'Inghilterra contro la Francia, e quindi a Vienna per concludere il trattato con le potenze alleate (terza coalizione) e si ritrov\u00f2 durante la guerra nella scorta del Kaiser.\nNel novembre dello stesso anno, combattendo presso D\u00fcrnstein con le truppe russe in Austria, si merit\u00f2 la croce dell'Ordine di San Giorgio. Ad Austerlitz si trovava al seguito dello zar, quando riusc\u00ec a strappare all'ingenuo Murat una tregua che permise alle truppe del generale russo Bagration di sganciarsi dal combattimento e mettersi in salvo. Nel 1809, ormai maggior generale, rientr\u00f2 al servizio dell'Austria.\nNella battaglia di Aspern-Essling comand\u00f2 l'avanguardia del I Corpo d'armata del generale Bellegarde. Durante l'assalto a una postazione francese una pallottola gli fracass\u00f2 la gamba destra. Ancora sul campo di battaglia l'arciduca Carlo lo promosse feldmaresciallo. Insignito dell'Ordine di Maria Teresa ritorn\u00f2 nel 1812 in Russia. Qui combatt\u00e9 come generale nell'esercito russo contro Napoleone. Dopo Borodino si trov\u00f2 all'ultimo momento prigioniero dei francesi e Bonaparte voleva farlo fucilare in quanto suddito della Confederazione del Reno. Gi\u00e0 il 20 di novembre per\u00f2 fu liberato fra Minsk e Vilnius dal generale Aleksandr Ivanovi\u010d \u010cerny\u0161ev, dopodich\u00e9 ricevette il comando del II Corpo d'armata russo.\nNel 1813 comand\u00f2 l'ala sinistra delle forze alleate nella battaglia di Gro\u00dfg\u00f6rschen. Dopo l'armistizio si un\u00ec con il suo Corpo d'armata all'Armata del Nord ed ebbe parte nelle vittorie delle battaglie di Gro\u00dfbeeren e Dennewitz.\nNella battaglia di Lipsia si guadagn\u00f2 il grado di generale della cavalleria russa. Anche nel prosieguo della campagna rimase assegnato all'Armata del Nord, and\u00f2 con questa nei Paesi Bassi, si un\u00ec pi\u00f9 tardi a Bl\u00fccher presso Laon, comand\u00f2 quindi l'avanguardia, prese Reims e stabil\u00ec il collegamento fra le truppe di Bl\u00fccher e quelle di Schwarzenberg.\nDopo la battaglia di Arcis-sur-Aube insegu\u00ec l'esercito di Napoleone verso est, dove egli sapeva che l'intera Armata l'avrebbe seguito. Ma il 26 marzo 1814 l'imperatore si diresse contro l'inseguitore, e lui fu battuto presso Saint-Dizier. Nel 1815 comand\u00f2 un esercito russo contro la Francia.\nDopo la fine della guerra fu comandante generale nella Volinia e nella Russia Bianca. Mor\u00ec colpito da infarto durante un soggiorno a Wiesbaden."}
{"id": "758756", "revid": "114543580", "url": "https://it.wikipedia.org/wiki?curid=758756", "title": "Ossiconi", "text": "Il termine ossicono si riferisce alle protuberanze cartilaginee solidificate, ricche di minerali di calcio e ricoperte di pelle presenti nelle giraffe, nell'okapi e nei loro parenti preistorici, come ad esempio i \"Sivatherium\". \nGli ossiconi possono avere sia la forma di semplici escrescenze o di cono (da cui il nome), sia di vere e proprie corna simili a quelle delle antilopi.\nNelle giraffe, gli ossiconi sono duri e insensibili, con un unico nervo alla base.\nGli ossiconi vengono utilizzati dai maschi di giraffa per colpire l'avversario durante gli scontri, questo porta ad una riduzione dei peli sulla parte terminale degli ossiconi, che saranno, quindi, meno irsuti di quelli femminili."}
{"id": "758757", "revid": "253269", "url": "https://it.wikipedia.org/wiki?curid=758757", "title": "David Belle", "text": "Biografia.\nVive per i suoi primi quattordici anni a Les Sables-d'Olonne e nel 1987 si trasferisce a Lisses. Ha dedicato la sua vita all'allenamento, prendendo spunto dall'esempio atletico del padre Raymond (addestrato secondo il metodo di Georges H\u00e9bert) e del nonno Gilbert Kitten, entrambi decorati pompieri parigini. Il padre trasmise a David un modo di pensare rivolto al superamento di tutti gli ostacoli. \nNel 1988, all'et\u00e0 di 15 anni, Belle lasci\u00f2 la scuola e and\u00f2 a Lisses per incominciare il suo servizio nazionale. Crebbe con un gruppo di amici che sarebbe diventato il nucleo degli Yamakasi (Yann Hnautra, Ch\u00e2u Belle Dinh, Malik Diouf, Laurent Piemontesi, Guylain N'Guba Boyeke, Charles Perriere, S\u00e9bastien Foucan e Williams Belle). Questi e altri compagni vivevano in diversi paesi vicino a Parigi. Per un periodo fu pompiere, ma per un infortunio fu costretto a dimettersi e per motivi personali non torn\u00f2 pi\u00f9. In seguito si arruol\u00f2 nelle Troupes de marine a Vannes, dove ricevette una promozione, un diploma d'onore per la sua agilit\u00e0 e divenne campione del reggimento nella scalata della corda (come suo padre prima di lui) e nella corsa a ostacoli dell'Essonne. Ma per lui la rigida vita del militare era limitante. Ha svolto vari lavori come magazziniere, guardia della sicurezza e venditore di mobili. Poi and\u00f2 in India dove ricevette una cintura nera di kung fu. Dopo il suo ritorno incominci\u00f2 a promuovere la sua disciplina filmando le sue capacit\u00e0. Nel 1997 il team Stade 2 (Francis Marroto, Pierre Sleed e Pierre Salviac) decise di realizzare un film su David Belle in una serie di sue collaborazioni: \"The speed air man, Catmen, La Rel\u00e8ve\" e \"Les traceurs\". Fu allora che venne coniata la definizione \"traceur\".\nSono celebri le sue doti di Traceur in \"Banlieue 13\", film di Pierre Morel ambientato in una Parigi del 2010, e nel seguito \"Banlieue 13 Ultimatum\". Nel 2014 recita in Brick Mansions al fianco di Paul Walker e RZA."}
{"id": "758761", "revid": "746644", "url": "https://it.wikipedia.org/wiki?curid=758761", "title": "Fedecommesso (ordinamento italiano)", "text": "Nell'ordinamento italiano il fedecommesso o, secondo la terminologia adottata dal Codice civile vigente, sostituzione fidecommissaria, si pu\u00f2 avere in due casi:\nCaratteri.\nVari sono i caratteri dell'istituto. Innanzitutto, il testatore procede con una doppia istituzione per il medesimo oggetto, eventualmente anche a titolo diverso (ad esempio, pu\u00f2 istituire erede il primo chiamato e legatario il secondo). Il fedecommissario deve essere \"chi si \u00e8 preso cura\" del primo istituito incapace. La sostituzione viene disposta dal testatore secondo un ordine successivo limitato ad un unico grado, quindi non \u00e8 ammessa una sequela ulteriore. Il primo istituito ha l'obbligo giuridico di conservare i beni ricevuti (o quanto residui dalla loro vendita, consentita dal giudice per utilit\u00e0 evidente) per poi operarne la restituzione al fedecommissario. L'esecuzione di un'attivit\u00e0 di assistenza o cura (compiuta sotto la vigilanza del tutore) \u00e8 invece obbligo del fedecommissario. \nNatura giuridica.\nCirca la natura giuridica, si confrontano \"due tesi\". \nLa prima vede nella sostituzione fedecommissaria il titolo di una propriet\u00e0 limitata nel tempo e nel godimento, che spetterebbe al primo chiamato: successivamente, la propriet\u00e0 si consoliderebbe in capo al fedecommissario, in virt\u00f9 della morte del primo chiamato. \nLa seconda tesi vede nel fedecommesso il titolo di acquisto, da parte dell'istituito primario, di una propriet\u00e0 risolubile: il diritto del primo istituito \u00e8 cio\u00e8 sottoposto a condizione risolutiva (la sua premorienza rispetto al fedecommissario e la prestazione di assistenza da parte di quest'ultimo). \nLa seconda tesi \u00e8 preferibile perch\u00e9 non contraddice la fisionomia della propriet\u00e0 come diritto perpetuo.\nPoteri dell'istituito primario.\nL'istituito primario \u00e8 comunque una persona interdetta o da interdire, perci\u00f2 vanno in ogni caso rispettate le condizioni previste dalla legge per la sua attivit\u00e0 giuridica. \nNel rispetto di quanto prospettato, il codice civile gli assegna il godimento e la libera amministrazione dei beni oggetto di lascito, la possibilit\u00e0 di rappresentarli in giudizio, il potere di compiere innovazioni volte a migliorare l'uso dei beni stessi, quello di alienarli in tutto o in parte ma solo per utilit\u00e0 evidente e dietro autorizzazione del giudice (che pu\u00f2 ordinare il reimpiego delle somme), il diritto di costituire ipoteche sugli immobili, purch\u00e9 l'ipoteca sia finalizzata ad ottenere un credito destinato a trasformazioni o miglioramenti fondiari. \nSono poteri pi\u00f9 ampi di quelli dell'usufruttuario, perci\u00f2 \u00e8 esclusa l'equiparazione.\nPoteri del fedecommissario.\nUna volta morto il primo istituito, il \"fedecommissario viene chiamato alla successione secondo il titolo indicato nella disposizione istitutiva della sostituzione\"; \u00e8 perci\u00f2 dalla morte del primo istituito che decorre il termine per accettare. \nPrima della morte del primo istituito, il fedecommissario ha un'aspettativa di diritto parallela al dovere di prendersi cura dell'istituito stesso. Questo dovere \u00e8 condizionante e se i fedecommissari sono una pluralit\u00e0, i beni sono attribuiti in proporzione al tempo in cui si sono presi cura dell'istituito primario. Nella fase di aspettativa il fedecommissario pu\u00f2 compiere atti conservativi in caso di comportamenti contrari a buona fede del primo istituito.\nPatologia della disposizione fedecommissaria.\nLa disposizione istitutiva della sostituzione fedecommissaria \u00e8 nulla (con effetto retroattivo) se il primo istituito \u00e8 una \"persona diversa\" da quelle indicate dalla legge. \u00c8 invece inefficace (e non nulla) se l'interdizione del primo chiamato \u00e8 \"negata o revocata\" o, se si tratti di minore abitualmente infermo di mente, se il procedimento d'interdizione non \u00e8 iniziato entro due anni dal raggiungimento della maggiore et\u00e0. L'inefficacia opera ex nunc (a partire, cio\u00e8, dal verificarsi della sua causa), quindi non \u00e8 retroattiva. \n\u00c8 nulla la disposizione relativa alla chiamata del fedecommissario che non impone a costui l'obbligo di prendersi cura del primo istituito, restando invece valida ed efficace la chiamata di quest'ultimo. La chiamata del fedecommissario \u00e8 invece inefficace quando ha violato gli obblighi di cura ed assistenza, oppure se muore o, se ente, si estingue, prima della morte del primo istituito (i beni che sarebbero spettati al fedecommissario vengono devoluti ai successori legittimi dell'incapace).\n\u00c8 altres\u00ec nullo il fedecommesso tacito, in cui il testatore proibisce all'istituito erede o legatario di disporre dei beni conferitigli: viene infatti lesa l'altrui libert\u00e0 di disporre per testamento. \n\u00c8 vietato anche l'usufrutto successivo, in cui il testatore dispone l'attribuzione dell'usufrutto su un bene a favore di due o pi\u00f9 persone successivamente, dimodoch\u00e9 il chiamato ulteriore dovrebbe, alla morte del precedente, subentrare al titolare originario. Cade, in questi casi, ogni istituzione successiva alla prima, che invece resta ferma. In questo modo si vogliono evitare frodi alla legge: l'usufrutto successivo potrebbe infatti essere usato per aggirare il divieto generale di sostituzione fedecommissaria; inoltre, l'usufrutto \u00e8 un diritto reale di godimento di durata limitata che, al massimo, si estingue con la morte del titolare: quindi \u00e8 contrario alla sua natura il passaggio di persona in persona. Non \u00e8 invece vietato l'usufrutto attribuito dal testatore in sequela a pi\u00f9 persone, con un termine finale che coincide con la data della morte del primo istituito: quello che conta \u00e8 che l'usufrutto si estingua e che quindi, alla morte del primo chiamato, cessi la separazione fra propriet\u00e0 e godimento. Non \u00e8 vietato neppure l'usufrutto congiuntivo, che si ha quando il testatore lo attribuisce a pi\u00f9 persone contemporaneamente, dimodoch\u00e9 il diritto duri finch\u00e9 dura la vita pi\u00f9 longeva tra tutte. La morte di un cousufruttuario fa accrescere agli altri la sua quota. \n\u00c8 nullo anche il fedecommesso de residuo, col quale il testatore attribuisce, a titolo di eredit\u00e0 o legato, dei beni ad un primo istituito con facolt\u00e0 di venderli e, contestualmente, dispone che i beni che residueranno dalla vendita passino ad un secondo chiamato alla morte del primo istituito. La nullit\u00e0 dipende dal fatto che cos\u00ec facendo non si rispettano le condizioni previste per il fedecommesso e si lede la libert\u00e0 testamentaria del primo chiamato.\nCondizione \"si sine liberis decesserit\".\n\"Non \u00e8 espressamente regolata\" la condizione con la quale si istituisce erede o legatario una persona e ristabilisce che, se morir\u00e0 senza figli, i beni passeranno ad un secondo istituito. Ci sono tre tesi:\nper la prima, questa clausola opererebbe come la sostituzione fedecommissaria, realizzando una successiva istituzione: dato che per mancanza dei presupposti di legge non rientra nella sostituzione fedecommissaria, sfugge al divieto posto dall'ultimo comma dell'articolo 692, per il quale sono nulle le ipotesi di sostituzione fedecommissaria non espressamente previste. Tuttavia, cos\u00ec intesa la clausola sembrerebbe limitare la libert\u00e0 procreativa dell'istituito;\naltra tesi distingue la sostituzione fedecommissaria dalla clausola in argomento perch\u00e9 in quest'ultima mancherebbe la doppia istituzione: il primo chiamato, infatti, \u00e8 istituito sotto la condizione risolutiva di non avere figli e se la condizione si verifica \u00e8 come se non fosse mai stato chiamato;\nla terza prospettiva mira a risolvere il problema caso per caso: se nel testamento o altrove si evince la volont\u00e0 del testatore di creare una doppia istituzione successiva, avremo un fedecommesso nullo. Invece, la disposizione sar\u00e0 valida se l'accertamento dimostri che il testatore voleva solo una sostituzione incondizionata. Qualora poi la clausola \"si sine liberis decesserit\" dovesse ricadere nel divieto dell'articolo 692 ultimo comma, si avr\u00e0 la nullit\u00e0 solo del meccanismo della chiamata successiva, mentre la prima rimarr\u00e0 valida, a meno che non costituisse l'unico motivo della disposizione perch\u00e9 allora si avr\u00e0 nullit\u00e0 totale."}
{"id": "758762", "revid": "984922", "url": "https://it.wikipedia.org/wiki?curid=758762", "title": "Cantone di Acheux-en-Ami\u00e9nois", "text": "Il Cantone di Acheux-en-Ami\u00e9nois era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758765", "revid": "984922", "url": "https://it.wikipedia.org/wiki?curid=758765", "title": "Cantone di Amiens-1 (Ovest)", "text": "Il Cantone di Amiens-1 (Ovest) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens e i comuni di:"}
{"id": "758767", "revid": "2164596", "url": "https://it.wikipedia.org/wiki?curid=758767", "title": "Trans", "text": ""}
{"id": "758768", "revid": "108559", "url": "https://it.wikipedia.org/wiki?curid=758768", "title": "Criticismo sociale", "text": ""}
{"id": "758769", "revid": "984922", "url": "https://it.wikipedia.org/wiki?curid=758769", "title": "Cantone di Amiens-2 (Nord-Ovest)", "text": "Il Cantone di Amiens-2 (Nord-Ovest) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed i comuni di:"}
{"id": "758770", "revid": "31886", "url": "https://it.wikipedia.org/wiki?curid=758770", "title": "Criticismo culturale", "text": "La critica culturale \u00e8 una critica di una data cultura, usualmente nel suo complesso e tipicamente si basi radicali; una critica sociale di una data societ\u00e0, ma la sovrapposizione \u00e8 ampia. Il criticismo culturale \u00e8 normalmente messo in relazione con un qualche problema fondamentale percepito dalla collettivit\u00e0, piuttosto che da un miglioramento di carattere minore: viene asserito che le cose volgono nella direzione errata, o che i valori sono erratamente identificati.\nUna critica culturale perci\u00f2 esiste, in relazione ad un vita intellettuale o artistica, o a certi accordi sociali o a pratiche educative. Le critiche culturali hanno preso forza nel diciannovesimo secolo. Matthew Arnold e Thomas Carlyle sono due notevoli esempi di critici culturali dell'et\u00e0 vittoriana; in essi c'era anche una critica alla religione. John Ruskin fu un altro. A causa di un'equazione tra cultura estetica e miseria, esteti e altri possono essere considerati implicitamente impegnati nel criticismo culturale, ma l'attuale articolazione \u00e8 ci\u00f2 che produce la critica. In Francia, Charles Baudelaire fu un critico culturale.\nNel ventesimo secolo Irving Babbitt da destra e Walter Benjamin da sinistra possono essere considerati i principali critici culturali. Oggi il campo d'azione della critica culturale \u00e8 cambiato notevolmente, in quanto le scienze umane si sono allargate fino a comprendere gli studi culturali di tutti i tipi. Un critico culturale pu\u00f2 ancora essere distinto dal fatto che la sua azione riguarda la questione valoriale."}
{"id": "758772", "revid": "1013865", "url": "https://it.wikipedia.org/wiki?curid=758772", "title": "Provincia del Mashonaland Orientale", "text": "La provincia del Mashonaland Orientale (ufficialmente Mashonaland East in inglese) \u00e8 una delle 10 province dello Zimbabwe.\nSuddivisione amministrativa.\nLa provincia \u00e8 divisa in 8 distretti:"}
{"id": "758773", "revid": "486946", "url": "https://it.wikipedia.org/wiki?curid=758773", "title": "Elios", "text": ""}
{"id": "758774", "revid": "984922", "url": "https://it.wikipedia.org/wiki?curid=758774", "title": "Cantone di Amiens-3 (Nord-Est)", "text": "Il Cantone di Amiens-3 (Nord-Est) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed il comune di Rivery."}
{"id": "758775", "revid": "481349", "url": "https://it.wikipedia.org/wiki?curid=758775", "title": "Gioco breve", "text": ""}
{"id": "758776", "revid": "481349", "url": "https://it.wikipedia.org/wiki?curid=758776", "title": "Gioco poetico", "text": ""}
{"id": "758777", "revid": "1515147", "url": "https://it.wikipedia.org/wiki?curid=758777", "title": "Fosfatidilcolina", "text": "La fosfatidilcolina (a volte abbreviata come PC) \u00e8 un tipo di fosfolipide che come alcol a basso peso molecolare esterificato con l\u2019acido fosforico, contiene una colina. \n\u00c8 una molecola anfipatica, ottenuta dalla trimetilazione di una molecola di fosfatidiletanolammina o sintetizzata ex novo a partire da un digliceride e da CDP-colina.\n\u00c8 stata scoperta nel 1850 da Maurice Gobley, che la estrasse dal tuorlo dell'uovo. La molecola \u00e8 isolabile anche dai semi di soia attraverso un'estrazione meccanica o chimica utilizzando esano.\nSi tratta di uno dei pi\u00f9 importanti componenti delle membrane biologiche. In particolare, si tratta del fosfolipide pi\u00f9 abbondante sul foglietto esterno della membrana plasmatica.\nLa fosfatidilcolina \u00e8 anche il principale componente della \"lecitina\" (dal greco \"lekithos\" - \"\u03bb\u03b5\u03ba\u03b9\u03b8\u03bf\u03c2\", tuorlo d'uovo), il cui estratto consiste appunto in una mistura di fosfatidilcolina, acido fosforico, colina, acidi grassi, glicerolo, glicolipidi, trigliceridi ed altri fosfolipidi. Spesso, lecitina e fosfatidilcolina sono utilizzati come sinonimi.\n\u00c8 particolarmente presente nella soia, dalla quale pu\u00f2 essere estratta per essere usata nell'industria alimentare come agente emulsionante (sotto il nome di \"E322\"). Si trova anche in altri alimenti, tra i quali: uova, caviale e in quantit\u00e0 inferiore in cavolfiori, lenticchie, piselli, riso, fegato di vitello, latte.\nLa lecitinasi \u00e8 un gruppo di enzimi esterasici in grado di idrolizzare la lecitina. Il colesterolo presente nelle lipoproteine plasmatiche \u00e8 spesso esterificato con una molecola di lecitina."}
{"id": "758779", "revid": "984922", "url": "https://it.wikipedia.org/wiki?curid=758779", "title": "Cantone di Amiens-4 (Est)", "text": "Il Cantone di Amiens-4 (Est) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed i comuni di:"}
{"id": "758781", "revid": "984922", "url": "https://it.wikipedia.org/wiki?curid=758781", "title": "Cantone di Amiens-5 (Sud-Est)", "text": "Il Cantone di Amiens-5 (Sud-Est) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed il comune di Cagny."}
{"id": "758782", "revid": "1762097", "url": "https://it.wikipedia.org/wiki?curid=758782", "title": "Miracoli di Ges\u00f9", "text": "I miracoli di Ges\u00f9, nel cristianesimo, indicano alcuni eventi narrati nei vangeli canonici, nei vangeli apocrifi e in altri libri del Nuovo Testamento, ritenuti prodigiosi e attribuiti a Ges\u00f9.\nPer la dottrina cattolica, e in generale per la fede cristiana, soltanto i miracoli attestati nei Vangeli canonici (diversamente dagli apocrifi) sono da considerarsi come fatti storici, con significato trascendente. Anche altre confessioni esprimono di credere ai miracoli, e cos\u00ec anche la religione musulmana, che considera Ges\u00f9 un profeta dell'Islam. La maggioranza degli studiosi cristiani della Bibbia considera i miracoli dei fatti storici, seppur raccontati teologicamente, mentre secondo alcuni biblisti i miracoli di Ges\u00f9 sono dei racconti allegorici.\nI miracoli.\nI miracoli attribuiti a Ges\u00f9 possono essere classificati per genere: Incarnazione, guarigioni, esorcismi, dominio della natura, resurrezioni dai morti, e altri fatti.\nGuarigioni.\nIl maggior numero di racconti miracolistici descritti nel Nuovo Testamento riguarda la malattia o la disabilit\u00e0. I vangeli sottolineano in ogni episodio modi diversi con cui Ges\u00f9 avrebbe compiuto il miracolo; a volte egli avrebbe curato le persone semplicemente dicendo alcune parole oppure imponendo le mani, altre volte impiegando rituali elaborati e usando mezzi vari (per esempio sputo o fango).\nEsorcismi.\nSecondo i vangeli sinottici Ges\u00f9 ha eseguito molti esorcismi di indemoniati. Questi fatti non sono raccontati dal Vangelo secondo Giovanni.\nI racconti nei vangeli sinottici sono:\nDominio della natura.\nI vangeli riportano dei miracoli che descrivono il dominio di Ges\u00f9 sulle leggi della natura:\nResurrezioni di morti.\nI vangeli canonici riportano tre casi di resurrezioni o rianimazioni di morti attribuite a Ges\u00f9:\nLa resurrezione di Ges\u00f9 \u00e8 pure un miracolo, ma completamente diverso dai precedenti, in quanto egli rimane vivo per sempre con un corpo glorificato e appare di tanto in tanto ai suoi discepoli per un periodo di quaranta giorni, mentre nei casi sopra citati, i morti rianimati ritornano alla loro vita di prima destinati comunque a morire a suo tempo.\nConoscenze soprannaturali.\nI credenti riconoscono una natura miracolosa anche nella capacit\u00e0, ritenuta appunto soprannaturale, di Ges\u00f9 di conoscere fatti e pensieri; per esempio, Natanaele rispose alla frase di Ges\u00f9: \"Prima che Filippo ti chiamasse, io ti ho visto quando eri sotto il fico\" con le parole: \"Rabb\u00ec, tu sei il Figlio di Dio, tu sei il re d'Israele!\" (cfr. Vangelo secondo Giovanni, ); Ges\u00f9 precisa alla Samaritana il numero esatto dei suoi mariti e dei suoi amanti (Gv. ); Ges\u00f9 predice a Pietro il suo tradimento (Lc. ); e altri.\nInterpretazione.\nProspettiva cristiana.\nPer molti cristiani i miracoli di Ges\u00f9 rappresentano degli avvenimenti storici effettivamente accaduti, altri invece ne propongono una lettura figurativa. Secondo altri, dai racconti evangelici si pu\u00f2 comunque dedurre, al di l\u00e0 della storicit\u00e0 o meno dei singoli episodi, che i discepoli ritenevano di avere assistito a fatti straordinari.\nIn particolare, molti cristiani pensano agli esorcismi di Ges\u00f9 come vere liberazioni dal demonio; in conseguenza, la chiesa cattolica riconosce ai suoi fedeli (oggi solamente ai sacerdoti) il potere di compiere esorcismi, e ha stabilito un preciso Rituale liturgico al quale l'esorcista deve attenersi; ogni diocesi dovrebbe avere almeno un esorcista espressamente nominato.\nInoltre i cattolici, gli ortodossi e gli anglicani considerano l'Ultima Cena e la transustanziazione concomitante un evento miracoloso che richiede di prendere alla lettera le parole di Ges\u00f9. La maggior parte dei protestanti rifiutano questo miracolo.\nLa maggior parte dei cristiani accetta infine la resurrezione di Ges\u00f9 come il fatto miracoloso per eccellenza.\nGnosticismo.\nPer gli gnostici il vero cristiano deve rinunciare alla propria mancanza di conoscenza ed alla propria carnalit\u00e0 per poter acquisire una conoscenza (gnosi) superiore. Partendo da questo punto di vista gli eventi miracolosi raccontati del vangelo non sono tanto da intendersi letteralmente quanto da interpretarsi come allegorie della propria liberazione dal corpo verso una conoscenza superiore.\nProspettiva islamica.\nNella visione islamica, Ges\u00f9 fu un grande profeta di Dio e fece anche miracoli, ma non \u00e8 da considerarsi Dio od assimilabile a Dio.\nProspettiva bahai.\nPer la religione bahai, Ges\u00f9 \u00e8 una Manifestazione divina, cio\u00e8 un messaggero di Dio, ma non \u00e8 Dio. Per i messaggeri di Dio \u00e8 possibile compiere miracoli perch\u00e9 possiedono tutti i poteri necessari, ma gli eventi miracolosi costituiscono prove e argomenti solo per coloro che erano presenti quando furono compiuti. Per chi \u00e8 venuto dopo, non \u00e8 importante valutare l\u2019effetto materiale dei miracoli, che \u00e8 svanito con la morte di coloro che ne sono stati beneficati, ma il loro significato simbolico e spirituale. Ad esempio, la guarigione dei ciechi e dei sordi significa il dono della capacit\u00e0 di comprensione delle cose spirituali.\nLista dei miracoli di Ges\u00f9.\nA partire dai vangeli canonici, dai vangeli apocrifi e dagli altri libri del Nuovo Testamento \u00e8 possibile costruire una \"Lista dei miracoli attribuiti a Ges\u00f9\".\nNon \u00e8 sempre chiaro, nella lettura dei libri, quando due miracoli raccontati da fonte diversa si riferiscono o meno allo stesso avvenimento. Inoltre l'ordine cronologico dei miracoli \u00e8 difficile da determinare, cos\u00ec la presente lista non \u00e8 da vedersi come una sequenza temporale esatta."}
{"id": "758783", "revid": "984922", "url": "https://it.wikipedia.org/wiki?curid=758783", "title": "Cantone di Amiens-6 (Sud)", "text": "Il Cantone di Amiens-6 (Sud) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Amiens."}
{"id": "758784", "revid": "984922", "url": "https://it.wikipedia.org/wiki?curid=758784", "title": "Cantone di Amiens-7 (Sud-Ovest)", "text": "Il Cantone di Amiens-7 (Sud-Ovest) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed il comune di Pont-de-Metz."}
{"id": "758786", "revid": "2039709", "url": "https://it.wikipedia.org/wiki?curid=758786", "title": "La bella estate", "text": "La bella estate \u00e8 una raccolta di tre romanzi brevi scritti da Cesare Pavese in tempi diversi. La raccolta fu pubblicata dall'editore Einaudi di Torino nel 1949, nella collana \"I supercoralli\". Essa comprendeva le opere: \"La bella estate\" (1940), \"Il diavolo sulle colline\" (1948), e \"Tra donne sole\" (1949). Nel 1950 questo trittico vinse l'edizione di quell'anno del Premio Strega.\nNel 1961 l'editore Einaudi, nel pubblicare per la prima volta le opere complete di Pavese, decise di includere in due volumi i nove romanzi dello scrittore nell'ordine in cui erano stati scritti e non nell'ordine della loro pubblicazione.\n\"La bella estate\" si trova dunque inserito nel primo volume dell'opera.\nSebbene ciascuna delle tre composizioni possa di per s\u00e9 rappresentare, per contenuti, un lavoro autonomo, essi riportano le stesse tematiche: il passaggio dall'adolescenza alla maturit\u00e0 tramite l'esplorazione, la scoperta e quindi la delusione e la sconfitta.\nNei tre romanzi il personaggio pi\u00f9 debole, inesperto e giovane \u00e8 quello che subisce in maniera pi\u00f9 marcata e pesante il passaggio di crescita; particolarmente rilevante \u00e8 poi la questione della tensione verso il limite che si manifesta nel gusto per la trasgressione e nel tendere al suicidio.\nNell'opera \u00e8 affrontato anche il classico rapporto tra la campagna e la citt\u00e0; qui, a differenza di altre opere, l'azione \u00e8 sbilanciata su un'ambientazione urbana.\nLa bella estate.\nIl primo romanzo breve, che d\u00e0 il titolo all'opera, fu scritto da Pavese tra il 2 marzo e il 6 maggio del 1940 ed era inizialmente intitolato \"La tenda\". Quella del 1949 fu la prima pubblicazione.\nTrama.\nGinia \u00e8 una giovanissima operaia in un \"atelier\" che proviene dalla campagna e vive con il fratello Severino che fa l'operaio del gas. Di carattere gioioso e fiducioso diventa amica di una ragazza pi\u00f9 grande di lei, Amelia, che lavora come modella per alcuni pittori e che la convince a frequentare l'ambiente artistico della citt\u00e0. Amelia, che \u00e8 attratta fisicamente da Ginia e nello stesso tempo \u00e8 invidiosa della sua semplicit\u00e0 e gioia di vivere, la invita nello studio di un pittore, Guido, di cui si innamora e a cui infine si concede. Ginia \u00e8 felice perch\u00e9 pensa che Guido la ami e di aver cos\u00ec coronato il suo sogno. Amelia intanto, che continua a fare proposte ambigue alla ragazza, le confida di essere ammalata di sifilide che non ha contratto da Rodriguez, lo strano tipo che frequenta lo studio di Guido, ma da una donna.\nAssai presto Ginia si accorge che Guido la trascura e preferisce stare in compagnia degli amici e di Rodriguez e ne soffre.\nUn giorno, dopo aver visto Amelia posare per Guido, gli dice che vuole posare per lui nuda non sapendo che l'amico Rodriguez guardava la ragazza da dietro una tenda che divideva il letto dallo studio. Quando egli all'improvviso apre la tenda, Ginia, tutta spaventata e piena di vergogna, fugge dalla casa dopo aver ascoltato le parole dette da Guido ad Amelia e all'amico: \"Lasciala stare, \u00e8 una scema\".\nGinia alla fine accetter\u00e0 la compagnia e le premure di Amelia, mettendo una pietra sopra i suoi sogni di una bella estate.\nAnalisi dell'opera.\nNella presentazione di Pavese dei tre racconti di \"La bella estate\" egli scrive: \nIn \"La bella estate\" questi temi vengono affrontati in forme ancora semplici e lineari, con uno stile descrittivo che d\u00e0 maggiore rilievo alla rappresentazione esterna sia dei personaggi che degli ambienti.\nIl racconto presenta uno schema basato su due momenti ben distinti che si possono facilmente seguire attraverso la narrazione che si svolge cronologicamente.\nPavese defin\u00ec \"La bella estate\" \u00abla storia di una verginit\u00e0 che si difende\u00bb."}
{"id": "758788", "revid": "78273", "url": "https://it.wikipedia.org/wiki?curid=758788", "title": "Regno dell'Iclingas", "text": ""}
{"id": "758789", "revid": "984922", "url": "https://it.wikipedia.org/wiki?curid=758789", "title": "Cantone di Amiens-8 (Nord)", "text": "Il Cantone di Amiens-8 (Nord) era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Amiens ed i comuni di:"}
{"id": "758790", "revid": "22356", "url": "https://it.wikipedia.org/wiki?curid=758790", "title": "Cosoryx furcatus", "text": "Cosoryx furcatus \u00e8 un antilocapride estinto del quale sono note testimonianze fossili risalenti al Miocene, rinvenute nell'attuale Nevada."}
{"id": "758791", "revid": "984922", "url": "https://it.wikipedia.org/wiki?curid=758791", "title": "Cantone di Bernaville", "text": "Il Cantone di Bernaville era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758792", "revid": "767487", "url": "https://it.wikipedia.org/wiki?curid=758792", "title": "Cantone di Boves", "text": "Il Cantone di Boves era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758795", "revid": "767487", "url": "https://it.wikipedia.org/wiki?curid=758795", "title": "Cantone di Conty", "text": "Il Cantone di Conty era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758797", "revid": "287204", "url": "https://it.wikipedia.org/wiki?curid=758797", "title": "Cantone di Corbie", "text": "Il Cantone di Corbie \u00e8 una divisione amministrativa degli arrondissement di Amiens e di P\u00e9ronne.\nA seguito della riforma complessiva dei cantoni del 2014 \u00e8 passato da 23 a 40 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758798", "revid": "289247", "url": "https://it.wikipedia.org/wiki?curid=758798", "title": "Wymysojer", "text": ""}
{"id": "758799", "revid": "124659037", "url": "https://it.wikipedia.org/wiki?curid=758799", "title": "Sejm", "text": "Il Sejm, nell'ordinamento costituzionale polacco, \u00e8 la camera bassa del Parlamento; \u00e8 affiancato dal Senato, che costituisce la camera alta.\nPrima del XX secolo, il termine \"Sejm\" si riferiva all'organo legislativo nel suo insieme, articolato in una camera bassa (Camera dei deputati, in polacco: \"Izba Poselska\"), una camera alta (il Senato) e il monarca. Dalla Seconda Repubblica di Polonia (1918-1939), il termine Sejm si riferisce solamente alla camera bassa del Parlamento, mentre la camera alta \u00e8 il \"Senat\".\nStoria.\nSejm del Regno di Polonia e della Confederazione polacco-lituana.\nIl termine \"sejm\" viene da un'espressione dell'antico polacco che denota l'incontro della popolazione.\nIl potere dei primi Sejm crebbe durante il tempo della frammentazione della Polonia (1146-1295), quando diminu\u00ec il potere del governatore centrale e crebbero i poteri dei vari consigli locali. La storia documentata dei Sejm risale al 1182, la data della prima assemblea a \u0141\u0119czyca. In ogni casi, le \"Cronicae et gesta ducum sive principum Polonorum\" di Gallus Anonymus menzionano l'elezione nel IX secolo del leggendario fondatore della dinastia Piast.\nDal 1374, all'epoca del Regno di Polonia, il re pot\u00e9 richiedere nuove tasse solo con il permesso del Sejm. Il primo Sejm Generale (in polacco \"Sejm Generalny\" o \"Sejm Walny\"), fu convocato per la prima volta dal re Giovanni I Olbracht nel 1493 presso Piotrk\u00f3w, ed era formato dai Sejm regionali e provinciali. Dal 1493 il Sejm Walny fu convocato in modo irregolare, in media una volta l'anno.\nDal 1493 in avanti le elezioni indirette di ripeterono ogni due anni. Con lo sviluppo della Libert\u00e0 dorata della Polonia, i poteri del Sejm crebbero ancora di pi\u00f9. Dal XIV secolo furono convocati dal re dei Sejm irregolari (descritti in vari modi nella lingua latina: \"contentio generalis, conventio magna, conventio solemna, parlamentum, parlamentum generale, dieta\" o \"sejm walny\" polacco). \nIl primo Sejm era composto di due camere:\nIl numero dei deputati della camera bassa crebbe in numero e potere quando richiese al re maggiori privilegi. Dopo il 1569, con l'Unione di Lublino, il Regno di Polonia fu trasformato nella federazione della Confederazione polacco-lituana, e i deputati del Sejm aumentarono con l'aggiunta di quelli della Lituania.\nI Sejm limitarono seriamente i poteri del re: essi dovevano dare il giudizio finale sulle leggi, sulle tasse, sul bilancio dello stato e in materia di economia e affari esteri. Nel 1573 il Sejm garant\u00ec la tolleranza religiosa all'interno della Confederazione, facendola di fatto divenire un rifugio per tutti coloro che scappavano dalle guerre della riforma e della controriforma.\nFino all'Unione di Lublino, i Sejm si tennero presso Piotrkow, nel Castello Reale di Varsavia, mentre dal 1673 ogni Sejm dovette tenersi a Grodno, in Lituania. La riunione iniziava con una messa cerimoniale, poi il Cancelliere dichiarava le intenzioni del re e poi i senatori prendevano la parola. In seguito, il re e il Senato dibattevano sui principali problemi (di solito sulla politica estera), mentre i deputati discutevano separatamente sotto il controllo del Maresciallo del Sejm. I deputati e i senatori potevano discutere insieme solo su problemi ritenuti di grande importanza. Le leggi venivano approvate nella camera bassa, il Sejm: i suoi membri presentavano le proposte di legge e iniziava cos\u00ec la discussione. I negoziati venivano portati avanti da alcuni deputati del Sejm e da alcuni della camera alta, il Senato e dal monarca stesso (considerato come una terza camera separata dalle altre due).\nIl re non poteva approvare le leggi senza il consenso del Sejm, perch\u00e9 questo era vietato dai privilegi che il re aveva concesso alla szlachta, la nobilt\u00e0 polacca dal 1505. Secondo la costituzione del \"Nihil Novi\", una legge approvata dal Sejm doveva essere anche approvata dalle tre camere (il re, il Senato e i deputati del Sejm). Gli Articoli del Re Enrico, firmati da ogni re dal 1573, richiedevano che il re convocasse un Sejm generale (della durata di sei settimane) ogni due anni, e nel documento venivano chiarite anche le occasioni in cui doveva essere convocato un Sejm straordinario (\"Sejm ekstraordynaryjny, nadzwyczajny\"). I Sejm straordinari potevano essere convocati in momenti di emergenza nazionale e duravano meno di quelli consueti.\nIl Maresciallo o Presidente del Sejm concludeva i dibattiti, e doveva riassumere fedelmente la visione del problema data dai deputati. Se qualcuno dichiarava la sua opposizione, il dibattito si sarebbe riaperto e sarebbe continuato fintantoch\u00e9 gli oppositori avessero raggiunto un accordo con tutta l'assemblea.\nLe prime leggi approvate dal Sejm erano chiamate \"costituzioni\" (in polacco: \"konstytucja\" o \"konstytucja sejmowa\"), anche se non devono essere confuse con il senso moderno del termine. Solo con la Costituzione del maggio 1791 il termine Costituzione assunse il significato attuale.\nLa versione finale delle leggi approvate che dal XV secolo fino al XVI secolo furono divise il disposizioni temporanee e perpetue) venivano portate davanti a delle commissioni composte dal cancelliere, dal Presidente del Sejm e da membri del Sejm e del senato. Dalla fine del XVI secolo, le costituzioni firmate venivano stampate, pubblicate con il sigillo reale e inviate alle cancellerie dei consigli municipali di tutti i voivodati della corona, come anche a tutte le municipalit\u00e0 del Granducato di Lituania. Dopo il 1543 le risoluzioni vennero scritte in lingua polacca anzich\u00e9 in quella latina. Ogni decisione era presentata ai consigli locali e venivano pubblicate nei registri ufficiali.\nSi \u00e8 stimato che dal 1493 al 1793 il Sejm si sia riunito 240 volte per un dibattito totale di 44 giorni.\nSejm della Repubblica Popolare Polacca.\nIl Sejm della Repubblica Popolare Polacca (1952 - 1989) ebbe 460 deputati per gran parte della sua storia. Dapprima, si decise che la proporzione da adottare era di un deputato per ogni 60.000 cittadini (ne vennero eletti pertanto 452 nel 1952), ma in seguito, con la crescita della popolazione, non venne pi\u00f9 rispettato tale limite. La costituzione stabil\u00ec che i deputati erano responsabili davanti al popolo e potevano essere licenziati dal popolo, anche se questo articolo non venne mai utilizzato. Le leggi erano approvate con il sistema maggioritario.\nIl Sejm votava su temi di economia nazionale come anche su quelli dell'economia pianificata, tipici delle economie comuniste. Ogni assemblea del Parlamento veniva chiamata Consiglio di Stato polacco.\nIl Sejm sceglieva anche un presidente (\"Prezydium\") tra i suoi membri, che in realt\u00e0 fu sempre un membro del Partito Operaio Unificato Polacco. Nella sua prima seduta, il Sejm nominava anche il Primo Ministro, insieme ad altri ministri e membri del Consiglio di Stato. Sceglieva anche molti ufficiali del governo, inclusa la Camera Suprema di Controllo (\"Najwy\u017csza Izba Kontroli, NIK\"), i membri del Tribunale di Stato della Polonia (\"Trybuna\u0142 Stanu\") e il Tribunale Costituzionale Polacco (\"Trybuna\u0142 Konstytucjny\").\nIl Senato della Polonia fu abolito con un referendum nel 1946; pertanto il Sejm rimase l'unico corpo legislativo della Polonia.\nSejm della Repubblica di Polonia.\nDopo la caduta del comunismo nel 1989, il Senato fu reistituito come camera alta di un'Assemblea Nazionale bicamerale, mentre il Sejm divenne la camera bassa. Oggi il Sejm comprende 460 deputati eletti con il sistema proporzionale ogni quattro anni.\nUn numero che va da 7 a 19 deputati sono eletti da ogni elettorato utilizzando il metodo D'Hondt; il loro numero \u00e8 proporzionale alla popolazione dell'elettorato. Inoltre possono divenire candidati solo quelli dei partiti che hanno guadagnato almeno il 5% (8% per le coalizioni registrate) dei voti, mentre i candidati che provengono da minoranze etniche sono esentati da tale regola. Le elezioni del 2001 si sono differenziate dalle precedenti e dalle seguenti per l'adozione del metodo Sainte-Lagu\u00eb."}
{"id": "758800", "revid": "104458", "url": "https://it.wikipedia.org/wiki?curid=758800", "title": "Cantone di Domart-en-Ponthieu", "text": "Il Cantone di Domart-en-Ponthieu era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758802", "revid": "104458", "url": "https://it.wikipedia.org/wiki?curid=758802", "title": "Cantone di Doullens", "text": "Il Cantone di Doullens \u00e8 una divisione amministrativa degli arrondissement di Abbeville e di Amiens.\nA seguito della riforma complessiva dei cantoni del 2014 \u00e8 passato da 14 a 44 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758803", "revid": "33689", "url": "https://it.wikipedia.org/wiki?curid=758803", "title": "Flavia Massimiana Teodora", "text": "Fu la figliastra dell'imperatore romano Massimiano, in quanto figlia di sua moglie Eutropia da un precedente matrimonio con Afranio Annibaliano, console nel 292 e prefetto del pretorio sotto Massimiano. Nel 293, Teodora spos\u00f2 Costanzo Cloro, in un matrimonio che aveva lo scopo di rafforzare i legami del nuovo \"caesar\" con il suo \"augustus\" Massimiano: Costanzo dovette in questa occasione allontanare la sua concubina Elena, con la quale aveva generato il figlio Costantino I.\nLa coppia ebbe sei figli:"}
{"id": "758804", "revid": "104458", "url": "https://it.wikipedia.org/wiki?curid=758804", "title": "Cantone di Hornoy-le-Bourg", "text": "Il Cantone di Hornoy-le-Bourg era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758805", "revid": "22356", "url": "https://it.wikipedia.org/wiki?curid=758805", "title": "Ilingoceros", "text": "Ilingoceros \u00e8 un genere estinto di antilocapridi diffuso in Nord America nel Miocene.\nStrettamente imparentato con l'attuale antilocapra, era per\u00f2 pi\u00f9 grande (lungo circa 180 cm) e dotato di corna dritte e lunghe, spiraliformi, con due punte alla sommit\u00e0."}
{"id": "758806", "revid": "984922", "url": "https://it.wikipedia.org/wiki?curid=758806", "title": "Cantone di Molliens-Dreuil", "text": "Il Cantone di Molliens-Dreuil era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758807", "revid": "767487", "url": "https://it.wikipedia.org/wiki?curid=758807", "title": "Cantone di Oisemont", "text": "Il Cantone di Oisemont era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758810", "revid": "984922", "url": "https://it.wikipedia.org/wiki?curid=758810", "title": "Cantone di Picquigny", "text": "Il Cantone di Picquigny era una divisione amministrativa dell'Arrondissement di Amiens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "758811", "revid": "339392", "url": "https://it.wikipedia.org/wiki?curid=758811", "title": "Fiume Selva", "text": ""}
{"id": "758812", "revid": "104458", "url": "https://it.wikipedia.org/wiki?curid=758812", "title": "Cantone di Poix-de-Picardie", "text": "Il Cantone di Poix-de-Picardie \u00e8 una divisione amministrativa degli arrondissement di Abbeville e di Amiens.\nA seguito della riforma complessiva dei cantoni del 2014 \u00e8 passato da 28 a 79 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "758813", "revid": "2166030", "url": "https://it.wikipedia.org/wiki?curid=758813", "title": "Alessio Comneno (coimperatore)", "text": "Biografia.\nGiovent\u00f9.\nFiglio primogenito del \"basileus\" Giovanni II e della moglie Piroska d'Ungheria, ricevette il nome \"Alessio\" in onore del nonno, Alessio I Comneno. Alessio nacque nel 1106 in Macedonia, insieme a Maria Comnena, sua sorella gemella.\nGi\u00e0 in giovane et\u00e0 inizi\u00f2 a partecipare alle continue campagne militari del padre, e ben presto fu da questi nominato sebastocratore, insieme agli altri tre fratelli. Spos\u00f2 la principessa russa Irene di Kiev.\nIncoronazione a co-imperatore.\nAlessio era il figlio pi\u00f9 amato da Giovanni II, tanto che nel 1122 Giovanni lo nomin\u00f2 co-imperatore, per assicurargli la corona dopo la propria morte. Giovanni permise poi ad Alessio di calzare gli stivali porpora, che potevano vestire solamente i basileis dei romei, e di essere acclamato insieme a lui durante dopo una vittoria militare.\nNiceta Coniata nelle sue cronache, riporta una diceria del tempo di Costantinopoli, secondo la quale, poco dopo l'incoronazione a co-imperatore di Alessio, Giovanni II avrebbe sognato suo figlio in groppa ad un leone feroce; Alessio guidava il leone tenendolo per le orecchie, poich\u00e9 non aveva delle briglie. Giovanni cerc\u00f2 un'interpretazione al suo sogno, ma quella che gli fu data non fu certamente gradita: gli fu infatti predetto che Alessio sarebbe stato solamente nominalmente imperatore, ma mai di fatto. Questa predizione si dimostrer\u00e0 poi veritiera, visto che Alessio morir\u00e0 prima del padre, non potendo cos\u00ec mai governare sull'impero.\nCampagne militari.\nTra il 1130 e il 1135, partecip\u00f2 insieme al padre, alle campagne contro l'emiro turco Gh\u0101z\u012b ibn Danishmend, in Asia Minore. Qui i bizantini riscossero molte vittorie, ma il 1134 fu un anno doloroso per Alessio e suo padre, poich\u00e9 il 13 agosto in Bitinia, mor\u00ec la madre Irene d'Ungheria. Anch'egli e il padre s\u00ec ammalarono, infatti la campagna contro i turchi fu ritardata a settembre.\nNel 1137, partecip\u00f2 insieme al padre alla campagna contro gli armeni in Cilicia. Durante l'assedio di Tarso, Giovanni II affid\u00f2 ad Alessio il comando dell'esercito e qui l'erede designato al trono dimostr\u00f2 le sue qualit\u00e0 di stratega. Inizialmente lo scontro era a sfavore per i bizantini, poi Alessio riusc\u00ec a ribaltare la situazione, ordinando un forte bombardamento dei trabucchi sulla citt\u00e0. Ci\u00f2 che diede la vittoria ai bizantini, fu una rivolta antiarmena, che scoppi\u00f2 all'interno di Tarso, visto che l'imperatore aveva promesso alla citt\u00e0 dei doni e l'amnistia generale. Grazie a ci\u00f2, le truppe comandate da Alessio, espugnarono la citt\u00e0.\nDopo che la Cilicia fu conquistata, avanz\u00f2 insieme al padre verso Antiochia, che era in mano ai crociati; durante il tragitto le citt\u00e0 che furono attraversate vennero conquistate. Qui prese parte all'assedio di Antiochia, che vide i bizantini vittoriosi. Entr\u00f2 cos\u00ec in trionfo nella citt\u00e0, insieme al padre, il 29 agosto del 1137.\nDopo la conquista di Antiochia, sempre insieme al padre, combatt\u00e9 nuovamente gli armeni in Cilicia, territorio che fu conquistato totalmente dai bizantini. Nel marzo del 1138, Alessio partecip\u00f2 alla campagna bizantino-crociata contro i musulmani in Siria. Questa campagna non fu un successo, ma comunque alcune citt\u00e0 furono assoggettate all'impero. Poi torn\u00f2 in trionfo, insieme al padre, ad Antiochia; tuttavia i due dopo poco dovettero andarsene visto che il popolo latino si stava ribellando, incitato dalle bugie dei comandanti crociati.\nMentre viaggiava verso Costantinopoli, combatt\u00e9 contro i turchi, che avevano nuovamente invaso i territori bizantini e furono vinti dall'esercito bizantino. Finalmente verso la fine della primavera del 1139, Alessio era tornato a casa, dopo tre anni di guerra.\nLa morte.\nNella primavera del 1142, part\u00ec insieme al padre e ai suoi tre fratelli in una campagna per riprendere il dominio di Antiochia e la riconquista della Cilicia, separatasi dall'Impero bizantino. Durante questa spedizione, tuttavia, l'esercito bizantino fu colpito da un'epidemia sconosciuta; Alessio si ammal\u00f2 e mor\u00ec poco dopo, il 2 agosto 1142. Il padre, nonostante fosse terribilmente addolorato per la morte del primogenito, non poteva abbandonare la campagna militare contro gli armeni, e pertanto ordin\u00f2 al suo secondo e terzogenito, Andronico Comneno e Isacco Comneno, di portare la salma del loro fratello a Costantinopoli e rendergli degna sepoltura. Durante il viaggio mor\u00ec dello stesso morbo anche il fratello Andronico. Finalmente Isacco arriv\u00f2 a Costantinopoli e diede una degna sepoltura ai suoi fratelli Alessio e Andronico, che furono sepolti uno accanto all'altro.\nIn meno di un anno anche il padre raggiunse il figlio, infatti mor\u00ec l'8 aprile 1143, dopo una battuta di caccia, venendo ferito da una freccia avvelenata in Cilicia. Il suo corpo fu trasportato a Costantinopoli dal nuovo imperatore e figlio, Manuele I Comneno (1143-1180), che lo fece seppellire vicino ai due fratelli morti.\nFamiglia.\nAlessio Comneno spos\u00f2 la principessa Irene di Kiev, i due ebbero una figlia Maria Comnena che spos\u00f2 Alessio Axuch."}
{"id": "758814", "revid": "184755", "url": "https://it.wikipedia.org/wiki?curid=758814", "title": "Testudo", "text": ""}
{"id": "758815", "revid": "6195535", "url": "https://it.wikipedia.org/wiki?curid=758815", "title": "Ren\u00e8 I di Napoli", "text": ""}
{"id": "758828", "revid": "22356", "url": "https://it.wikipedia.org/wiki?curid=758828", "title": "Capromeryx minor", "text": ""}
{"id": "758836", "revid": "367445", "url": "https://it.wikipedia.org/wiki?curid=758836", "title": "Linea S4 (servizio ferroviario suburbano di Milano)", "text": ""}
{"id": "758838", "revid": "22356", "url": "https://it.wikipedia.org/wiki?curid=758838", "title": "Capromeryx", "text": "Capromeryx \u00e8 un genere estinto di antilocapridi che visse in America del nord nel Pleistocene.\nLe varie specie di \"Capromeryx\" scoperte sono pi\u00f9 o meno tutte simili, eccezion fatta per le dimensioni. I loro fossili sono stati trovati in California, Nebraska, Kansas, Texas, Arizona, Nuovo Messico, Sonora, Baja California e nel Messico fino alle porte di Citt\u00e0 del Messico. La specie Capromeryx minor \u00e8 stata scoperta nelle pozze di catrame di Rancho La Brea, in California, dove visse nel Pleistocene. Era alta circa 60\u00a0cm al garrese e pesava una decina di kilogrammi. Non \u00e8 chiaro se solo i maschi fossero dotati di corna o se entrambi i sessi le avessero.\nLe corna consistono in due rami aventi un'origine comune e divergenti di circa 45\u00b0, con un ramo diretto verso l'esterno ed uno verso l'interno."}
{"id": "758840", "revid": "1305772", "url": "https://it.wikipedia.org/wiki?curid=758840", "title": "Walhalla (disambigua)", "text": ""}
{"id": "758843", "revid": "30610", "url": "https://it.wikipedia.org/wiki?curid=758843", "title": "Eutropia (imperatrice)", "text": "Anche Eutropia veniva da un precedente matrimonio, con Afranio Annibaliano, da cui ebbe Teodora; figli di Massimiano erano invece Massenzio e Fausta.\nEutropia era ancora viva nel 325, e si dice fosse convertita al Cristianesimo."}
{"id": "758844", "revid": "116652414", "url": "https://it.wikipedia.org/wiki?curid=758844", "title": "Polido", "text": "Polido (in greco antico \u03a0\u03bf\u03bb\u03cd\u03ca\u03b4\u03bf\u03c2) o Poliido \u00e8 un personaggio della mitologia greca e fu un celebre indovino della mitologia greca. Divenuto famoso per il mito che lo vede protagonista della resurrezione di Glauco.\nLe sue origini sono avvolte dal mistero, infatti esistono due diverse possibili ascendenze per lui.\nGenealogia.\nPolido era discendente di Melampo, un altro veggente di grande fama e dato che quest'ultimo era padre di Abante e Mantio, diverse fonti dicono che Cerano era il padre di Polido e quindi uno di questi due era suo nonno. Secondo uno scoliaste di Omero Iliade, Polido aveva due figli, Euchenore e Clito, da Euridamia, figlia di Fileo. Pausania, invece, dice che Polido era padre di Cerano, Mantio (che presero parte alla guerra di Troia, nonostante le tetre predizioni che il padre rivolgeva al primo di questi) e Asticrateia ed inoltre racconta che da suo figlio Cerano aveva avuto un nipote di nome Euchenore. In breve, le due linee alternative sono:\nIl mito di Polido e Glauco.\nGlauco, figlio di Minosse, quando era piccolo, mentre cercava di catturare un topo, cadde in una botte di miele e vi mor\u00ec. Minosse lo cerc\u00f2 invano dappertutto, cos\u00ec alla fine decise di affidarsi alla divinazione dei Cureti. Questi parlarono per enigmi e gli dissero la seguente frase: \"A che cosa rassomiglia il vitello delle mandrie del re, capace di cambiare colore ogni quattro ore, passando attraverso il bianco, il rosso e il nero? Chi sapr\u00e0 paragonare nel modo pi\u00f9 esatto questo colore a qualcos'altro, sar\u00e0 capace di riportarti Glauco ancora vivo!\".\nVennero cos\u00ec radunati al palazzo di Minosse tutti i saggi e gli indovini che ci fossero in circolazione e tra questi vi era Polido, che riusc\u00ec nell'intento di paragonare il colore del vitello alla mora del rovo che inizialmente \u00e8 bianca, poi diventa rossa e infine, quando raggiunge il colmo della maturazione, raggiunge il colore nero. Per questo gli fu ordinato di cercare Glauco.\nL'indovino, siccome poteva contare su alcuni segni divinatori, riusc\u00ec a trovare il figlio del re. Minosse, nonostante ci\u00f2, non era ancora pienamente soddisfatto e cos\u00ec ordin\u00f2 a Polido di resuscitare il bambino, rinchiudendolo in un sepolcro (secondo altre versioni in un giardino-prigione) con il cadavere e con la minaccia di non farlo uscire fino a quando non fosse riuscito a ridonargli la vita. Ovviamente l'indovino non aveva idea di come si potesse fare.\nPolido si disper\u00f2 per la situazione, inoltre, ad un tratto, vide un serpente avvicinarsi e ci\u00f2 lo turb\u00f2 molto e cos\u00ec, temendo che l'animale potesse nuocergli, con una spada che gli aveva lasciato Minosse (secondo altri con un sasso raccolto) e, scagliandolo contro la biscia, la uccise.\nDopo poco un altro serpente arriv\u00f2 e si accost\u00f2 a quello morto, lo guard\u00f2 e se ne and\u00f2, per poi fare ritorno con un rametto magico con il quale risuscit\u00f2 l'altro animale. Allora Polido, estremamente sorpreso, prese il ramo e poggiandolo su Glauco riusc\u00ec a farlo tornare in vita.\nSecondo un'altra versione del racconto, Glauco fu resuscitato non da Polido ma da Asclepio.\nDopo il ritorno in vita di Glauco.\nL'avventura alla corte di Minosse di Polido, purtroppo per lui, non finisce qui. Infatti il re nella sua arroganza non volle che partisse nemmeno dopo aver adempito al suo compito e lo trattenne ad Creta cosicch\u00e9 potesse insegnare a Glauco l'arte della divinazione e della predizione del futuro. Dopo aver fatto ci\u00f2, gli fu finalmente consentito di allontanarsi dal palazzo di Minosse, ma prima di partire chiese al giovane Glauco di sputargli dentro la bocca: il fanciullo, stupito dalla richiesta, obbed\u00ec e di colpo dimentic\u00f2 tutto quello che gli era stato insegnato dall'indovino.\nInterpretazione.\nSecondo alcuni questo mito cela la formula per la fusione del rame, infatti, il vitello \u00e8 paragonato ad una mora (in greco \u03c3\u03c5\u03ba\u03ac\u03bc\u03b9\u03bd\u03bf\u03bd \"suk\u00e0minon\"), ma in questo caso si pensa che sia stato usato un gioco di parole proprio perch\u00e9 in greco il termine \u03ba\u03ac\u03bc\u03b9\u03bd\u03bf\u03c2 (\"k\u00e0minos\") \u00e8 usato per indicare il forno del fonditore. Glauco (dal greco \u0393\u03bb\u03b1\u1fe6\u03ba\u03bf\u03c2, \"Gl\u00e0ukos\") significa anche verde (dal greco \u03b3\u03bb\u03b1\u03c5\u03ba\u03cc\u03c2 \"glauk\u00f2s\") e rappresenta simbolicamente la malachite. La botte contenente il miele in cui cade il ragazzo \u00e8 il crogiolo. La giovenca dei tre diversi colori \u00e8 il mantice composto dal cuoio che permette di dare le tre varie colorazioni al forno: il nero per l'arrostimento, il bianco per la fusione e il rosso per l'affinazione. Anche il ramo magico ha un significato importante, infatti rappresenta l'usanza dei fonditori di ridurre gli ultimi ossidi del metallo in fusione mescolando con un bastone di legno appena intagliato. Tutta la misteriosit\u00e0 del procedimento consiste nel trasformare una pietra verde (la malachite) in un metallo rosso \"vivo\"."}
{"id": "758845", "revid": "120403747", "url": "https://it.wikipedia.org/wiki?curid=758845", "title": "Poetica", "text": "Il concetto di poetica \u00e8 di natura estetica: in riferimento a \"tutte\" le modalit\u00e0 di espressione artistica (non solo la poesia, come erroneamente suggerito dal nome - e ritenuto dai pi\u00f9; ma anche pittura, scultura, musica, cinematografia, letteratura, ecc.), si parla di \"poetica\" come dell'insieme \"strutturato\" degli intenti espressivo-contenutistici che un artista (quale che sia il suo settore di attivit\u00e0) esplica nelle sue opere, o che un movimento artistico nel suo insieme propugna in seno all'ambiente culturale di riferimento. \nSi tratta di un concetto per definizione \"in fieri\"; ma al tempo stesso, ha senso parlarne (e definirla caso per caso) solo quando il suo grado di elaborazione - nell'ambito della produzione di un determinato artista, o di un dato movimento - si sia sufficientemente stabilizzato.\nLa poetica di un autore pu\u00f2 essere esplicita, ovvero spiegata in saggi, articoli, lettere e simili, oppure implicita, ossia ricavabile \"a posteriori\" dall'analisi delle opere.\n\u00c8 importante distinguere tra la poetica e il pensiero di un artista; i collegamenti tra queste due componenti possono esseere numerosi e significativi, ma non implicano la sovrpposizione. "}
{"id": "758854", "revid": "228587", "url": "https://it.wikipedia.org/wiki?curid=758854", "title": "Andronico Comneno (figlio di Giovanni II)", "text": "Biografia.\nGi\u00e0 in giovane et\u00e0 inizi\u00f2 a partecipare alle continue campagne militari del padre, insieme ai tre fratelli. Spos\u00f2 una certa Irene, che diede alla luce due figli.\nNella primavera del 1142 part\u00ec insieme al padre e ai suoi tre fratelli in una campagna per riprendere il dominio di Antiochia e riannettere la Piccola Armenia all'Impero bizantino, visto che si era resa indipendente. Tuttavia, durante questa spedizione un'epidemia sconosciuta colp\u00ec l'esercito bizantino, uccidendo molti soldati ed il fratello maggiore di Andronico ed erede al trono Alessio. Il padre Giovanni, pur essendo terribilmente addolorato per la morte del primogenito, non poteva lasciare il comando dell'esercito, ed ordin\u00f2 quindi ad Andronico e al fratello Isacco di portare la salma di Alessio a Costantinopoli e rendergli degna sepoltura. Durante il viaggio verso la capitale anche Andronico mor\u00ec, colpito forse dalla stessa malattia che aveva ucciso il fratello. Quando finalmente Isacco arriv\u00f2 a Costantinopoli diede una degna sepoltura ai suoi fratelli Alessio e Andronico, e i loro corpi furono messi uno accanto all'altro.\nFamiglia.\nAndronico Comneno spos\u00f2 una certa Irene, che gli diede alla luce cinque figli, due maschi e tre femmine, che saranno favoriti dal fratello di Andronico, Manuele I Comneno:"}
{"id": "758859", "revid": "599013", "url": "https://it.wikipedia.org/wiki?curid=758859", "title": "Elvin Hayes", "text": "Famoso giocatore di pallacanestro degli anni settanta, ha militato per 16 stagioni nella NBA ricoprendo per lo pi\u00f9 il ruolo di ala grande. Alto 2,06 metri, Hayes \u00e8 stato un rimbalzista ed un realizzatore fra i pi\u00f9 prolifici della sua epoca, oltre che gran difensore.\nVenne introdotto nella Basketball Hall of Fame e fra i 50 giocatori pi\u00f9 forti del cinquantenario della NBA ed \u00e8 ricordato fra i lunghi pi\u00f9 forti di tutti i tempi.\nCarriera.\nLa carriera collegiale.\nElvin si accas\u00f2 alla University of Houston nel 1966, contemporaneamente all'altro famoso giocatore Don Chaney. Hayes riport\u00f2 cifre stellari, durante la sua permanenza al college: in tre anni, riport\u00f2 una media di 30,1 punti e 17,2 rimbalzi, con un picco di 36,8 e 18,9 nell'ultimo.\nFu proprio nel corso della terza stagione che Hayes, il 20 gennaio 1968, fu protagonista assoluto di quella che tuttora \u00e8 ricordata come la \u201cPartita del Secolo\u201d, l'incontro di basket pi\u00f9 avvincente mai disputatosi nel torneo universitario americano. La partita, la prima della storia della NCAA ad essere trasmessa in diretta, vide opposte la University of Houston di Hayes contro i dominatori dell'epoca di UCLA, guidati dal leggendario Lewis Alcindor (pi\u00f9 tardi conosciuto come Kareem Abdul-Jabbar). L'incontro, tiratissimo fino all'ultimo minuto, si risolse con un inaspettato 71-69 in favore di Houston. Hayes domin\u00f2 l'incontro: segn\u00f2 39 punti e raccolse 15 rimbalzi, ma soprattutto, in difesa, limit\u00f2 notevolmente Alcindor si ridusse ad una discreta prestazione senza la capacit\u00e0 di trascinare la squadra alla vittoria.\nL'ascesa in NBA.\nPrimi anni.\nL'enorme talento di Hayes fu rapidamente sotto gli occhi degli scout di tutta la lega, e venne reclutato dai San Diego Rockets alla prima scelta assoluta del draft 1968. I San Diego erano decisamente una delle peggiori squadre della Western Conference, e nei tre anni in cui Hayes vi soggiorn\u00f2 centrarono soltanto una volta l'accesso ai playoff, venendo eliminati al primo turno. Qui, Elvin ebbe tuttavia grandi spazi e possibilit\u00e0 di mettersi in mostra: nel suo anno da matricola \u00e8 il miglior realizzatore della lega, riceve la prima delle sue 12 convocazioni per l'All-Star Game e viene inserito nel All-Rookie Team.\nI Bullets ed il titolo.\nIl 1972 \u00e8 l'ultimo anno di Hayes ai Rockets, che nel frattempo si sono trasferiti nella citt\u00e0 di Houston. L'anno successivo finisce ai Baltimore Bullets, franchigia che nei due anni successivi si trasferir\u00e0 e cambier\u00e0 due volte nome: dapprima a Capital Bullets e poi Washington Bullets. I Bullets, gi\u00e0 in possesso di Wes Unseld, con l'arrivo di Elvin dispongono ora di una coppia di lunghi fra le pi\u00f9 forti mai viste in un'unica squadra, capace di dominare i tabelloni di qualsiasi avversario catturando circa 30 rimbalzi in due. La squadra, dopo un paio di stagioni poco fortunate, raggiunse finalmente nel 1975 il traguardo delle Finals, ma qui dovette arrendersi alla prova di forza dei Golden State Warriors che chiusero la serie 4-0; Elvin si accontent\u00f2 tuttavia di figurare (prima volta in carriera) nel primo quintetto assoluto. Ci\u00f2 si ripeter\u00e0 solamente nel 1977 e nel 1979.\nNel 1978 i Bullets, che potevano ora affidarsi anche alla buona vena realizzativi di Bob Dandridge, nonostante una regular season buona ma non ottima (44 vinte e 38 perse), Si fecero abilmente strada ai play-off, e dopo aver battuto in finale di conference i Philadelphia 76ers, squadra certamente pi\u00f9 quotata, giunsero nuovamente alle Finals. Ad attenderli vi erano i Seattle SuperSonics, dotati di individualit\u00e0 pi\u00f9 carenti ma di un gioco di squadra molto unito. La serie si trascin\u00f2 fino a gara-5 mantenendo un equilibrio sconcertante fra le due squadre, ma Seattle era avanti 3-2. In gara-6 arriv\u00f2 per\u00f2 la riscossa dei Bullets, e dopo una schiacciante vittoria in casa, Hayes e Unseld guidarono i compagni alla vittoria in gara-7, aggiudicandosi il primo ed unico titolo nella storia della franchigia.\nNel 1979 Washington si ripropose come una delle principali contendenti al titolo. Al termine della stagione regolare, i Bullets avevano racimolato 54 vittorie e 28 sconfitte. Ai play-off, per\u00f2, qualcosa and\u00f2 storto e furono costretti a passare i primi due turni entrambi in 7 partite. In finale si riaccese ancora una volta la rivalit\u00e0 con i SuperSonics. Questa serie ebbe tuttavia poca storia, ed Hayes vide i suoi Bullets sconfitti per 4-1.\nUltime stagioni e ritiro.\nGli anni seguenti Washington, nonostante un Hayes sempre in vena, non riusc\u00ec a ripetere neanche lontanamente i gloriosi traguardi da poco raggiunti, ed al termine della stagione 1981 Elvin decise di ritornare agli Houston Rockets, dove al tempo era leader indiscusso Moses Malone. Elvin si rivel\u00f2 un'ottima spalla sotto canestro per Moses, e lo aiut\u00f2 a togliersi un po' di pressione da dosso. Ma nonostante ci\u00f2, i Rockets furono ben lungi dal ritornare in finale, come accaduto l'anno precedente, e vennero eliminati al primo turno. Nel 1983, Malone fu ceduto ai 76ers, dove and\u00f2 a vincere il titolo. Hayes, ormai in l\u00e0 con gli anni (37), non era pi\u00f9 in grado di reggere il peso di leader di squadra ed i Rockets precipitarono sul fondo della Conference con un disastroso record di 14-68. Nel 1984 la squadra si arricch\u00ec di Ralph Sampson che fu padrone indiscusso del pitturato di Houston, e questa fu l'ultima stagione per un Hayes ormai troppo lontano dalla condizione di un tempo.\nHa disputato 1303 partite in 16 stagioni, saltandone solamente 8 per infortunio.\nHa totalizzato 27.313 punti (decimo di sempre), 16.279 rimbalzi (quarto di sempre) e 1.771 stoppate, con una media per partita di 21,0 punti, 12,5 rimbalzi e 2,0 stoppate."}
{"id": "758866", "revid": "124608958", "url": "https://it.wikipedia.org/wiki?curid=758866", "title": "Vecchia zimarra", "text": "Vecchia zimarra \u00e8 una romanza della \"Boh\u00e8me\" di Giacomo Puccini cantata nel quarto ed ultimo quadro dal filosofo Colline (basso).\nColline decide di impegnare la sua zimarra al Monte di piet\u00e0 per raggranellare qualche soldo e procurare un minimo di conforto a Mim\u00ec morente.\nPrima di uscire, Colline si rivolge al suo compagno di vita: quella zimarra nelle cui larghe tasche hanno trovato posto i suoi libri di filosofo. Il filosofo fa del monte di piet\u00e0 un luogo metaforico, mediante l'aggettivo \u00absacro\u00bb e il verbo \u00abascendere\u00bb, rispetto al \u00abpiano\u00bb che spetta ai comuni mortali. Egli rimarca la dignit\u00e0 del suo oggetto che si va ad identificare con la propria essenza di \"bohemien\", intellettuale libero nella sua povert\u00e0, che non si \u00e8 mai piegato \u00abai ricchi ed ai potenti\u00bb. Disfacendosi del suo pastrano, Colline annuncia che - con la prossima fine di Mim\u00ec - anche la stagione della giovent\u00f9 spensierata \u00e8 giunta alla fine.\nPuccini e i suoi poeti affidarono queste considerazioni ad un personaggio che fino a questo momento \u00e8 stato spettatore, spesso disincantato, della vicenda: il filosofo capace di ironizzare di fronte alle avventure e disavventure sentimentali, in apparenza del tutto indifferente al fascino del gentil sesso.\nIl primo basso a cantarla nel 1896 \u00e8 stato Michele Mazzara. Altri grandi bassi a cantarla sono stati Marcel Journet, Ezio Pinza, Nicola Moscona, Giacomo Vaghi, Cesare Siepi, Jerome Hines, Bonaldo Giaiotti, Nicolaj Ghiaurov, Nikola Gjuzelev, Giorgio Tozzi, Paul Plishka, Ferruccio Furlanetto e Stefano Palatchi.\nLa musica.\nLa romanza si svolge in tempo binario, \"allegretto moderato e triste\" (semiminima = 63), nella tonalit\u00e0 di Do diesis minore. La partitura prescrive di interpretare il brano \"con commozione crescente\". Il semplicissimo accompagnamento accordale \u00e8 affidato al pizzicato degli archi e dell'arpa e allo staccato di fagotti e clarinetto, mentre al flauto nel registro grave tocca raddoppiare parte della melodia del basso.\nI cinque accordi conclusivi dell'orchestra (condotte sullo stesso basso delle prime battute) sono ripresi alla fine dell'opera, nella medesima tonalit\u00e0.\nIl testo.\nVersione del libretto (in corsivo i versi che Puccini non music\u00f2, tra parentesi le varianti dello spartito):\nVecchia zimarra, senti,\nio resto al pian, tu ascendere\nil sacro monte or devi.\nLe mie grazie ricevi.\nMai non curvasti il logoro\ndorso a ricchi, ai potenti, (dorso ai ricchi ed ai potenti)\n\"n\u00e9 cercasti le frasche\"\n\"dei dorati gingilli.\"\nPass\u00e2r nelle tue tasche\ncome in antri tranquilli\nfilosofi e poeti.\nOra che i giorni lieti\nfuggir, ti dico: addio\nfedele amico mio."}
{"id": "758867", "revid": "108565615", "url": "https://it.wikipedia.org/wiki?curid=758867", "title": "Eusebia", "text": "Eusebia ebbe una notevole influenza sul marito, incidendo sulla politica della corte di Costanzo: fu la principale sostenitrice di Giuliano, cugino di Costanzo e in seguito imperatore, che riusc\u00ec a far nominare cesare dell'Impero.\nLe fonti principali sulla sua vita sono il panegirico scritto da Giuliano per ringraziarla e diversi commenti dello storico Ammiano Marcellino. Trattandosi per\u00f2 di \"topoi\", luoghi comuni sia positivi che negativi, gli storici moderni ne hanno scarsa considerazione.\nBiografia.\nEusebia era originaria di Tessalonica, dove venne cresciuta assieme ai fratelli Eusebio e Ipazio e dove ricevette una buona educazione, in particolare in letteratura. Suo padre era Eusebio, \"magister militum\" (\"comandante in capo dell'esercito\") di Costanzo II, che l'imperatore stimava tanto da concedergli di condividere il consolato del 347.\nNel 353 Eusebia spos\u00f2 Costanzo, poco prima della vittoria decisiva di costui sull'usurpatore Magnenzio. In occasione del matrimonio, Eusebia, descritta dalle fonti come molto bella, si mosse da Tessalonica assieme alla madre, in una sontuosa processione equestre; all'epoca il padre doveva essere gi\u00e0 morto. Costanzo onor\u00f2 la propria sposa creando una nuova diocesi, costituita dalla Bitinia e da parti della Pontica, cui diede il nome di \"Pietas\" (\"piet\u00e0\", \"senso del dovere\", \"rispetto\"), traduzione in latino della parola greca \"eusebia\".\nEusebia us\u00f2 la propria influenza sul marito per aiutare le persone a lei vicine; ad esempio, i due fratelli divennero consoli insieme nel 359. Dal punto di vista religioso, Eusebia fu una sostenitrice dell'Arianesimo, in questa influenzata dall'eunuco Eusebio, il potente \"praepositus sacri cubiculi\" (\"addetto agli appartamenti imperiali\") di Costanzo. Per tale motivo entr\u00f2 in contrasto con Leonzio, vescovo trinitario di Antiochia di Siria; non di meno, invi\u00f2 del denaro a papa Liberio, bandito nel 355 in Tracia da Costanzo per volere dei consiglieri ariani dell'imperatore.\nEusebia e Costanzo non ebbero figli: sebbene sia stata forse lei stessa a convincere il marito a elevare il cugino Giuliano al rango di \"cesare\", si tramanda anche che abbia causato i ripetuti aborti della moglie del futuro imperatore, allo scopo di non avere pretendenti al trono di sangue imperiale. Ottenne la nomina dei fratelli al consolato e l'esenzione dalle tasse per i possedimenti di famiglia (18 gennaio 360).\nAll'inizio del 361 Costanzo spos\u00f2 Faustina, quindi Eusebia doveva essere gi\u00e0 morta nel 360, forse per una malattia all'utero o a causa di una medicina datale per curarne l'infertilit\u00e0."}
{"id": "758870", "revid": "125725637", "url": "https://it.wikipedia.org/wiki?curid=758870", "title": "Plinio Fernando", "text": "\u00c8 noto principalmente per aver interpretato il personaggio di Mariangela nella saga cinematografica di Fantozzi.\nBiografia.\nNato a Tunisi nel 1947 da genitori italiani di origine ebraica, si trasfer\u00ec a Roma a cinque anni.\nAttore.\nSi diploma come perito meccanico ma poi si interessa di teatro e si iscrive all\"'Accademia di recitazione Stanislavskij\" al Teatro \"Anfitrione\", esordendo con due commedie dirette da Sergio Ammirata: \"Allegro... con cadavere\" e \"Pupi e pupe della malavita\", in cui interpretava il comandante di un plotone d'esecuzione e un gangster. In tale circostanza, a 27 anni, fu notato per caso da persone che lo presentarono a Luciano Salce:\nIncominci\u00f2 cos\u00ec la carriera da caratterista Mariangela, figlia brutta e imbranata del ragionier Fantozzi, personaggio creato da Paolo Villaggio e portato per la prima volta al cinema da Salce. Il motivo per cui tale personaggio fu interpretato da un uomo \u00e8 perch\u00e9 doveva avere un aspetto sgraziato e scimmiesco. I film su \"Fantozzi\" sono dieci e Fernando prese parte ai primi otto. Negli ultimi tre di quegli otto film era anche Uga, la nipote di Fantozzi, che Mariangela aveva avuto dall'erotomane Loris Batacchi, in seguito adottata dal compagno Bongo.\nIn occasione dell'uscita nelle sale di \"Fantozzi in paradiso\" (ultimo film da lui interpretato) prese parte ad una puntata speciale del \"Maurizio Costanzo Show\", andata in onda il 22 dicembre 1993 e dedicata a \"Fantozzi\". Al di fuori della serie di Fantozzi ha recitato in tre film: \"Sturmtruppen\", \"Sballato, gasato, completamente fuso\" e, in un cameo, \"Fracchia contro Dracula\".\nA quarant'anni dal primo film, tra ottobre e novembre del 2015, tornano nelle sale cinematografiche (in versione restaurata) i primi due capitoli della saga fantozziana: ossia \"Fantozzi\" (1975) e \"Il secondo tragico Fantozzi\" (1976). L'uscita dei due film \u00e8 stata presentata al Festival del Cinema di Roma, dove era presente assieme a Paolo Villaggio e ad Anna Mazzamauro.\nScultore.\nNel 1994, abbandonato il cinema, si ciment\u00f2 nella pittura e scultura, formandosi con Roberto Cussino, Marina Gozzi e Luigi Diotallevi. Appassionato di Medioevo, nelle proprie sculture rappresenta teste di guerrieri, scene di combattimento e cavalli. Ha scolpito inoltre una raffigurazione della Sinagoga di Roma in oro zecchino, offerta poi al museo dello stesso Tempio Maggiore.\nNel dicembre 2008 ha esposto alcune delle sue opere in una mostra alla galleria Fitel, in maggioranza nature morte e sculture di teste in terracotta, ricevendo critiche positive dalla storica e ceramista Giuliana Gardelli. Nel 2015 ha esposto ad Anzio, presso il Museo Civico Archeologico, la personale dal titolo \"Inaspettate S-Combinazioni\"."}
{"id": "758872", "revid": "287204", "url": "https://it.wikipedia.org/wiki?curid=758872", "title": "Renault 11", "text": "La Renault 11 \u00e8 una berlina di segmento C a 2 volumi prodotta dalla casa automobilistica francese Renault tra il 1983 e il 1989, e fino al 1995 in altri mercati.\nStoria.\nDebutto.\nI mediocri risultati ottenuti dalla Renault 14 nella seconda met\u00e0 degli anni settanta obbligarono i vertici della Casa transalpina ad avviare un nuovo progetto destinato alla realizzazione di un modello che avrebbe sostituito la \"Renault 14\" stessa: purtroppo il \"look\" innovativo proposto dalla R14 (consistente in un corpo vettura tondeggiante in un'epoca in cui le linee erano spigolose) non trov\u00f2 molti estimatori. Inoltre, la stessa campagna pubblicitaria, concepita per esaltare le caratteristiche e la simpatica linea della R14, fin\u00ec per rovinarne l'immagine. La R14 non fu un flop nel vero senso della parola, ma molte furono le critiche del pubblico. Alla Renault, in ogni caso, non ci si poteva pi\u00f9 permettere errori: dapprima, nel 1977, fu avviato il progetto \"L42\" destinato alla realizzazione di una berlina classica a 3 volumi che avrebbe affiancato la \"14\", progetto che sarebbe poi culminato con il lancio della Renault 9. Ma alla fine del decennio, le sempre pi\u00f9 magre vendite della \"14\" imposero di derivare dalla futura berlina a 4 porte anche un modello con portellone, ma molto pi\u00f9 avanzato tecnologicamente, in maniera tale da far dimenticare la \"14\" al pubblico. Tali programmi della casa di Billancourt trapelarono ben presto, a tal punto che gi\u00e0 poco prima del lancio della \"Renault 9\" gi\u00e0 si sapeva che le sarebbe stata affiancata una \"sorella\" a due volumi con portellone.\nIl lancio avvenne al Salone di Ginevra nel 1983 sotto gli occhi di circa 20\u00a0000 spettatori, che poterono toccare con mano le qualit\u00e0 della nuova Renault, la quale conservava le doti di versatilit\u00e0 offerte dalla R14, ma le univa a una linea che si sperava fosse pi\u00f9 gradita al pubblico. In pi\u00f9, la R11 fu subito disponibile sia a tre che a cinque porte.\nDesign interno ed esterno.\nStilisticamene imparentata con la \"Renault 9\", anche la \"11\" doveva le sue linee alla matita di Robert Opron, gi\u00e0 in forze presso il Centro Stile Citro\u00ebn ed erede del grande Flaminio Bertoni. La R11 si distingueva dalla R9 oltre che per il portellone posteriore, anche per il frontale con due gruppi ottici sdoppiati, mentre le prime R9 avevano gruppi ottici rettangolari in un pezzo unico. La scelta dei gruppi ottici sdoppiati nel frontale fu voluta per distinguere maggiormente la \"11\" dalla sua \"sorella\" a 3 volumi e fu scelta proprio tale soluzione stilistica per richiamare la Renault Alliance, cio\u00e8 la \"9\" venduta in Nordamerica. La vista laterale della \"11\" evidenziava ancor di pi\u00f9 le notevoli differenze stilistiche con la \"9\", specialmente nella zona posteriore, dove era gi\u00e0 possibile scorgere lateralmente un porzione dell'ampio lunotto avvolgente. Il montante posteriore e quello anteriore erano verniciati in tinta, mentre il montante centrale era nero per confondersi con i finestrini e dare cos\u00ec l'idea di una superficie vetrata unica. Nelle versioni a cinque porte, in cui era presente anche un deflettore posteriore fisso, anche i montanti di quest'ultimo erano neri in modo da ottenere lo stesso effetto. Nelle versioni di base la parte inferiore della fiancata non era verniciata, ma era rivestita in plastica grezza. La coda mostrava altre differenze con la \"9\", in primo luogo il disegno dei fari posteriori, non pi\u00f9 semplicemente rettangolari, ma di forma quadrata, pi\u00f9 avvolgenti, visto che sbordavano oltre l'angolo del parafango, e dotati di un elemento supplementare che sporgeva verso il centro della coda. Posteriormente era anche possibile notare la presenza di uno spoiler in plastica nera che donava un pizzico di dinamismo in pi\u00f9 alla linea.\nL'abitacolo era sicuramente pi\u00f9 luminoso rispetto a quello della \"9\" grazie alla presenza del lunotto dotato di un'ampia superficie vetrata avvolgente. Un'altra differenza significativa stava nel disegno del cruscotto e della plancia, anch'essi resi pi\u00f9 pratici ed inglobati in un unico gruppo (nella \"9\", per esempio, il cruscotto era pi\u00f9 sporgente). Il bagagliaio era certamente pi\u00f9 capiente e pratico grazie alla presenza del portellone.\nStruttura, meccanica e motori.\nStrutturalmente, la \"11\" condivideva le stesse soluzioni adottate un anno e mezzo prima sulla \"9\": ritroviamo quindi anche in questo caso la solita struttura portante con motore anteriore in posizione trasversale (il motore trasversale fu introdotto per la seconda volta in una Renault proprio dalla \"9\" la prima fu la \"14\") e trazione anteriore. Analogamente si ritrovano anche gli schemi delle sospensioni, sempre a ruote indipendenti e con avantreno MacPherson a molle elicoidali e retrotreno a bracci tirati con barre di torsione. Anche l'impianto frenante misto era gi\u00e0 stato visto sulla \"9\".\nUn discorso simile \u00e8 quello che si pu\u00f2 fare a proposito dei motori previsti per la \"11\" al suo debutto. Infatti, questa era la gamma motori prevista per la \"11\" al suo lancio:\nDue le varianti di cambio previste: le versioni 1.1 e 1.4 da 60 CV montavano un cambio manuale a 4 marce, mentre la terza motorizzazione era prevista con un cambio a 5 marce, sempre manuale. In alternativa era per\u00f2 possibile avere un cambio automatico a 3 rapporti.\nAllestimenti.\nAl suo debutto, la \"R11\" fu proposta in diversi livelli di allestimento:\nEvoluzione.\nLa gamma in generale.\nRispetto a quanto era avvenuto a suo tempo con la \"R14\", le campagne pubblicitarie furono pi\u00f9 attente ed esaltarono la personalit\u00e0 e la praticit\u00e0 della vettura, senza ricorrere ad espedienti che rischiavano di essere male interpretati dal pubblico. Il meccanismo funzion\u00f2: la R11 conobbe un buon successo, specie nei primi anni della sua carriera, tanto da far calare le vendite della R9 cui si ispirava e costituire da sola una percentuale rilevante di vendite nel mercato francese. Gi\u00e0 alla fine del 1983, dopo appena tre trimestri di carriera la produzione sfior\u00f2 le 320.000 unit\u00e0. La fine del 1983 vide anche il lancio di una motorizzazione di punta, vale a dire il motore F2N con distribuzione monoalbero in testa, caratterizzato da una cilindrata di 1721 cm\u00b3 e da una potenza massima di 82 CV. Il motore da 1.7 litri fu previsto in abbinamento agli allestimenti GTX e TXE, ma anche assieme al futuristico allestimento \"Electronic\". Purtroppo tale motorizzazione non venne mai importata in Italia.\nNel mese di marzo del 1984 la gamma si estese con l'arrivo della versione diesel, proposta negli allestimenti GTD e TDE, e spinta da un 1.6 aspirato appartenente alla famiglia \"Fonte\" (come il 1.7 a benzina) ed in grado di erogare fino a 55 CV di potenza massima. Contemporaneamente all'esordio della \"11\" a gasolio si ebbe anche il lancio della 11 Turbo, spinto da un 1.4 Turbo derivato da quello della R5 Alpine Turbo, ma che in questo caso erogava una potenza leggermente inferiore, pari a 105 CV invece di 110. L'arrivo di tale versione forn\u00ec alla Casa francese l'occasione per impiegare la R11 anche in campo sportivo. Qui la R11 seppe farsi valere e riusc\u00ec anche a dare alcune soddisfazioni alla Marca francese.\nSempre nel 1984 si ha il lancio della \"11\" nel mercato nordamericano, con il nome di \"Encore\". Analogamente al mercato europeo venne commercializzata a fianco della versione americana della \"9\", ossia la Alliance, e distribuita attraverso la rete di vendita della AMC, con cui la R\u00e9gie aveva siglato un accordo commerciale gi\u00e0 nel 1979.\nNella seconda met\u00e0 del 1985 la calandra della \"11\" fu leggermente ristilizzata e ricevette pertanto un nuovo disegno con listelli pi\u00f9 grandi. Nella stessa occasione furono rivisti anche gli interni, con l'arrivo di un nuovo volante ed il ridisegnamento della consolle centrale. Meccanicamente, i due motori da 60 e 72 CV furono sostituiti da un'unica motorizzazione intermedia da 68 CV, sempre basata sul 1.4 Cl\u00e9on.\nNella seconda met\u00e0 del 1986 si ebbe un nuovo e pi\u00f9 sostanzioso restyling (comune anche alla \"R9\"): a cambiare furono il frontale (con fari trapezoidali e calandra completamente liscia ed in tinta), i paraurti (ridisegnati e, sulle versioni top di gamma, in tinta), gli interni (nuova plancia, sedili e pannelli porta ridisegnati) e i motori. Alla base si ponevano ora le versioni \"TL\" e \"TLE\", equipaggiate da un motore da 1.2 litri che prese il posto di quello da 1.1. In cima alla gamma, la \"TSE\" fu rimpiazzata dalle TS, TXE, GTX e GTE spinte dalla solita unit\u00e0 da 1.7 litri. Per quanto riguardava la \"9 Turbo\", essa ricevette l'unit\u00e0 motrice montata in quel periodo sulla Supercinque GT Turbo, un 1.4 sovralimentato da 115 CV.\nCome la \"9\" anche la \"11\" usc\u00ec dai listini nel 1989, sostituita dalla Renault 19, anche se la sua produzione continu\u00f2 in Argentina, presso lo stabilimento di Santa Isabel, dove andr\u00e0 avanti fino alla fine del 1994: nonostante i numeri di vendita della \"11\" non fossero stati eclatanti, il successo di immagine ottenuto dalla vettura fu tale da far dimenticare la R14 (che in ogni caso fu vittima di circostanze sfortunate e non ebbe un suo vero e proprio torto), complici anche i successi sportivi.\nLa Renault 11 Turbo.\nLa Renault \"11 Turbo\" fu lanciata nel marzo del 1984 come versione di punta della gamma. Dopo la gamma di motorizzazioni tranquille che ha caratterizzato la \"R14\", si ebbe quindi un ritorno alla sportivit\u00e0 con una versione destinata a riscuotere anche dei significativi successi sportivi, per rispolverare i fasti, non troppo antichi, delle \"medie pepate\" come la R8 Gordini. Tale mossa commerciale ebbe anche lo scopo di fugare i dubbi anche dai pi\u00f9 scettici, per dimostrare che l'insuccesso della \"R14\" fu solo un incidente di percorso. Esteriormente, la \"R11 Turbo\" si riconosceva per pochi dettagli, tra cui i cerchi in lega specifici e gli pneumatici a spalla ribassata, ma anche per le discrete decorazioni laterali. Nell'abitacolo era presente un volante specifico a quattro razze, sedili in velluto, cruscotto con contagiri, manometri turbo e pressione olio.\nIl motore della \"Renault 11 Turbo\" fu l'unit\u00e0 \"Cl\u00e9on\" da 1397\u00a0cm\u00b3 sovralimentata mediante turbocompressore. Si tratt\u00f2 di fatto dello stesso motore che a suo tempo ebbe equipaggiato le \"R5 Alpine Turbo\" e che in quel periodo era ancora presente sotto il cofano delle \"Supercinque GT Turbo\", ma con potenza di 105 CV anzich\u00e9 115. Tale motore, erede di una lunga dinastia di propulsori sportivi, fu progettato da Ren\u00e9 Vuaillat e dopo alcuni anni di versioni tranquille fece per la prima volta il suo debutto in chiave sportiva sotto il cofano delle indimenticate Renault 8 Gordini, con cubatura di 1.1 litri. Con tale motore la \"Renault 11 Turbo\" raggiungeva una velocit\u00e0 massima di 184\u00a0km/h, scattando da 0 a 100\u00a0km/h in appena 9\", un dato assai rilevante per l'epoca.\nTre anni dopo il lancio, la \"Renault 11 Turbo\" vide il proprio motore passare a 115 CV in occasione del secondo restyling, ma gi\u00e0 nel 1989 sarebbe uscita di produzione assieme al resto della gamma. Il suo posto sarebbe stato preso in seguito dalla Renault 19 1.8 16v 5p.\nRiepilogo caratteristiche.\nDi seguito vengono riportate le caratteristiche relative alle varie versioni previste per la gamma della \"Renault 11\" nei principali mercati europei. I prezzi riportati sono in migliaia di lire e si riferiscono al livello di allestimento pi\u00f9 basso ed al momento del debutto nel mercato italiano, laddove la versione indicata fosse prevista per tale mercato:\nSerie speciali.\nLe serie speciali previste per la R11 prima serie furono:\nLe serie speciali previste per la R11 seconda serie erano invece le seguenti:\nAttivit\u00e0 sportiva.\nCon l'abolizione del Gruppo B dalle competizioni rallystiche, la Renault pens\u00f2 bene di utilizzare la sua R11 Turbo in Gruppo A, per il Mondiale di Rally. Tale vettura divenne quindi la vettura ufficiale della Renault Sport, divisione sportiva della Casa francese. La R11 Turbo preparata per il Gruppo A arrivava ad erogare ben 185 CV di potenza massima e grazie alla sua tenuta di strada, all'affidabilit\u00e0 del suo motore anche se spremuto ad alti livelli e all'abilit\u00e0 di grandi piloti come Jean Ragnotti, Didier Auriol e Alain Oreille, riusc\u00ec a collezionare un interessante numero di risultati degni di nota. In Gruppo A, dove la R11 esord\u00ec nel 1986, la R11 Turbo collezion\u00f2 gi\u00e0 dal primo anno diversi primati di classe, per esempio nei Rally di Monte Carlo e della Lana, in Italia. Ma in quello stesso anno, nel rally del Var, in Francia, la R11 riusc\u00ec a conquistare anche un secondo posto assoluto. Anche nel 1987 vi furono numerosi risultati degni di nota, tra cui un primo posto assoluto in Francia e due quinti posti di classe in Portogallo e al Rally della Corsica. Inoltre vi fu un quarto posto di classe al Rally di Monte Carlo del 1988.\nAnche in Gruppo N fu impiegata la R11 Turbo: notevole fu il primo e secondo posto ottenuto al Rally della Corsica del 1984 dalle due R11 Turbo pilotate da Jean Pierre Deriu ed Alain Oreille."}
{"id": "758875", "revid": "287204", "url": "https://it.wikipedia.org/wiki?curid=758875", "title": "Flavio Eusebio", "text": "Flavio Eusebio (latino: \"Flavius Eusebius\") \u00e8 il nome di pi\u00f9 consoli dell'Impero romano:"}
{"id": "758877", "revid": "287204", "url": "https://it.wikipedia.org/wiki?curid=758877", "title": "Walhalla (romanzo)", "text": "Walhalla (\"Valhalla Rising\") \u00e8 il sedicesimo romanzo scritto da Clive Cussler, incentrato sulle avventure di Dirk Pitt, pubblicato nel 2001.\nTrama.\nNel 1035 alcune navi di vichinghi, comandati da Bjarne Sigvatson, approdarono nel Nordamerica, ma vennero attaccati dagli Skr\u00e6ling e nessuno di loro fece ritorno: per i vichinghi che vivevano in Islanda e Norvegia la sorte della colonia rimase sempre un mistero.\nNel 1894, nel Mare dei Caraibi l'equipaggio della nave da guerra \"Kearsarge\", comandata da Leigh Hunt e in viaggio da Haiti verso il Nicaragua, not\u00f2 nel fondale uno strano mostro marino con il dorso nero, che di colpo tagli\u00f2 la nave al livello della sala macchine causandone il naufragio. L'equipaggio si salv\u00f2, ma il mostro rimase avvolto in un alone di mistero.\nPi\u00f9 di cento anni dopo, nel 2003, a bordo di una lussuosa nave da crociera al suo viaggio inaugurale, la \"Emerald Dolphin\", scoppia un incendio che in poco tempo distrugge la nave. Una nave della \"NUMA\" (National Underwater &amp; Marine Agency), comandata da Dirk Pitt, che si trovava casualmente ad incrociare nei pressi della rotta della Emerald Dolphin, si dirige in soccorso dei passeggeri.\nDalle indagini sull'incidente nasce un'avventura tutta sul fondo del mare, che porter\u00e0 alla luce verit\u00e0 nascoste."}
{"id": "758878", "revid": "1305772", "url": "https://it.wikipedia.org/wiki?curid=758878", "title": "Dolce I di Provenza", "text": "Origine.\nFiglia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Gilberto I di G\u00e9vaudan era figlio primogenito del visconte di Millau e di G\u00e9vaudan, Berengario II (?-1090 circa) e della moglie la viscontessa di Carlat, Adela, figlia del visconte di Carlat, Gilberto e di Nobilia, Viscontessa di Lod\u00e8ve.\nBiografia.\nNel 1112 eredit\u00f2 il titolo di contessa di Provenza, avendo la madre abdicato all'atto del suo matrimonio, come testimoniato dalla \"Ex Brevi Historia Comitum Provinci\u00e6 e familia comitum Barcinonensium\" con il conte di Barcellona, Raimondo Berengario III, che, secondo la \"Inquisitio circa comitatum Carcasson\u00e6 quomodo pervenerit ad comites Barcinonenses\" era l'unico figlio maschio del conte di Barcellona, Gerona, Osona e Carcassonne, Raimondo Berengario II, detto \"testa di stoppa\" e di Matilde d'Altavilla (o Mafalda di Puglia), che secondo il cronista attivo in Italia in epoca normanna, a cavallo tra la fine del secolo XI e l'inizio del secolo XII, Guglielmo di Puglia, nel suo \"Gesta Roberti Wiscardi\" era la figlia primogenita del duca di Puglia e Calabria e conte di Sicilia, Roberto il Guiscardo (anche l\"'Ex Gestis Comitum Barcinonensium\" ci conferma che era figlia del Guiscargo) e della principessa longobarda, Sichelgaita di Salerno, che secondo il \"Gestis Ducum Normannorum, Continuatione Roberti\" era la figlia primogenita di Guaimario, principe di Salerno e di Capua, duca di Amalfi e Gaeta e duca di Puglia e Calabria e della sua terza moglie, Gemma di Capua, figlia del conte di Capua Laidolfo.\nNel 1113 Dolce cedette al marito, Raimondo Berengario, i suoi diritti sulla Provenza ed il G\u00e9vaudan, dando cos\u00ec inizio alla dinastia catalano/aragonese, nel governo della contea. Infatti gi\u00e0 in una donazione del 28 luglio 1114, Raimondo Berengario si cita col titolo di conte e marchese di Provenza in un documento di una donazione fatta all'abbazia di Saint-Victor di Marsiglia.\nDolce \u00e8 citata in altri due documenti, una donazione all'abbazia di Grasse, ancora del 1114, ed un secondo documento della \"Gallia Christiana Novissima, Tome I, Aix, Instrumenta\", (Col. 10-11, doc. VIII, non consultato) del 1125.\nAlla sua morte, avvenuta nel 1129 circa, ebbe inizio un periodo d'instabilit\u00e0, che si concluse con la guerra di Baux e che vide Ugone e Bertrando de Baux, figli della sorella di Dolce, Stefania (?-1160), incoraggiati dalla madre alla guerra (1144-1162) per il possesso della Provenza, entrare in guerra contro i conti di Barcellona. Si scaten\u00f2 quindi una serie di conflitti armati detti \"guerre di successione di Baux\", uscire infine sconfitti ad opera degli avversari catalani.\nDiscendenza.\nDolce a Raimondo Berengario diede 8 (oppure 7) figli:"}
{"id": "758880", "revid": "287204", "url": "https://it.wikipedia.org/wiki?curid=758880", "title": "Vortice (romanzo)", "text": "Vortice (\"Pacific Vortex!\") \u00e8 la prima avventura di Dirk Pitt, personaggio dei romanzi di Clive Cussler; anche se pubblicata come sesto libro della serie, si tratta del primo scritto da Cussler e per anni lasciato in un cassetto.\nTrama.\nDirk Pitt trova un contenitore di alluminio con dentro un messaggio proveniente da un sommergibile da guerra: viene incaricato di indagare sulla sua scomparsa. Il nome del sottomarino era Starbuck e sarebbe dovuto attraccare a Pearl Harbor il luned\u00ec successivo alla partenza ma non se ne ebbe pi\u00f9 notizia. Nonostante le ricerche non fu ritrovata traccia n\u00e9 dei passeggeri n\u00e9 di qualsiasi indizio che poteva lasciar presupporre a una possibile esplosione, come detriti, nafta o altro. Proseguendo con le indagini Dirk Pitt far\u00e0 delle scoperte davvero interessanti."}
{"id": "758884", "revid": "1504506", "url": "https://it.wikipedia.org/wiki?curid=758884", "title": "Contessa di Provenza", "text": ""}
{"id": "758886", "revid": "123145935", "url": "https://it.wikipedia.org/wiki?curid=758886", "title": "IHS", "text": "IHS, spesso stilizzato con una croce nella H, \u00e8 un \"nomen sacrum\" che fin dal Medioevo ha un uso amplissimo nell'arte figurativa della Chiesa cattolica come Cristogramma.\nAbbreviazione per contrazione del nome di Cristo, le prime due lettere sono le lettere iniziali del nome, l'ultima lettera \u00e8 la finale del nome stesso.\nOrigine.\nLa sigla IHS (o in alfabeto greco \u0399\u0397\u03a3) compare per la prima volta nel III secolo fra le abbreviazioni utilizzate nei manoscritti greci del Nuovo Testamento, abbreviazioni chiamate oggi \"nomina sacra\". Essa indica il nome \u0399\u0397\u03a3\u039f\u03a5\u03a3 (cio\u00e8 \"Iesous\", Ges\u00f9, in lingua greca antica e caratteri maiuscoli). In principio, quindi, le lettere \"H\" e \"S\" erano rispettivamente un \"eta\" e un sigma dell'alfabeto greco. La sigla \u00e8 spesso abbinata a XPS per \"Christos\"; le due sigle sono costruite in modo analogo, utilizzando le prime due lettere e l'ultima del nome, perci\u00f2 la \"S\" \u00e8 l'ultima lettera del nome Iesus e non la terza, come spesso viene affermato.\nVarianti.\nVi sono alcune varianti, perch\u00e9 la \"i\" greca pu\u00f2 essere traslitterata in alfabeto latino sia come una normale \"i\" maiuscola (\"I\"), sia come una \"i lunga\" (\"J\"); quindi:\nLa sigma, inoltre, era spesso scritta nella forma di sigma lunata, molto simile a una \"C\" dell'alfabeto latino, e pu\u00f2 essere traslitterata sia come una \"S\" latina (per indicare correttamente la pronuncia della lettera greca) sia come una \"C\" (per imitare la grafia originaria); da ci\u00f2 anche le varianti tardo-antiche:\nDiffusione.\nNel corso dei secoli le due sigle IHS e XPS si diffusero dai manoscritti alle monete e agli oggetti artistici. Si veda ad esempio l'iscrizione sulle monete d'oro bizantine a partire dal secondo regno di Giustiniano II (inizio dell'ottavo secolo): DN IHS XPS REX REGNANTIUM, cio\u00e8: \"Signore Ges\u00f9 Cristo, re dei re\" (ad es. nel 705) o pochissimi anni prima l'iscrizione sulla bara di san Cutberto a Durham (UK) del 698.\nCol tempo l'origine greca dell'abbreviazione fu dimenticata da molti e si credette che IHS fosse il troncamento del nome latino di Ges\u00f9, che venne cos\u00ec erroneamente arricchito di una \"acca\", trasformandosi spesso in \"Jhesus\". Altrettanto erronee sono le interpretazioni di IHS come sigla latina (vedi sotto).\nL'abbreviazione IHS ridivent\u00f2 popolare e si trasform\u00f2 in un vero e proprio monogramma in seguito al diffondersi della devozione verso il Santissimo Nome di Ges\u00f9. Nel XII secolo ne fu promotore san Bernardo da Chiaravalle. Nel XIV secolo il beato Giovanni Colombini, fondatore della confraternita laica dei Gesuati, portava abitualmente sul petto la sigla IHS. La sigla fu poi utilizzata da san Vincenzo Ferrer.\nParticolare impulso alla diffusione del trigramma \u00e8 stato dato da san Bernardino da Siena, al cui nome esso resta associato anche oggi. Bernardino ne promosse l'ostensione ai fedeli accorsi alle sue omelie, raffigurandolo su tavolette di legno, poste sull'altare durante la celebrazione eucaristica. Il trigramma bernardiniano era circondato da un sole a dodici raggi, riprendendo in tal modo un'iconografia precedentemente ideata da Ubertino da Casale. La pessima fama di quest'ultimo e la denuncia di un possibile uso idolatrico di tale simbolo spinsero nel 1427 papa Martino V ad ordinare l'aggiunta di una croce sopra il trattino trasversale della H maiuscola o di un tratto orizzontale sull'astina della h minuscola in modo da formare la croce.\nIl larghissimo utilizzo del trigramma \u00e8 continuato dopo la controriforma, di cui Bernardino da Siena \u00e8 stato un precursore. Ignazio di Loyola, infatti, lo scelse come proprio sigillo (1541) e successivamente la Compagnia di Ges\u00f9 lo adott\u00f2 come proprio emblema. Si legge infatti in numerose chiese costruite dall'ordine gesuita. Ne \u00e8 un esempio la facciata della Chiesa del Ges\u00f9, dove campeggia a grandi lettere.\nAltre sigle.\nL'abbreviazione greca \u00e8 stata oggetto di varie riletture, in latino o in altre lingue moderne, come acronimi inversi, per l'errata interpretazione della lettera greca eta (H) come un'acca latina. Tra queste la pi\u00f9 diffusa \u00e8 \"Iesus Hominum Salvator\", traducibile in lingua italiana come \"Ges\u00f9 Salvatore degli Uomini\" (cio\u00e8 \"dell'Umanit\u00e0\").\nUn'altra reinterpretazione \u00e8 \"In Hoc Signo [vinces]\" (\"con questo segno [vincerai]\"), frase che avrebbe guidato Costantino I nella vittoria contro Massenzio, alludendo al segno della croce che spesso vi compare affiancata.\nIconografia.\nIl trigramma \u00e8 sempre sormontato da una croce, ed \u00e8 spesso circondato da raggi di luce. Pu\u00f2 essere accompagnato dal Sacro Cuore di Ges\u00f9 o da tre chiodi della sua Croce. \nIHS \u00e8 associato alla liturgia del Santissimo Nome di Ges\u00f9, ma \u00e8 soprattutto diffuso in un contesto eucaristico o cimiteriale.\nDi seguito se ne illustrano alcuni esempi:"}
{"id": "758887", "revid": "30610", "url": "https://it.wikipedia.org/wiki?curid=758887", "title": "Faustina (augusta)", "text": "Biografia.\nCostanzo spos\u00f2 Faustina ad Antiochia nel 361, quando questa aveva circa 14 anni, dopo la morte della seconda moglie Eusebia; Faustina diede all'imperatore il tanto sospirato erede, Flavia Massima Faustina Costanza (futura moglie dell'imperatore Graziano), che per\u00f2 nacque dopo la morte del padre.\nQuando Procopio si rivolt\u00f2 nel 365, pens\u00f2 di garantirsi la lealt\u00e0 delle truppe tenendo in ostaggio Faustina e la figlia, che furono presenti sia alla elevazione al trono di Procopio che prima delle battaglie."}
{"id": "758891", "revid": "729019", "url": "https://it.wikipedia.org/wiki?curid=758891", "title": "TEA (editore)", "text": "La casa editrice TEA - Tascabili degli Editori Associati S.p.A. \u00e8 nata a Milano nel 1987 per iniziativa di Mario Spagnol (Longanesi &amp; C.), di Gianni Merlini (UTET) e di Luciano Mauri (Messaggerie Italiane).\nLo scopo era quello di creare, sull'esempio di altre esperienze europee una casa editrice che pubblicasse nuovamente in edizione tascabile i libri di molte case editrici italiane come Corbaccio, Garzanti, Guanda, Longanesi, Ponte alle Grazie, Editrice Nord, Salani.\nSuccessivamente a tale attivit\u00e0 si \u00e8 aggiunta anche quella di pubblicare in prima edizione specialmente nel campo della narrativa e della manualistica.\nDall'ottobre 2005 la TEA \u00e8 entrata a far parte del Gruppo Editoriale Mauri Spagnol (GeMS).\nIl catalogo nel 2006 contava oltre 30 collane (13 delle quali attive) per oltre 1.700 titoli.\nNel 2012 lancia il marchio Tre60 con l'intento di pubblicare solo prime edizioni."}
{"id": "758893", "revid": "767487", "url": "https://it.wikipedia.org/wiki?curid=758893", "title": "Bowling for Soup", "text": "I Bowling for Soup sono un gruppo musicale pop punk formatosi nel 1994 in Wichita Falls, Texas. \u00c8 conosciuta soprattutto per i singoli \"Girl All The Bad Guys Want\", \"High School Never Ends\", \"1985\" e \"Almost\". Ha pubblicato nove album studio, includendo un album di \"cover\".\nStoria.\nI Bowling for Soup si formano nel 1994 in Texas grazie a Jaret Reddick, Chris Burney, Erik Chandler e Lance Morril. Morril lasci\u00f2 la band amichevolmente nel 1998 e il suo posto fu preso da Gary Wiseman.\nIl nome della band fu preso dal nome del film \"Bowling for Shit\" del 1978, che gi\u00e0 a sua volta si riferiva a \"Bowling for Dollars\". Nel 1998 la band pubblica il suo primo EP \"Tell Me When To Whoa\". Un anno dopo, pubblicano il loro primo album in studio \"Rock on Honorable Ones!!!\". L'album vendette oltre 10,000 copie, spingendo la Jive Records ad ingaggiare la band. Nel 2000, i Bowling for Soup pubblicarono il loro album di debutto sotto una major \"Let's Do It for Johnny!\". L'album conteneva perlopi\u00f9 vecchie canzoni registrate nuovamente ma anche canzoni pi\u00f9 recenti come \"Summer of 69\"', cover di Bryan Adams.\nNel 2002 esce \"Drunk Enough to Dance\", secondo lavoro sotto una grande casa discografica. Il primo singolo, \"Girl All The Bad Guys Want\" fu un grande successo e divenne una hit negli USA e nel Regno Unito. Questo singolo incoraggi\u00f2 molto a comprare l'album, che raggiunse il secondo posto nella Billboard Top Heatseekers. Il secondo singolo, \"Emily\", non replic\u00f2 il successo. Arriv\u00f2 solamente #67 nella UK chart e non entr\u00f2 nemmeno in quella degli Stati Uniti.\nLa band pens\u00f2 che un terzo singolo fosse necessario per il successo dell'album, ma ritenne che \"Drunk Enough To Dance\" non avesse altro materiale interessante da offrire. cos\u00ec la band si chiuse in studio e compose il singolo \"Punk Rock 101\", che pi\u00f9 tardi fu inclusa nell'album. Il singolo fu di maggior successo che \"Emily\", e arriv\u00f2 #43 nella classifica del Regno Unito.\n\"A Hangover You Don't Deserve\".\nDue anni dopo fu il turno di \"A Hangover You Don't Deserve\", che divenne l'unico album della band a finire nella Top 40. Fu venduto grazie inizialmente al singolo \"1985\", una canzone composta dalla band SR-71. Questo fu il pi\u00f9 grande successo dei Bowling for Soup negli USA, dato che raggiunsero la #23 nelle hit americane. Il secondo singolo fu \"Almost\", che fu un grande successo e raggiunse la posizione #100 nella UK chart, #46 nella USA Top 100 e #23 nella USA Pop 100.\nNel 2005, la band pubblica l'album Bowling For Soup Goes To The Movies, una compilation di cover di canzoni che sono apparse sul grande schermo.\n\"The Great Burrito Extortion Case\".\nDopo il loro album di cover, i Bowling for Soup passarono la maggior parte del 2006 in studio per registrare il loro sesto album studio, \"The Great Burrito Extortion Case\", pubblicato il 7 novembre 2006. Il primo singolo scelto fu \"High School Never Ends\". La band ha iniziato un loro tour per promuovere l'album, che attraversa gli Stati Uniti e il Regno Unito.\nRecentemente hanno prodotto un singolo per Disney Channel \"Today Is Gonna Be a Great Day\" come colonna sonora della serie Phineas e Ferb.\nNel 2008 Jaret Reddick e Erik Chandler partecipano come voci nella canzone \"Endless Possibilities\" per il gioco Sonic Unleashed\n\"Sorry for Partyin\"'.\nNel 2009 esce il loro settimo album Sorry for Partyin' in cui viene estratto i singoli My Wena e No Hablo Ingl\u00e8s.\n\"Sorry for Partyin\"' ha debuttato al numero 104 della Billboard 200 e al numero 47 del miglior album rock.\nI singoli di questo album non sono mai stati passati in radio.\nQuesto album \u00e8 stato distribuito dalla casa discografica RCA Records.\nL'album \u00e8 uscito il 12 ottobre 2009.\n\"Fishin' for Woos\".\nNel 2011 esce il loro ottavo album Fishin' for Woos in cui vengono estratti i singoli \"I've Never Done Anything Like This\", \"Turbulence\" e \"S-S-S-Saturday\".\nQuesto album \u00e8 distribuito dalle case discografiche Que-So Records e Brando Records.\nL'album \u00e8 uscito nel Regno Unito l'11 aprile 2011 e nel resto del mondo il 26 aprile 2011.\nL'album \u00e8 arrivato nella Billboard 200 alla posizione 189 e nella UK Album Chart alla posizione 66.\n\"Lunch. Drunk. Love.\".\nIl 20 giugno 2013 \u00e8 uscito il loro nono album dal titolo \"Lunch. Drunk. Love.\".\nL'album contiene 14 brani inediti, tutti registrati nel 2013.\n\"Drunk Dynasty\".\nIl 14 Ottobre 2016 esce l'album \"Drunk Dynasty\", l'ultimo ad avere Erik Chandler come bassista: infatti Chandler lasci\u00f2 la band definitivamente nel 2019"}
{"id": "758895", "revid": "1573940", "url": "https://it.wikipedia.org/wiki?curid=758895", "title": "Katalin Kov\u00e1cs", "text": "Ha vinto due argenti ai Giochi olimpici di Sydney 2000 e una medaglia d'oro nel K2\u00a0500\u00a0m in coppia con Natasa Janics e una d'argento nel K4\u00a0500\u00a0m ad Atene 2004."}
{"id": "758897", "revid": "599013", "url": "https://it.wikipedia.org/wiki?curid=758897", "title": "Tebaldo II", "text": ""}
{"id": "758898", "revid": "111319", "url": "https://it.wikipedia.org/wiki?curid=758898", "title": "Natalin Kov\u00e1cs", "text": ""}
{"id": "758903", "revid": "1566286", "url": "https://it.wikipedia.org/wiki?curid=758903", "title": "Bruno Corbucci", "text": "Biografia.\nFratello di Sergio Corbucci, inizi\u00f2 come sceneggiatore di film, soprattutto comici, con Erminio Macario e poi con Tot\u00f2, e questa sua vocazione lo seguir\u00e0 lungo tutta la carriera. Il suo esordio da regista avvenne a met\u00e0 anni sessanta, dirigendo Lando Buzzanca nel dittico \"James Tont operazione U.N.O.\" (1965) e \"James Tont operazione D.U.E.\" (1966), parodie del famoso agente 007, cui segu\u00ec il western all'italiana \"Spara, Gringo, spara\" (1968). La fama arriv\u00f2 con la serie di film poliziotteschi del maresciallo Nico Giraldi, interpretati da Tomas Milian, iniziata nel 1976 con \"Squadra antiscippo\" e terminata nel 1984 con \"Delitto al Blue Gay\".\nTra i suoi film pi\u00f9 conosciuti vi sono quelli girati con Bud Spencer, quali \"Cane e gatto\" (1983), in coppia con Milian, \"Miami Supercops (I poliziotti dell'8\u00aa strada)\" (1985), il penultimo interpretato da Spencer insieme all'abituale partner Terence Hill, e \"Superfantagenio\" (1986). In seguito si dedic\u00f2 alla regia di serie televisive, tra cui le due stagioni di \"Classe di ferro\" (1989-1991) e \"Quelli della speciale\" (1993).\nCamei.\nCorbucci apparve in diversi dei suoi film in piccoli ruoli; nel film \"Il trafficone\" (1974), in cui interpretava la parte dell'onorevole Licanzi, nella serie \"Classe di ferro\", dove interpretava il generale Anselmi e nel film \"La casa stregata\" (1982), nel ruolo del veterinario. Apparve anche in \"Tot\u00f2 d'Arabia\" (1965), nella parte di uno spettatore alla corrida.\nMorte.\nMor\u00ec in una clinica romana nel 1996, in seguito a un attacco cardiaco: \u00e8 sepolto accanto ai fratelli presso il cimitero del Verano a Roma."}
{"id": "758904", "revid": "767487", "url": "https://it.wikipedia.org/wiki?curid=758904", "title": "Hemiramphidae", "text": "Gli emiranfidi (Hemiramphidae) sono una famiglia di pesci marini e d'acqua dolce dell'ordine dei Beloniformes.\nQuesti pesci sono caratterizzati da una strana forma della testa, con la mandibola che si protende ben oltre la mascella superiore: il nome del genere principale \"Hemiramphus\", che d\u00e0 il nome alla famiglia, significa infatti \"mezzo becco\". Questi pesci, generalmente di piccole dimensioni, sono spesso ospiti degli acquari."}
{"id": "758905", "revid": "599013", "url": "https://it.wikipedia.org/wiki?curid=758905", "title": "Caroline Brunet", "text": "Ha partecipato a ben 5 edizioni delle Olimpiadi, a partire da Seoul 1988 fino ad Atene 2004, vincendo due argenti e un bronzo nel K1 500\u00a0m.\nHa vinto anche numerose medaglie ai mondiali."}
{"id": "758908", "revid": "74801", "url": "https://it.wikipedia.org/wiki?curid=758908", "title": "Catalano dei Malavolti", "text": "Biografia.\nDi famiglia guelfa, fu podest\u00e0 in diverse citt\u00e0, tra le quali Piacenza, e comand\u00f2 anche una parte della fanteria bolognese nella Battaglia di Fossalta.\nDopo aver fondato l'ordine dei \"frati gaudenti\" (un epitomo diventato solo in seguito dispregiativo), fu insieme con Loderingo degli Andal\u00f2 paciere in varie citt\u00e0 per conto di Papa Clemente IV, sebbene il loro ordine vietasse di ricoprire cariche politiche; la coppia fu due volte chiamata a reggere Bologna (1265 e 1267), mentre nel 1266, poco dopo la battaglia di Benevento e la sanguinosa cacciata dei ghibellini, fu inviata a Firenze con il compito di promuovere la rappacificazione cittadina.\nDante li colloc\u00f2 entrambi nella bolgia degli ipocriti all'Inferno (Canto XXIII), costretti a vagare per l'eternit\u00e0 coperti da pesantissime cappe di piombo coperte d'oro zecchino all'esterno.\nCatalano si ritir\u00f2 nel convento di Ronzano, ove mor\u00ec nel 1285."}
{"id": "758910", "revid": "15756", "url": "https://it.wikipedia.org/wiki?curid=758910", "title": "Galleria Giovanni XXIII", "text": "La galleria Giovanni XXIII \u00e8 un tunnel stradale di Roma.\nCostruito tra il 2001 e il 2004 nel quadrante nordoccidentale della citt\u00e0, passa sotto la collina di Monte Mario e collega la Tangenziale Est all'altezza dello stadio Olimpico a via della Pineta Sacchetti all'altezza del policlinico Gemelli.\nLungo poco pi\u00f9 di , procede in doppia canna per un totale di 4 corsie e riceve e distribuisce il traffico anche da e verso via Trionfale.\nStoria.\nNel quadro di una riorganizzazione generale della viabilit\u00e0 a Roma che prevedeva la creazione di tre anelli concentrici di canalizzazione del traffico (il pi\u00f9 esterno essendo il Grande Raccordo Anulare e il pi\u00f9 interno quello \u2012 rimasto in fase di progetto \u2012 passante per i lungotevere e le Mura aureliane), il cosiddetto \"Passante a Nord-Ovest\" rappresentava il completamento dell'anello intermedio, costituito dalla Tangenziale Est \u2012 grande circonvallazione di collegamento lunga circa da viale Castrense, all'altezza di San Giovanni, fino all'allaccio con via Salaria \u2012 e, a seguire, via del Foro Italico \u2012 pi\u00f9 nota come \"via Olimpica\", costruita in occasione dei Giochi della XVII Olimpiade del 1960 e ristrutturata in occasione dell'organizzazione italiana del campionato mondiale di calcio 1990 \u2012 che giunge fino allo stadio Olimpico e, tramite collegamenti con tronchi stradali eterogenei, raggiunge la zona di Villa Pamphilj e infine l'EUR.\nNella fattispecie, il nuovo tunnel era destinato al sottopassaggio di Monte Mario e allo smistamento del traffico verso i quartieri nordoccidentali della citt\u00e0 nei municipi XIV e XV a ridosso delle vie Trionfale e Pineta Sacchetti.\nIl progetto, presentato a fine anni novanta dall'assessore ai lavori pubblici della giunta Rutelli Esterino Montino, avrebbe dovuto essere esecutivo entro il 1999, ma le opposizioni ambientaliste ne rallentarono la realizzazione: in particolare, Legambiente e un comitato civico di abitanti della zona della Farnesina preannunciarono ricorsi in sede amministrativa perch\u00e9 a loro giudizio l'opera avrebbe danneggiato irrimediabilmente il verde pubblico; il gruppo consiliare dei Verdi, inoltre, present\u00f2 una mozione in Campidoglio chiedendo che, a regime, il progettando tunnel fosse operato a pedaggio sul modello della tangenziale di Napoli, affinch\u00e9 le spese per la realizzazione dell'opera venissero addebitate a chi usufruisce del trasporto su gomma e non a tutta la collettivit\u00e0.\nLe complicazioni amministrative e burocratiche furono comunque superate anche se ci\u00f2 comport\u00f2 lo slittamento dell'inizio dei lavori di circa due anni: il contraente generale Astaldi inizi\u00f2 i lavori di perforazione il con la giunta Veltroni da poco insediata.\nAlle 13:15 del , dopo circa 30 mesi di lavori, fu abbattuto il diaframma della canna sud, l'ultima in ordine di tempo a essere completata; nove mesi pi\u00f9 tardi, il , la galleria fu ufficialmente inaugurata dal sindaco Veltroni e intitolata a papa Giovanni XXIII.\nCaratteristiche.\nLa galleria \u00e8 composta di due canne affiancate, in ciascuna delle quali si trova una carreggiata a due corsie; la canna nord ospita la carreggiata in direzione Pineta Sacchetti, quella sud in direzione Foro Italico.\nL'allaccio orientale avviene all'altezza del tunnel della Farnesina, verso cui si dirama il traffico in direzione del Foro Italico e di piazzale Clodio; la galleria sottopassa Monte Mario ed \u00e8 lunga , dei quali realizzati artificialmente in calcestruzzo armato.\nL'allaccio occidentale \u00e8 invece su via della Pineta Sacchetti subito dopo aver sottopassato via Trionfale: le rampe d'accesso e di uscita della galleria costeggiano il perimetro dell'Universit\u00e0 Cattolica di Roma.\nIl soffitto di ciascuna canna \u00e8 alto sul piano stradale, e le due canne sono separate da un muro realizzato in pannelli di cemento di ciascuno; ogni sono presenti aperture di di larghezza per permettere il passaggio da una canna all'altra dei mezzi di soccorso.\nA di distanza l'una dall'altra, inoltre, sono previste vie di fuga pedonali sulla mano destra di ognuna delle due carreggiate.\nLe due canne hanno una larghezza a regime di , che aumenta a in presenza delle corsie di immissione e di uscita.\nIl progetto prevede tre rampe di svincolo sulla canna nord (quella d'ingresso dalla Farnesina, e di uscita su via Mario Fani e via Trionfale) e cinque su quella sud (quella d'accesso da via Trionfale, di uscita su via Pieve di Cadore e via Cortina d'Ampezzo, due ancora chiuse e una in uscita alla Farnesina verso lo stadio Olimpico).\nCome opere accessorie furono realizzati due cavalcavia / sottopassi per allacciare via del Foro Italico e l'ingresso del tunnel alla viabilit\u00e0 circostante: un cavalcavia in via della Farnesina e uno in via dei Colli della Farnesina, sotto cui passano gli svincoli di immissione e di uscita all'asse viario.\nPer realizzare detti cavalcavia, furono preliminarmente sterrati circa cento pini che non fu possibile piantumare altrove a causa dell'avanzato sviluppo radicale di tali alberi adulti; si trattava comunque di alberi non spontanei, in quanto ivi inseriti circa mezzo secolo prima in fase di urbanizzazione.\nFu deciso quindi che, a lavori terminati, si sarebbe proceduto alla piantumazione di nuovi esemplari.\nTutta l'opera, completamente finanziata dal comune di Roma, cost\u00f2 circa , circa 40 dei quali per la progettazione e la posa in opera dei lavorati cementizi.\nDal 2019, inoltre, entrambe le canne della galleria sono equipaggiate con autovelox; la velocit\u00e0 massima ivi permessa \u00e8 di .\nNel corso degli anni la galleria \u00e8 stata sottoposta a rituali lavori di ordinaria manutenzione e di adeguamento degli impianti di segnaletica, sia stradale che di sicurezza, come per esempio l'installazione di illuminazione LED o di pannelli fotoriflettenti.\nUn rilevante danno alle strutture di servizio fu altres\u00ec causato, la mattina del , dall'incendio di un autobus dell'ATAC nella canna nord della galleria: il calore sviluppatosi durante il rogo del veicolo provoc\u00f2 lo scioglimento del manto stradale e la distruzione di alcuni pannelli fotoriflettenti nonch\u00e9 delle installazioni elettriche ivi presenti (sensori di fumo, termici, illuminazione, aerazione e segnaletica attiva).\nLa struttura principale del tunnel tuttavia non riport\u00f2 danni e, quindi, in un mese circa fu possibile ripristinarne l'operativit\u00e0."}
{"id": "758914", "revid": "254059", "url": "https://it.wikipedia.org/wiki?curid=758914", "title": "Loderingo degli Andal\u00f2", "text": "Biografia.\nNacque a Bologna nel 1210 presso una famiglia nobile ghibellina: da Andrea Lovello, soprannominato Andal\u00f2 (donde il suo cognome) e da Ota. Fratello della beata Diana fondatrice del monastero domenicano di sant'Agnese e di Brancaleone che fu podest\u00e0 di Genova e poi senatore a Roma. Fu imprigionato nel 1239 da Federico II. Ricopr\u00ec in seguito la carica di podest\u00e0 a Modena, Firenze e Bologna.\nNel 1260 fond\u00f2 l'ordine dei \"Frati Gaudenti\" (o cavalieri di Santa Maria). Questo ordine, costituito da chierici e laici, aveva il compito sia di contrastare le eresie, sia di pacificare le avverse fazioni cittadine e per questi motivi i membri dell'Ordine avevano il permesso di portare armi. Assieme a Catalano dei Malavolti fu paciere in varie citt\u00e0 per conto di Papa Clemente IV, sebbene il loro ordine vietasse di ricoprire cariche politiche. I due religiosi furono due volte rettori a Bologna (1265 e 1267), mentre nel 1266, poco dopo la battaglia di Benevento e la sanguinosa cacciata dei ghibellini, furono inviati come pacieri a Firenze.\nDante li colloc\u00f2 entrambi nella bolgia degli ipocriti all'Inferno (Canto XXIII), costretti a vagare per l'eternit\u00e0 coperti da pesantissime cappe di piombo, all'esterno ricoperte d'oro zecchino.\nNel 1267 Loderingo si ritir\u00f2 nel convento (eremo) di Ronzano sulle colline bolognesi. Qui ebbe per compagno Guittone d'Arezzo che gli dedic\u00f2 una canzone nella quale esaltava la sua serena pazienza. Mor\u00ec in convento nel 1293."}
{"id": "758916", "revid": "1305772", "url": "https://it.wikipedia.org/wiki?curid=758916", "title": "Ronzano", "text": "Ronzano pu\u00f2 indicare:"}
{"id": "758920", "revid": "106908", "url": "https://it.wikipedia.org/wiki?curid=758920", "title": "Tebaldo II di Navarra", "text": "Origine.\nSecondo la cronaca di Alberic de Trois-Fontaines Tebaldo era il figlio maschio primogenito di Tebaldo \"il Saggio\", re di Navarra (Tebaldo I), conte di Champagne (Tebaldo IV) e conte di Brie, e della sua terza moglie Margherita di Borbone-Dampierre (\u20201256), che ancora secondo la cronaca di Alberic de Trois-Fontaines era la figlia secondogenita del signore di Borbone, Arcimbaldo VIII e di Guigone de Forez, figlia di Guido III Conte di Forez e della sua seconda moglie, Adelasia.&lt;br&gt;Tebaldo I di Navarra, secondo Goffredo di Villehardouin, nel suo \"Chronicles of the Crusades\" (non consultato), era l'unico figlio maschio del conte di Champagne, Tebaldo IIIe di Bianca di Navarra, che, secondo il \"Nobiliario de D. Pedro Conde de Barcelos hijo del Rey D. Dionis de Portugal\" Bianca era figlia del re di Navarra Sancho VI \"il Saggio\" e Sancha di Castiglia, figlia del re di Le\u00f3n e Castiglia, Alfonso VII e di Berenguela di Barcellona, figlia del conte di Barcellona, Raimondo Berengario III e quindi sorella del principe d'Aragona e conte di Barcellona Raimondo Berengario IV.\nBiografia.\nSuo padre Tebaldo IV di Champagne, nel 1234, dopo la morte del fratello di sua madre Bianca di Navarra, il re di Navarra, Sancho VII il Forte, senza discendenza, era stato scelto come re dai navarresi ed aveva ricevuto la corona di Navarra, come Tebaldo I.\nNella sua cronaca, Alberico delle Tre Fontane cita la nascita di Tebaldo II, nel 1239, come figlio del re di Navarra (\"regi Navarre filius\"), senza citarne il nome.\nSuo padre Tebaldo I mor\u00ec nel 1253; secondo gli \"Obituaires de Sens Tome I.1, Eglise cath\u00e9drale de Sens, Obituaire du xiii si\u00e8cle\", Tebaldo I (\"Theobaldus illustris rex Navarre et comes Campanie\") mor\u00ec il 1\u00ba maggio (\"Kal Mai\"); invece, secondo le \"Cor\u00f3nicas\" Navarras (non consultate), mor\u00ec l'8 luglio a Pamplona, dove fu tumulato nella cattedrale di Santa Maria di Pamplona.&lt;br&gt;Tebaldo, che aveva circa 14 anni, gli succedette come re di Navarra (Tebaldo II) e conte di Champagne (Tebaldo V), sotto la reggenza della madre, Margherita di Borbone-Dampierre, che resse il governo sino alla sua morte, con l'aiuto del re d'Aragona, Giacomo I (che si protrasse fino al conseguimento della sua maggiore et\u00e0, che era di 21 anni), come si pu\u00f2 constatare dal documento n\u00b0 XVI dei \"Documents des archives de la Chambre des Comptes de Navarre\", del 1\u00ba agosto 1253, in cui Margherita (\"dona Margarita\") scrive ad Alfonso, erede al trono di Aragona (\"Alfonso, fillo mayor et heredero del rey d\u00b4Aragon\"), citandosi come regina di Navarra e contessa palatina di champagne e di Brie (\"reyna de Navarra, de Campayna et de Bria condessa palatina\"), accetta l'alleanza col re d'Aragona a nome del figlio, Tebaldo, re di Navarra (\"don Thibalt rey de Navarra\"); anche nel documento n\u00b0 574 del \"Cartulaire de Hugues de Chalon (1220-1319)\", Margherita si cita come regina di Navarra e contessa palatina di champagne e di Brie (\"royne de Navarre, de Champaigne et de Brye conteste palatine\").\nSua madre, Margherita mor\u00ec nel 1256; secondo gli \" Obituaires de Sens Tome I.2, Chapelle Saint-Blaise, \u00e0 Provins\", Margherita (\"Margarita regina\") mor\u00ec il 29 marzo; invece, secondo le \"Cor\u00f3nicas\" Navarras (non consultate), mor\u00ec 12 aprile a Provins, Brie, Francia. Il suo corpo fu inumata all'abbazia di Clairvaux.\nTebaldo ricevette il rito dell'unzione e dell'incoronazione da papa Alessandro IV, rispettivamente nel 1257 e nel 1259, importando per la prima volta in Navarra il concetto di investitura divina del monarca.\nA Melun (Senna e Marna), il 6 aprile 1258, Tebaldo, secondo la \"Chronique anonyme des rois de France\" spos\u00f2 Isabella di Francia (1242-1271), che, ancora secondo la \"Chronique anonyme des rois de France\", era figlia del re di Francia, Luigi IX il Santo e di Margherita di Provenza, che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266), che, secondo il documento n\u00b0 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era figlia del Conte di Savoia, d'Aosta e di Moriana, Tommaso I (1177 \u2013 1233) e della moglie, Beatrice Margherita di Ginevra (1180 \u2013 1257), che secondo la \"Chronica Albrici Monachi Trium Fontium\" era figlia di Guglielmo I di Ginevra e di Margherita B\u00e9atrice di Faucigny.\nFirm\u00f2 i \"Fuero general de Navarra\", ovvero la \"Carta generale del Regno di Navarra\": raccolta di leggi che limitava anche il suo potere, delegandolo a un consiglio di dodici nobili, quindi una sorta di costituzione che definiva il potere del re e quello dei nobili e le procedure giudiziarie, che fu poi codificata per la prima volta, in seguito ad emendamenti (\"amejoramientos\") nel 1330 e poi una seconda volta nel 1419.\nTebaldo cerc\u00f2 inoltre di arginare il decentramento feudale dei nobili, aggravandoli di cospicui tributi, ma concedendo loro un maggior prestigio a corte, con poteri politici. Estese gradualmente i \"Fueros\" a Pamplona, Lantz, Estella, Tiebas e Torralba.\nIn politica economica continu\u00f2 secondo le impronte del padre, migliorando l'amministrazione reale, controllando entrate e spese e indicendo il primo censimento generale, che indic\u00f2 circa 150.000 abitanti (1266). Circa il 6.75% dell'appannaggio reale veniva speso in burocrazia, il 33.84% in spese militari e il 59.6% per il mantenimento dei possedimenti della corona.\nAiut\u00f2 il re di Francia, Luigi IX il Santo, contro le pressioni dei suoi vassalli, diventando un suo consigliere, mentre Re Luigi intervenne spesso come arbitro nei problemi interni della Navarra, ma soprattutto fu giudice nelle controversie di Tebaldo contro la sorella Margherita e suo marito, Federico III di Lorena, inerenti a contese tra la contea di Champagne ed il ducato di Lorena: secondo lo storico, Georges Poull, nel suo libro La Maison ducale de Lorraine (1994) (non consultato), subito dopo il matrimonio, Margherita rinunci\u00f2 ad ogni diritto alla successione sulla contea di Champagne, a favore del fratello Tebaldo II , che, due anni prima, nel 1253, aveva ereditato la contea (Tebaldo V) assieme al regno di Navarra, (poi, nel 1273, rinnov\u00f2 la medesima dichiarazione di rinuncia al diritto di successione sulla contea di Champagne, a favore del fratello Enrico il Grosso, che, nel 1270, era subentrato al fratello Tebaldo sia nella contea (Enrico III), che nel regno di Navarra (Enrico I)).\nTebaldo, nel 1269, fond\u00f2 la citt\u00e0 di Espinal.\nNel marzo 1270, secondo la \"Cronaca\" di Guglielmo di Nangis, Tebaldo II, part\u00ec alla volta della Tunisia, al seguito del suocero, Luigi IX il Santo e, in quello stesso anno, durante il viaggio di ritorno dall'ottava crociata, Tebaldo II, mor\u00ec a Trapani; secondo le \"Cronache di Navarra\" () (non consultate), durante il viaggio di ritorno, mor\u00ec a Trapani, senza avere eredi legittimi, nel dicembre 1270 e fu tumulato a Provins nel convento dei Cordeliers (Ordine dei Frati Minori Conventuali); i necrologi della Cappella Saint-Blaise di Provins riportano il 4 dicembre 1270 la data della morte di Tebaldo (\"4 Dec. Ob. Theobaldus rex Navarre fundator noster\").&lt;br&gt;Invece, secondo Giuseppe Maria Di Ferro, Tebaldo II fu sepolto nella Chiesa di San Domenico di Trapani.&lt;br&gt;Gli succedette il suo fratello minore Enrico I di Navarra.\nDiscendenza.\nTebaldo da Isabella non ebbe figli.\nTebaldo da una sua amante, Marchesa Gil de Rada ebbe una figlia:."}
{"id": "758922", "revid": "1363894", "url": "https://it.wikipedia.org/wiki?curid=758922", "title": "Birgit Fischer", "text": "Ha partecipato e vinto medaglie in sei edizioni olimpiche e numerosi titoli mondiali. Ha gareggiato prima per la squadra della Germania Est e poi per la Germania unificata.\nBiografia.\nNell'agosto 2002 la trasmissione \"Unsere Besten\" l'ha eletta al 2\u00ba posto tra i pi\u00f9 grandi sportivi tedeschi di tutti tempi solo alle spalle di Michael Schumacher."}
{"id": "758923", "revid": "125692616", "url": "https://it.wikipedia.org/wiki?curid=758923", "title": "Alessia Ventura", "text": "Biografia.\nCarriera.\nNel 1994 debutta nel mondo della moda partecipando, come modella, a diverse sfilate. Nel 1996 prende parte al variet\u00e0 di Canale 5 \"Sotto a chi tocca\" in cui rappresenta il Piemonte in veste di showgirl. Nelle stagioni televisive 1999-2000 e 2000-2001 \u00e8 valletta, delle ultime due edizioni del quiz di Rete 4 \"Ok, il prezzo \u00e8 giusto!\"; in questo periodo decide di studiare recitazione e gira due importanti spot pubblicitari, uno per \"Piaggio\" insieme al disc jockey Albertino e l'altro per \"Citro\u00ebn\" insieme a Gianluca Vialli. Dal 2000 al 2001 \u00e8 modella e testimonial di \"Anni Luce Fitness\".\nNel 2001 viene scritturata dalla soap opera di Canale 5 \"CentoVetrine\" per interpretare il ruolo fisso di \"Eleonora Sorrenti\"., mentre nelle stagioni 2001-2002 e 2002-2003 \u00e8, con Ilary Blasi, una delle \"letterine\" di \"Passaparola\". Nell'inverno 2004 partecipa, come concorrente, alla prima edizione del reality show di Rai 2 \"La Talpa\". Dal 2004 al 2007 conduce, con Nicola Savino, la rubrica settimanale di informazione dedicata al cinema \"Sky Cine News\" in onda sui canali di Sky Cinema. Nel 2005, in estate \u00e8 invece una delle inviate (insieme ad Alessia Fabiani) del docu-reality di Italia 1 \"On the road\" ambientato in Spagna, mentre nell'autunno dello stesso anno \u00e8 modella e testimonial dei capi d'abbigliamento \"Denny Rose\".\nNel 2006 gira \"Una poltrona per due\", sitcom in onda fino al 2008 che riassume i film proposti da Sky. Nell'inverno 2007 conduce, con Carlo Conti, lo show di prima serata di Rai 1 \"Fratelli di Test\" e in seguito entra nel cast fisso del variet\u00e0 comico di seconda serata \"Sputnik\" in onda su Italia 1. Nella primavera 2007 affianca Carlo Conti nella conduzione dello show di Rai 1 \"I raccomandati\" in onda in prima serata, esperienza riconfermata anche per l'edizione successiva in onda nella primavera 2008; nello stesso periodo prende parte ad alcuni episodi della sitcom di Italia 1 \"Camera Caf\u00e9\", e recita nella fiction di Canale 5 \"Carabinieri 7\" nel ruolo di \"Roberta Dei Casati\".\nNella stagione 2008-2009 conduce il talk show di gossip \"Crispy Show\", prodotto da MTV, in onda su Bonsai Tv e Rosso Alice. Durante l'intero decennio del 2000, oltre ai gi\u00e0 citati impegni televisivi, prende parte, come opinionista, in vari talk show in onda sulle reti RAI e sulle reti Mediaset, e prosegue l'attivit\u00e0 di modella e testimonial per molte case di moda. Nella stagione 2010-2011 \u00e8 la valletta co-conduttrice del talk show sportivo \"Controcampo\", in onda ogni domenica sera su Rete 4, prendendo il posto dell'ex velina Melissa Satta.\nNell'estate 2011 \u00e8 inviata ad Alghero, con Rossano Rubicondi e Tessa Gelisio, per \"Sfilata d'amore e moda\", evento in onda su Rete 4. Dal dicembre 2011 conduce con Stefano Chiodaroli il programma sportivo di intrattenimento \"Vuoi scommettere?\" in onda su Sky Sport 1; questo impegno \u00e8 terminato nel 2012, anno in cui ha aperto il suo profilo ufficiale su Twitter. Nel gennaio 2012 conduce insieme a Michele Criscitiello e Dan Peterson la nuova edizione di \"Aspettando il Gran Gal\u00e0\", evento in onda su Sportitalia.\nNella primavera 2012 diventa modella e testimonial della nuova collezione di \"Denny Rose\" e presenta la festa dell'Udinese Calcio per la seconda qualificazione consecutiva al girone dei preliminari di Champions League; in seguito, nel corso dell'estate 2012, diventa modella e testimonial della \"Collezione Estate 2012\" di \"Denny Rose\", \u00e8 inviata (questa volta insieme a Raul Cremona) per il backstage dell'evento di Rete 4 \"Sfilata d'amore e moda\", e conduce l'evento di Sportitalia \"Top 11 Tmw Media &amp; Calciomercato\" insieme al giornalista sportivo Michele Criscitiello, diventa testimonial di Sisal Wincity. Nello stesso periodo diventa la \"special guest\" del \"m2o Live Summer Tour\" organizzato da radio m2o, diventa modella e testimonial della nuova collezione di \"Snelly Intimo\", conduce insieme a Maurizio Compagnoni la presentazione ufficiale di squadra e staff tecnico del per la stagione 2012-2013. Nell'autunno 2012 diventa modella e testimonial delle collezioni di \"Denny Rose\" denominate \"Maglieria Autunno 2012\", \"Autunno 2012\" e \"Inverno 2012\" ed \u00e8 la \"guest star\" della gara automobilistica \"Rally Legend\". Nel dicembre 2012 \u00e8 tra i \"presenter\" della prima edizione degli \"MTV Hip Hop Awards 2012\", evento in onda su MTV. In questo periodo partecipa in pi\u00f9 occasioni come opinionista in vari programmi in onda sulle reti Mediaset e sulle reti RAI.\nNel gennaio 2013 conduce insieme al giornalista sportivo Michele Criscitiello, la nuova edizione di \"Aspettando il Gran Gal\u00e0\", evento in onda su Sportitalia. Nel febbraio 2013 \u00e8 la madrina ufficiale \"Carnevale storico di Santhi\u00e0\", la kermesse di carnevale pi\u00f9 antica del Piemonte. Nella primavera 2013 diventa modella e testimonial della nuova collezione di \"Snelly Intimo\", ha partecipato al \"Forever Together Summer Show\" (evento di moda organizzato da \"Calzedonia\" per Italia 1) insieme a Melissa Satta e Federica Nargi, \u00e8 la madrina ufficiale del \"Giro d'Italia\", diventa modella e testimonial delle nuove collezioni \"Primavera 2013\" ed \"Estate 2013\" di \"Denny Rose\".\nNell'estate 2013 \u00e8 la madrina del concorso \"Miss Stella del Mare\", diventa modella e testimonial della nuova collezione di \"Snelly Intimo\", conduce insieme al giornalista sportivo Michele Criscitiello l'edizione 2013 di \"Media e Calciomercato\" (evento in onda su Sportitalia) e presenta insieme a Marco Balestri l'edizione 2013 di \"Miss Reginetta d'Italia\" (evento in onda su Sky). Nell'autunno 2013 diventa la madrina della seconda edizione, di \"Torino Vertical Bike\" conduce lo spettacolo teatrale svizzero \"Il Colorado Show\", \u00e8 la madrina ufficiale del \"Giro d'Italia\", diventa modella e testimonial della nuova collezione di \"Snelly Intimo\". Nel dicembre 2013 diventa il volto degli spot televisivi intitolati \"Christmas is Coming\" di Expert e posa per il servizio fotografico di copertina \"Diari di Viaggio\" della rivista \"Marcopolo\". Nell'inverno 2014 \u00e8 la madrina della \"Grande festa di Carnevale\" del Casin\u00f2 di Campione d'Italia e diventa modella e testimonial delle nuove collezioni di \"Snelly Intimo\" e di \"Denny Rose\".\nNella primavera 2014 \u00e8 modella e testimonial della nuova collezione di \"Snelly Intimo\" e conduce insieme ad Alessia Reato il nuovo documentario di Rete 4 \"Blu Beach Paradyse Story\". Le due conduttrici hanno lavorato insieme anche come modelle e testimonial delle borse e dei bikini realizzati dalla casa di moda \"Yamamay\" in collaborazione con il marchio \"Carpisa\". Sempre durante la primavera 2014, Alessia Ventura ha lavorato, anche come modella e testimonial della collezione \"Estate 2014\" di \"Denny Rose\", come modella per la sfilata di \"Angelozzi Couture\", e come madrina di \"Radio Bruno Estate\". Nell'estate 2014 \u00e8 la madrina del \"Barilla Center Summer Nights\", ha guidato l'evento \"RidenDro &amp; ScherzanDro\" ed \u00e8 diventata la madrina (per il secondo anno consecutivo) dell'evento \"Torino Vertical Bike 2014\". Nel settembre 2014 passa a Rai 2 sostituendo Laura Barriales nella conduzione del programma \"Mezzogiorno in famiglia\" diretto da Michele Guard\u00ec.\nGrazie all'arrivo in Rai, dal settembre 2014 partecipa saltuariamente, come ospite e \"guest star\", al programma di Rai 2 \"Detto fatto\". Nell'autunno 2014 \u00e8 modella e testimonial delle collezioni \"Autunno/Inverno 2014\" di \"Snelly Intimo\" e di \"Denny Rose\". Nell'estate 2015 \u00e8 diventata la madrina (per il secondo anno consecutivo) di \"Radio Bruno Estate\" e conduce su Rai 1 il documentario vacanziero, in onda su in seconda serata, \"Sapore di Mare: Un'estate italiana\". Visto il successo di critica e di pubblico da lei ottenuto nella stagione 2014-2015, viene confermata nella conduzione di \"Mezzogiorno in famiglia\" anche nella stagione 2015-2016, sempre insieme ai conduttori Sergio Friscia e Amadeus. Nel settembre 2015 \u00e8 diventata la madrina del \"terzo Rally di Roma Capitale\". Nel corso del 2015 e del 2016 \u00e8 modella e testimonial delle varie collezioni di \"Snelly Intimo\" e di \"Denny Rose\" realizzate in quel periodo. Nel marzo 2016 \u00e8 diventata la testimonial dei prodotti per capelli di \"Hair Company Professional\". Dal 16 giugno 2017 conduce il programma \"Grand Tour d'Italia - Sulle orme delle eccellenze\", in onda in seconda serata su Rete 4.\nVita privata.\nCugina di Luca Argentero, \u00e8 stata Alessia Ventura ad iscriverlo al \"Grande Fratello 3\" condotto da Barbara D'Urso. Alessia Ventura \u00e8 stata fidanzata per 5 anni con Pippo Inzaghi. Nell'estate 2019 ha una nuova relazione con un altro ex calciatore, Gabriele Schembari. In varie interviste Alessia Ventura ha dichiarato di essere tifosa della Juventus.\nA fine 2020 annuncia sui social di essere in attesa di una bambina dal compagno. Il 27 aprile 2021 annuncia la nascita della figlia."}
{"id": "758927", "revid": "15855", "url": "https://it.wikipedia.org/wiki?curid=758927", "title": "Pseudosolarizzazione", "text": ""}
{"id": "758928", "revid": "15855", "url": "https://it.wikipedia.org/wiki?curid=758928", "title": "Effetto Sabattier", "text": ""}
{"id": "758932", "revid": "729019", "url": "https://it.wikipedia.org/wiki?curid=758932", "title": "Antonov An-8", "text": "LAntonov An-8 (in cirillico \u0410\u043d\u0442\u043e\u043d\u043e\u0432 \u0410\u043d-8, nome in codice NATO Camp) \u00e8 un bimotore turboelica da trasporto ad ala alta progettato dall'OKB 153 diretto da Oleg Konstantinovi\u010d Antonov e sviluppato in Unione Sovietica agli inizi degli anni cinquanta.\nImpiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare sovietica, rimase operativo come trasporto militare fino agli anni settanta. Alla sua dismissione molti esemplari furono destinati all'uso civile presso la compagnia aerea di bandiera sovietica Aeroflot ed in seguito cedute ad altre compagnie aeree mondiali.\nAlcuni esemplari volano ancora oggi in Africa sebbene l'Antonov abbia ritirato il certificato di idoneit\u00e0 al volo per il modello gi\u00e0 nel 2004, concludendo cos\u00ec l'uso legale dell'aereo.\nL'An-8 venne costruito nella fabbrica GAZ-34 a Tashkent.\nStoria.\nNegli anni cinquanta l'aviazione sovietica era carente nella disponibilit\u00e0 di aerei da trasporto tattico. Rispetto ai paesi occidentali, che stavano in quegli anni sviluppando nuovi modelli specificatamente progettati per ricoprire quel ruolo come i bimotori Fairchild C-119 Flying Boxcar e C-123 Provider ed il quadrimotore Lockheed C-130 Hercules, l'Unione Sovietica poteva contare solamente sull'Ilyushin Il-12D, conversione della versione passeggeri di linea.\nL'allora ministro dell'industria bellica Dmitrij F\u00ebdorovi\u010d Ustinov in data 17 aprile 1953 invi\u00f2 allo TsAGI la documentazione redatta da due esperti che analizzavano il C-130 Hercules, richiedendo che fosse avviato un programma di ricerca per ottenere un simile velivolo.\nSviluppo.\nLo sviluppo dell'Antonov An-8 inizi\u00f2 nel mese di gennaio del 1954 in conformit\u00e0 all'ordine numero MAP 278 del 23 dicembre 1953. Il capo progettista fu A. Ya Belolipetsky che cre\u00f2 un team di lavoro che nel 1954 si ampli\u00f2 con l'ingresso di studenti del Kharkov Aviation Institute. Il velivolo venne progettato in due varianti: una da trasporto militare (versione \"P\") e l'altra per il trasporto passeggeri (versione \"H\").\nIl prototipo dell'Antonov, pilotato dal comandante Ya I. Vernikova, durante i test che si svolsero il 18 agosto 1956, riport\u00f2 gravi problemi di stabilit\u00e0 e i motori sopra 6.000 metri subivano una brusca perdita di potenza. Allora si decise di installare nuovi motori AI-20 anche se la loro spinta era insufficiente. Tuttavia i motori vennero modificati e portati a 5180\u00a0hp nel 1957. I test furono ultimati il 21 novembre. Per eliminare i gravi problemi di stabilit\u00e0 i progettisti aumentarono di 0.8m l'apertura alare, modificarono la deriva e aggiunsero dei flap. Nello stesso anno inizi\u00f2 la vita produttiva dell'aereo prodotto nello stabilimento di Tashkent. La prima serie di Antonov An-8 usc\u00ec nel 1958. L'impiego operativo inizi\u00f2 nel 1959 e fin\u00ec nel 1970 quando vennero dismesse 80 unit\u00e0. Nel 1997 erano in servizio 5 An-8 che operavano nel medio oriente. Nel 2004 l'Antonov ritir\u00f2 il certificato di idoneit\u00e0 del volo concludendo l'uso legale dell'aereo.\nArmamento.\nIl velivolo era in grado di trasportare fino a quattro bombe FOTAB -100-80 a prua e sei TSOSAB-10 nella parte posteriore. Era inoltre dotata di una torretta a poppa con due cannoni da 23mm. Poteva effettuare anche missioni di ricognizione grazie alla telecamere."}
{"id": "758934", "revid": "15855", "url": "https://it.wikipedia.org/wiki?curid=758934", "title": "Inversione di pseudosolarizzazione", "text": ""}
{"id": "758935", "revid": "767487", "url": "https://it.wikipedia.org/wiki?curid=758935", "title": "Valeria Massimilla", "text": "Biografia.\nFiglia di Galerio dalla prima moglie (di nome ignoto), ricevette il titolo di \"nobilissima femina\", in quanto membro della famiglia imperiale.\nNel quadro della politica di imparentamento tra i protagonisti della tetrarchia, Valeria spos\u00f2 Massenzio attorno al 293, cui diede due figli. Solo del primo, Valerio Romolo, morto sul finire del 309, \u00e8 noto il nome, mentre dell'altro si sa come fosse ancora vivo nel 312. Valeria rimase a fianco del marito nel corso della battaglia di Ponte Milvio, ma dopo la sconfitta e la conseguente morte di Massenzio, di lei si perdono le tracce."}
{"id": "758939", "revid": "90227", "url": "https://it.wikipedia.org/wiki?curid=758939", "title": "La gazzetta dello sport", "text": ""}
{"id": "758940", "revid": "125734655", "url": "https://it.wikipedia.org/wiki?curid=758940", "title": "Gruppi scultorei raffiguranti il Compianto sul Cristo morto", "text": "Il tema iconografico del Compianto sul Cristo morto (o \"Lamentazione sul Cristo morto\") ha avuto, a partire dal XIII secolo, un'enorme diffusione nell'arte sacra sia nella campo della pittura, sia in quello della scultura.\nUn particolare interesse, nella storia dell'arte, \u00e8 rivestito dai complessi di sculture, dette appunto \"Compianti\", che danno vita alla messa in scena dell'episodio evangelico in forma di \"sacra rappresentazione\"\nI gruppi scultorei dedicati al \"Compianto\".\nNel racconto della \"Passione di Ges\u00f9\" la scena del \"Compianto\" si colloca tra la \"Deposizione dalla Croce\" e la \"Deposizione nel Sepolcro\" e, nelle soluzioni iconografiche adottate, richiama da vicino il rito antico del lamento funebre.\nOltre al Cristo morto, le altre figure canoniche quasi sempre riconoscibili nella scena del \"Compianto\" sono quelle che, secondo i racconti evangelici e la tradizione religiosa, hanno preso parte alla ultime fasi della Passione: le \"tre Marie\" (vale a dire la Madonna, Maria Cleofa e Maria Salome), la Maddalena, Giovanni apostolo ed evangelista e i due protagonisti maschili della Deposizione dalla Croce: Giuseppe di Arimatea, (riconoscibile nella iconografia \"canonica\" dall'atto di reggere la corona di spine ed i chiodi) e Nicodemo (raffigurato con le tenaglie ed il martello). In alcuni casi la composizione dei gruppi non comprende tutti i personaggi canonici, in altri essa si allarga ad altre figure ed a presenze angeliche.\nUn particolare interesse storico e artistico riveste la diffusione, che ha luogo nel XV secolo, della trattazione del tema iconografico del \"Compianto\" mediante gruppi di statue policrome di grandezza naturale, con il corpo del Cristo, ormai segnato dal \"rigor mortis\" disteso a terra, al centro della scena, mentre le figure degli astanti sono disposte in semicerchio attorno ad esso in modo da ottenere un evidente effetto teatrale, e favorire cos\u00ec la immedesimazione dei fedeli nel tragico evento. Tali gruppi di sculture assumono anche l'appellativo di \"mortori\" o di \"sepolcri\"; talora sono fatti rientrare sotto il titolo, iconograficamente pi\u00f9 ampio, di \"Piet\u00e0\".\nLa realizzazione di tali gruppi statuari, per lo pi\u00f9 scolpiti in legno o modellati in terracotta, \u00e8 notevole in Francia ed in alcuni altri paesi europei, ma trova una straordinaria diffusione, assieme alla ricerca di sempre nuove modalit\u00e0 espressive, nell'area tra il Piemonte orientale, la Lombardia, l'Emilia ed il Veneto.\nMolti religiosi preposti alla gestione di chiese situate anche in localit\u00e0 modeste, assieme a generosi donatori locali, divengono committenti di tali importanti opere: si tratta di un fervore religioso che, per esser compreso, va collocato in un contesto culturale in cui \u00e8 viva la spiritualit\u00e0 francescana ed in cui si assiste al moltiplicarsi delle rappresentazioni popolari, in forma di dramma sacro, della \"Passione di Cristo\". \u00c8 lo stesso fervore religioso che dar\u00e0 vita ai Sacri Monti.\nIl compito assegnato all'opera d'arte \u00e8 quello di favorire la immedesimazione dei fedeli nella scena del \"Compianto\", facendo s\u00ec che essi possano empaticamente far propri i sentimenti provati dai protagonisti, a partire dalla esperienza personale dello svolgimento di un rito funebre.\nLa cappella che ospita il gruppo di sculture raccolto attorno al corpo morto di Cristo, diventa allora \u2013 come raccomandato dai manuali devozionali del tempo - parte dei luoghi della Terra santa, in modo che tale scena si \"possi imprimere nella mente, e pi\u00f9 facilmente essa si reducha alla memoria... [di] ...lochi e persone\".\nSotto questo profilo, non \u00e8 un caso che una delle prime cappelle realizzate per il Sacro Monte di Varallo \u2013 inteso come \"Nuova Gerusalemme\" \u2013 fosse a quel tempo (ca. 1491) popolata dalle statue di un bellissimo \"Compianto\" ligneo (ora ricoverato presso la locale pinacoteca civica), che, dall'antica \"cappella del Sepolcro\", deriva il nome di \"Pietra dell'unzione\".\nL'esercizio suggerito ai fedeli di identificare i protagonisti del racconto evangelico con persone viventi, presenti nella propria comunit\u00e0, spiega la ricerca da parte dell'artista di un marcato naturalismo nella raffigurazione dei personaggi scolpiti, a cominciare dai tratti fisiognomici popolari, nonch\u00e9 nei colori e nella foggia degli abiti aderenti, per lo pi\u00f9, alle usanze del tempo.\nTale esigenza di provocare, attraverso precisi modi naturalistici, una identificazione dei fedeli con i personaggi che prendono parte al lamento funebre, si arresta spesso di fronte a figure percepite come pi\u00f9 lontane quali Giuseppe da Arimatea e Nicodemo raffigurate spesso con copricapi orientali. In alcuni \"Compianti\" sono i committenti che chiedono di essere ritratti nelle vesti di foggia inconsueta di tali personaggi.\nLa tendenza ad ornare le chiese con tali gruppi statuari, affidandone la esecuzione a botteghe di scultori del legno o di plasticatori in grado di modellare e di cuocere l'argilla nelle fornaci, \u00e8 \u2013 come accennato \u2013 particolarmente viva nell'Italia del Nord e dura per tutto il XV secolo sino ai primi tre o quattro decenni del XVI secolo; essa va poi diminuendo rapidamente sotto la spinta di nuovi gusti artistici e di nuove funzioni pedagogiche affidate all'arte sacra, senza tuttavia mai esaurirsi completamente. Uno dei Compianti pi\u00f9 importanti della scultura italiana rinascimentale dei primi anni del XVI secolo \u00e8 conservato a Teggiano (Salerno) nella chiesa della Piet\u00e0 ed \u00e8 opera di Giovanni da Nola.\nUn esempio di \"Compianto\" datato alla seconda met\u00e0 del Settecento \u00e8 quello che troviamo a Piacenza, nella chiesa di San Francesco, realizzato in stucco da Domenico Reti.\nIl valore artistico dei \"Compianti\".\nConsiderati come espressione di devozione popolare, di rado - anche a causa dei \"materiali vili\" con i quali sono realizzati - in grado di meritare l'appellativo di \"opera d'arte\", l'interesse della critica per i \"Compianti\" \u00e8 stato per lungo tempo modesto, limitato ad alcune opere che si imponevano all'attenzione per la loro evidente alta qualit\u00e0 artistica.\nTra questi deve essere menzionato il celebre gruppo in terracotta realizzato da Niccol\u00f2 dell'Arca, (1470-90) e posto nella chiesa bolognese di Santa Maria della Vita. Si tratta di un'opera nella quale le figure esprimono una angoscia violenta, in una tragicit\u00e0 di espressione che le deforma quasi grottescamente. Uno scrittore emiliano del Seicento aveva efficacemente descritto le donne di questo \"Compianto\" come \"sterminatamente piangenti\"; D'Annunzio parl\u00f2 di \"Visione sublime e tremenda\".\nTuttavia, in generale, la relativa mancanza di interesse da parte degli studiosi, assieme alle difficolt\u00e0 conservative, ha fatto s\u00ec che molti gruppi statuari dedicati a questo tema siano andati irrimediabilmente perduti o si presentino oggi vistosamente mutilati.\nSolo negli ultimi tre decenni del secolo scorso si \u00e8 assistito ad una crescente attenzione critica che ha portato alla pubblicazione di un numero elevato di \"Compianti\" e ad iniziative di restauro anche connesse alla esposizione in mostre di tali opere. Si deve osservare come i restauri dei \"Compianti\" siano solitamente assai delicati (e quasi mai esenti da polemiche), anche in rapporto al problema del mantenimento o meno di verniciature non pi\u00f9 originali (se la rimozione della, spesso maldestra, policromia serve ad evidenziare l'impronta artistica degli autori, essa rischia, d'altro lato, di compromettere le tracce della pittura originale e di privare i gruppi di una parte essenziale del loro fascino).\nIn Piemonte, nel ducato di Savoia, sono rilevabili consistenti punti di contatto con la produzione artistica di area borgognona: ne \u00e8 testimonianza il bel \"Compianto\" di Moncalieri databile al primo quarto del XV secolo, uno dei pi\u00f9 antichi pervenutici in buon stato di conservazione.\nA partire dagli ultimi decenni del Quattrocento la produzione di gruppi statuari si moltiplica ed il panorama delle connotazioni stilistiche diventa alquanto variegato.\nGiovanni Testori in un saggio del 1985 su \"Gli artisti del legno e la scultura in Valsesia\" ritorna sul \"Compianto\" di Varallo noto col nome di \"Pietra dell'Unzione\" sottolineando il debito stilistico degli autori (ora riconosciuti come i fratelli De Donati) verso Giovanni Martino Spanzotti; nello stesso scritto prende in esame altri due \"Compianti\", opere popolane da riferirsi tradizione dei \"lignari\" valsesiani: quello \"tragicamente naif\" di Quarona e quello, sempre popolano ma ben diversamente attento alle novit\u00e0 artistiche, di Boccioleto.\nSempre in riferimento alla Valsesia, a sottolineare la stretta connessione tra la statuaria dei \"Compianti\" e quella dei Sacri Monti, si pu\u00f2 ricordare come ancora verso il 1640 venisse affidata a Giovanni d'Enrico - grande protagonista dell'arte plastica nelle cappelle della \"Nuova Gerusalemme\"- la realizzazione di un \"Compianto\" per le edicole del battistero di Novara (ora presso i Musei della canonica del duomo di Novara).\nLa crescente attenzione degli studiosi verso la scultura in legno nel ducato degli Sforza ha consentito la rivisitazione critica di un numero ragguardevole di \"Compianti\". Tra gli altri, citiamo quello conservato nella cripta del Duomo di Lodi risalente ai primi decenni del Quattrocento, poi quelli per i quali \u00e8 pi\u00f9 facile ricostruire la paternit\u00e0 artistica o almeno l'accostamento alle pi\u00f9 rinomate botteghe del tempo: quella di Baldino da Surso (vedasi il \"Compianto\" di Ripalta Vecchia), quella dei fratelli De Donati (vedasi, oltre quello di Varallo, il gruppo di Caspano di Civo, quella di Giovanni Angelo Del Maino attiva a Pavia tra il 1496 ed il 1536 (vedansi lo splendido \"Compianto\" di Gambol\u00f2 e le superstiti figure presenti nella chiesa di San Martino a Cuzzago). In terra ticinese presso il Santuario della Madonna del Sasso \u00e8 presente, in buone condizioni di conservazione, un \"Compianto\" ligneo attribuito a Domenico Merzagora, compianto legato a questa tradizione.\nCon Giovanni Angelo del Maino, la scultura lignea prende le distanze \u2013 senza per\u00f2 negarle completamente \u2013 dalla tradizionale durezza dell'arte nordica (si pensi emblematicamente a quelle degli apparati decorativi degli altari, i \"Flugelaltar\"), per raccordarsi direttamente alle principali novit\u00e0 rinascimentali emerse in campo pittorico, a quella data, nel ducato milanese, soprattutto quella di Gaudenzio Ferrari.\nSulla stessa linea di dialogo stilistico con la pittura rinascimentale lombarda si pone Andrea da Milano (detto anche \"Andrea da Saronno\"), autore dei Compianti della chiesa di San Vittore a Meda e del Santuario della Beata Vergine dei Miracoli a Saronno.\nLa produzione delle sculture in terracotta costituisce un capitolo particolarmente rilevante dell'arte sacra in Emilia, capitolo segnato da molteplici personalit\u00e0 di elevato profilo artistico alle quali \u00e8 dovuta la esecuzione di numerosi \"Compianti\". Va citato al riguardo il nome di un artista connotato da una marcata poetica naturalistica e da un efficace linguaggio dialettale quale Guido Mazzoni, molto attivo presso la corte napoletana aragonese, autore di alcuni tra i pi\u00f9 suggestivi gruppi in terracotta a noi pervenuti, tra cui il \"Compianto sul Cristo morto\" presente nella Chiesa di Sant'Anna dei Lombardi a Napoli, meno conosciuto rispetto ad altri compianti ma assolutamente non meno importante e suggestivo; poi quelli di Vincenzo Onofri, del gi\u00e0 menzionato Niccol\u00f2 dell'Arca (nel quale la ricerca della espressione della intera gamma dei sentimenti di dolore si produce in una sorta di trattato di fisiognomica), e infine del pi\u00f9 \"morbido\" Alfonso Lombardi. Ad essi si aggiunge a partire dal secondo decennio del Cinquecento Antonio Begarelli, il cui stile tende a distanziarsi marcatamente dal naturalismo di area padana per accogliere le suggestioni classiciste provenienti da Firenze e da Roma.\nLa influenza di tali artisti della terracotta si fa sentire in area mantovana, come superbamente testimonia il recentemente restaurato \"Compianto \" di Medole, ma anche nel ducato milanese ove opera, tra gli altri, un artista quale Agostino Fonduli (o De Fondulis) in grado di confrontarsi senza remore con i modi stilistici del Mazzoni (vendansi i \"Compianti\" nella milanese chiesa di Santa Maria presso San Satiro e quello di Palazzo Pignano, chiesa di San Martino). Su questi gruppi - come anche, e soprattutto, su quello che troviamo a Verona nella chiesa di San Bernardino - si avverte anche la potente influenza di Andrea Mantegna.\nInventario di \"Compianti\" realizzati nel XV e XVI secolo conservati in Italia.\nVeneto.\nVerona, chiesa di S.Fermo Maggiore, cappella del Sepolcro, transetto destro, pietra policroma, XIV secolo"}
{"id": "758943", "revid": "76204", "url": "https://it.wikipedia.org/wiki?curid=758943", "title": "Eparchia di Emdibir", "text": ""}
{"id": "758945", "revid": "47767", "url": "https://it.wikipedia.org/wiki?curid=758945", "title": "Prisca", "text": "Biografia.\nPrisca ebbe da Diocleziano Valeria Galeria, la seconda moglie dell'imperatore Galerio. Durante la persecuzione del 303 contro i cristiani, Prisca, cristiana anch'essa o almeno favorevole a loro, fu obbligata a sacrificare agli dei. \nDopo la morte di Galerio nel 311, il destino di Prisca, di sua figlia e del suo nipote adottivo Candidiano si fece tragico: venne infatti esiliata in Siria dall'imperatore Massimino Daia, e in seguito arrestata e giustiziata per ordine di Licinio (315)."}
{"id": "758950", "revid": "76204", "url": "https://it.wikipedia.org/wiki?curid=758950", "title": "Diocesi di Emdeber", "text": ""}
{"id": "758966", "revid": "6197403", "url": "https://it.wikipedia.org/wiki?curid=758966", "title": "Selma Lagerloef", "text": ""}
{"id": "758971", "revid": "339392", "url": "https://it.wikipedia.org/wiki?curid=758971", "title": "Rivo del Cancello", "text": ""}
{"id": "758973", "revid": "287204", "url": "https://it.wikipedia.org/wiki?curid=758973", "title": "Onodlo", "text": ""}
{"id": "758974", "revid": "339392", "url": "https://it.wikipedia.org/wiki?curid=758974", "title": "Entguado", "text": ""}
{"id": "758976", "revid": "287204", "url": "https://it.wikipedia.org/wiki?curid=758976", "title": "Glanhir", "text": ""}
{"id": "758977", "revid": "339392", "url": "https://it.wikipedia.org/wiki?curid=758977", "title": "Glanh\u00edr", "text": ""}
{"id": "758978", "revid": "339392", "url": "https://it.wikipedia.org/wiki?curid=758978", "title": "Fiume Grigio", "text": ""}
{"id": "758979", "revid": "339392", "url": "https://it.wikipedia.org/wiki?curid=758979", "title": "G\u00fblduin", "text": ""}
{"id": "758980", "revid": "339392", "url": "https://it.wikipedia.org/wiki?curid=758980", "title": "Gulduin", "text": ""}
{"id": "758981", "revid": "339392", "url": "https://it.wikipedia.org/wiki?curid=758981", "title": "Fiume Incantato", "text": ""}
{"id": "758982", "revid": "825935", "url": "https://it.wikipedia.org/wiki?curid=758982", "title": "Iridato", "text": ""}
{"id": "758983", "revid": "339392", "url": "https://it.wikipedia.org/wiki?curid=758983", "title": "Sir Nonglor", "text": ""}
{"id": "758984", "revid": "339392", "url": "https://it.wikipedia.org/wiki?curid=758984", "title": "Langwell", "text": ""}
{"id": "758985", "revid": "339392", "url": "https://it.wikipedia.org/wiki?curid=758985", "title": "Lh\u00fbn", "text": ""}
{"id": "758988", "revid": "729019", "url": "https://it.wikipedia.org/wiki?curid=758988", "title": "Tupolev Tu-104", "text": "Il Tupolev Tu-104 (in caratteri cirillici \u0422\u0443\u043f\u043e\u043b\u0435\u0432 \u0422\u0443-104, nome in codice NATO Camel) era un bimotore di linea a getto a medio raggio progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica nella seconda parte degli anni cinquanta.\nDopo il britannico de Havilland Comet ed il canadese Avro Jetliner, il Tu-104 \u00e8 stato il terzo aereo di linea con propulsione a turbogetto a volare ed il primo ad effettuare regolarmente voli di linea. Conosciuto in occidente col suo nomignolo NATO, fu mostrato al di qua della cortina di ferro durante una visita di stato nel 1956 a Londra, lasciando stupefatti gli osservatori occidentali.\nStoria del progetto.\nAll'inizio degli anni cinquanta, a causa delle mutate esigenze che in Unione Sovietica vedeva crescere la richiesta di trasporto aereo dalla fine della seconda guerra mondiale, la compagnia aerea di bandiera Aeroflot decise di emettere delle specifiche per la fornitura di nuovi velivoli da utilizzare sulle proprie rotte di linea che, per aumentare la produttivit\u00e0 delle stesse, fossero in grado di trasportare un numero maggiore di passeggeri e con migliori prestazioni complessive di quanto non fosse possibile coi modelli del tempo. In quest'ottica era oramai evidente che la tecnologia utilizzata nel motorizzare i velivoli militari e basata sui motori a turbina stava raggiungendo l'efficienza e l'affidabilit\u00e0 necessaria per essere trasferita anche in campo civile, riuscendo cos\u00ec ad abbandonare i tradizionali motori a combustione interna.\nLe specifiche furono soddisfatte dalla Tupolev, che bas\u00f2 il progetto del nuovo aereo sul bombardiere strategico Tu-16 \"Badger\". Le ali, i motori, la superficie di coda del Tu-16 furono tenute in considerazione nel nuovo progetto, ma fu anche introdotta una fusoliera pressurizzata in grado di contenere 50 passeggeri.\nIl primo volo del primo Tu-104 di serie avvenne il 6 novembre 1955 presso Charkiv in Ucraina.\nFurono costruiti circa 200 esemplari. Il Tu-104 rimase in servizio presso l'Aeroflot fino al 1981. Alcuni esemplari vennero acquistati dalla compagnia cecoslovacca CSA Czechoslovak Airlines.\nDopo la dismissione dall'uso di aereo di linea, alcuni Tu-104 furono trasferiti al servizio dell'aviazione militare sovietica come trasporto di personale e vettore per l'addestramento degli astronauti all'assenza di gravit\u00e0."}
{"id": "758990", "revid": "339392", "url": "https://it.wikipedia.org/wiki?curid=758990", "title": "Limterso", "text": ""}
{"id": "758992", "revid": "339392", "url": "https://it.wikipedia.org/wiki?curid=758992", "title": "Mitheithel", "text": ""}
{"id": "758993", "revid": "339392", "url": "https://it.wikipedia.org/wiki?curid=758993", "title": "Morgulduin", "text": ""}
{"id": "758994", "revid": "3831", "url": "https://it.wikipedia.org/wiki?curid=758994", "title": "Poros", "text": ""}
{"id": "758995", "revid": "1226", "url": "https://it.wikipedia.org/wiki?curid=758995", "title": "Homepage", "text": ""}
{"id": "758997", "revid": "38120", "url": "https://it.wikipedia.org/wiki?curid=758997", "title": "Poros (Terra di Mezzo)", "text": ""}
{"id": "758999", "revid": "339392", "url": "https://it.wikipedia.org/wiki?curid=758999", "title": "Rhimdath", "text": ""}
{"id": "759000", "revid": "339392", "url": "https://it.wikipedia.org/wiki?curid=759000", "title": "Corsagi\u00f9", "text": ""}
{"id": "759006", "revid": "1772325", "url": "https://it.wikipedia.org/wiki?curid=759006", "title": "Petulantes", "text": "I Petulantes erano una unit\u00e0 militare (\"auxilia palatina\") dell'Impero romano, attestata tra il IV e V secolo.\nStoria.\nOrigini.\nI \"Petulantes\" erano di origine germanica, ed \u00e8 stato proposto che avessero combattuto alla battaglia di Ponte Milvio tra le truppe di Costantino I (312); questa ipotesi \u00e8 basata sulla possibilit\u00e0 che alcune delle figure dell'Arco di Costantino rappresentino i \"Petulantes\".\nSotto Giuliano.\nI \"Petulantes\" erano composti da 500 uomini, ma erano spesso impiegati assieme ai \"Celtae\". Nel IV secolo sono ricordati tra le truppe del \"cesare\" d'Occidente Giuliano; come parte del \"comitatus\" di Giuliano, i \"Petulantes\" combatterono durante la battaglia di Strasburgo (357).\nQuando Giuliano, accampato a Parigi, ricevette l'ordine di suo cugino l'imperatore Costanzo II di inviare alcune truppe, tra cui i \"Petulantes\", per la campagna d'oriente, assistette alla rivolta dei soldati, che si rifiutarono di abbandonare le loro terre. Uno dei portatori di stendardi dei \"Petulantes\", Mauro, mise una corona in testa a Giuliano proclamandolo \"augusto\" (361).\nIn seguito, assieme ai \"Celtae\", i \"Petulantes\" combatterono contro gli Alemanni presso Sanctium, in Rezia. In occasione di una incursione alemanna, le due unit\u00e0 vennero infatti mandate incontro al nemico, comandate dal \"comes\" Libinone; i Romani attaccarono gli Alemanni malgrado l'inferiorit\u00e0 numerica, vogliosi di fare bottino, ma Libinione, che aveva esortato i propri uomini alla battaglia, fu tra i primi a cadere. Ne deriv\u00f2 uno scontro intenso, con gli Alemanni rinvigoriti dalla morte del comandante nemico e i Romani intenzionati a vendicarlo: alla fine la differenza di numero ebbe il sopravvento, e i Romani dovettero ritirarsi con perdite limitate.\nParteciparono alla campagna di Giuliano contro i Sasanidi (363); durante le preparazioni (inverno 362/363) si distinsero per essere le truppe pi\u00f9 indisciplinate, con i soldati che venivano frequentemente riportati in spalla alle caserme dopo essersi ubriacati.\nPetulantes \"seniores\" e \"iuniores\".\nNel 365, l'\"Augustus senior\" dell'ovest, Valentiniano I, e l'\"Augustus iunior\" dell'est, Valente, si divisero l'esercito in due parti, ed \u00e8 probabile che in questa occasione i \"Petulantes\" venissero divisi in due unit\u00e0, i \"seniores\" e gli \"iuniores\". Nel 378 i Lentiensi passarono il Reno ghiacciato in febbraio, ma vennero affrontati dai \"Celtae\" e dai \"Petulantes\", accampati l\u00ec vicino e che li ricacciarono subendo perdite rilevanti e facendone ancor di pi\u00f9.\nLa \"Notitia Dignitatum\", un documento redatto all'inizio del V secolo, riporta i \"Petulantes seniores\" come una unit\u00e0 scelta (\"auxilia palatina\") agli ordini del \"magister peditum\" dell'ovest. Lo stesso documento da i \"Petulantes iuniores\" agli ordini del \"magister militum per Illyricum\", con un diverso emblema dello scudo."}
{"id": "759017", "revid": "712828", "url": "https://it.wikipedia.org/wiki?curid=759017", "title": "Banca Finnat", "text": "Banca Finnat Euramerica \u00e8 una banca fondata nel 1898 dalla famiglia Nattino, dalla quale la banca prende anche il nome. Dapprima finanziaria, poi commissionaria di Borsa e successivamente SIM, nel 1998 diventa banca.\nBanca Finnat \u00e8 quotata alla Borsa Italiana () dove \u00e8 presente negli indici FTSE Italia STAR e FTSE Italia Small Cap.\nStoria.\nLe origini e la storia di Banca Finnat risalgono al 1898, quando Pietro Nattino ha intrapreso l'attivit\u00e0 finanziaria, poi proseguita dalle generazioni successive fino alla data odierna. Nel 1961, con la partecipazione del gruppo Morgan, \u00e8 stata fondata la societ\u00e0 finanziaria Euramerica. Successivamente, nel 1991, con la nuova legge sulle SIM, la Finnat e l'Euramerica furono registrate come SIM. Nel 1998 la societ\u00e0 \u00e8 diventata banca. La banca si \u00e8 specializzata nella fornitura di servizi di investimento per i clienti istituzionali, per le imprese private e per i clienti privati.\nNel febbraio 2017 Giampietro Nattino lascia la carica di presidente. Nel marzo 2018 Banca Finnat decide di uscire dal London Stock Exchange di cui era socia dal 2007 in seguito alla fusione della Borsa londinese con Borsa Spa: era l'ultimo socio bancario italiano. Nel 2018 Flavia Mazzarella viene nominata presidente, fino al 2021 quando viene sostituita dal nuovo presidente: Marco Tofanelli. Dopo aver provato ad acquisire banca Cesare Ponti per crescere nel nord Italia, punta ora a crescere aumentando il numero di private bankers da 43 a 60 nel 2021.\nOrganizzazione.\nLe principali aree operative di Banca Finnat sono la gestione patrimoniale e la consulenza finanziaria per clienti privati e Corporate, ed il Real Estate attraverso la controllata InvestiRE SGR S.p.A. Attraverso InvestiRE SGR S.p.A., societ\u00e0 di gestione di fondi immobiliari, Banca Finnat gestisce 7 miliardi di attivi diversificati su vari prodotti e mercati.\nSede e uffici principali.\nPalazzo Altieri, sede centrale di Banca Finnat, venne progettato a met\u00e0 del XVII secolo dall'architetto Antonio De' Rossi, e successivamente affrescato da diversi artisti su commissione di papa Clemente X alla fine del XVIII secolo. All'ingresso della banca \u00e8 visibile l'affresco rappresentante \u201cl'Apoteosi di Romolo\u201d di Domenico Maria Canuti. Il gruppo ha inoltre uffici a Roma, Milano, Novi Ligure e Lugano.\nAzionariato.\nL'azionariato comunicato alla Consob e alla Borsa Italiana"}
{"id": "759019", "revid": "1649409", "url": "https://it.wikipedia.org/wiki?curid=759019", "title": "Marc-Andr\u00e9 Hamelin", "text": "Biografia.\nNato a Montr\u00e9al (nella provincia francofona del Qu\u00e9bec), \u00e8 stato avvicinato allo studio del pianoforte e alla scoperta di rarit\u00e0 pianistiche dal padre Gilles, farmacista, appassionato pianista dilettante e collezionista di spartiti rari di fine Ottocento e inizio Novecento.\nHa studiato a Montr\u00e9al all\"'\u00c9cole Vincent d'Indy\" e negli USA presso la Temple University di Filadelfia. I suoi principali maestri sono stati Yvonne Hubert, Harvey Wedeen e Russell Sherman. Risiede a Boston.\nRepertorio.\nPianista raffinato e dotato di straordinaria tecnica, \u00e8 acclamato da pubblico e critica sia per il suo virtuosismo trascendentale, che gli permette di affrontare le pagine pi\u00f9 difficili della letteratura pianistica con impressionante disinvoltura, sia per le sue scelte di repertorio su disco, dedicato in larga parte ad autori del XIX e XX secolo, generalmente poco frequentati da altri pianisti.\nInfatti, sebbene dal vivo il suo repertorio sia da solista sia con l'orchestra includa ampiamente gli autori della tradizione come Scarlatti, Liszt, Schumann, Brahms, Beethoven, Fryderyk Chopin le sue numerose incisioni discografiche sono in prevalenza dedicate ad autori come Godowsky, Alkan, Medtner, Catoire, Ives, Ornstein, Rzewski, Kapustin, Joseph Marx, Henselt, Scharwenka, Korngold, Roslavets, Sorabji, Sciarrino ecc., oltre ad autori come Busoni (apprezzatissime le sue incisioni audio e video del Concerto per pianoforte e orchestra op.39), Scriabin, Villa-Lobos, Shostakovich, Dukas, Barber, Szymanowski e tanti altri.\nAttivit\u00e0 concertistica.\nAttivissimo in campo internazionale, ha suonato ad Amsterdam, Anversa, Basilea, Berlino, Birmingham, Brema, Edimburgo, Francoforte, Istanbul, Leeds, Citt\u00e0 del Messico, Milano, Montreal, Mosca, New York, Ottawa, Philadelphia, Qu\u00e8bec, San Juan (Porto Rico), Seul, Rotterdam, Tallinn, Toronto, Vancouver, Vienna, Washington, Zurigo.\nHa partecipato ai festival di Bad Kissingen (Baviera), Belfast, Bolzano, Brescia e Bergamo, Cervantino (Messico), Echternach, La Grange de Meslay, Hong Kong, Lanaudi\u00e8re, Ottawa, Reykjavik, Santa F\u00e9, Scotia, Singapore Piano, Turku (Finlandia), Vienna, Gstaad e Weimar.\nIn seguito al successo alla sua serie di concerti del 1994 alla Wigmore Hall di Londra, appare regolarmente nella serie \"Masterconcert\" della Wigmore Hall e nella serie internazionale di pianoforte del South Bank Centre di Londra.\nOgni anno suona alla Herkulessaal di Monaco ed ha tenuto una serie di sei recital a Tokyo intitolata \"200 Years of Pianism with Marc-Andr\u00e9 Hamelin\".\nIncisioni e riconoscimenti.\nHa inciso pi\u00f9 di 50 dischi, di cui 35 per l'etichetta inglese Hyperion, con cui da anni ha una collaborazione esclusiva.\nNel 1999 la televisione giapponese gli ha dedicato un documentario dall'eloquente titolo super-virtuoso, appellativo coniato per lui dall'autorevole critico del New York Times Harold C. Schonberg in occasione del suo debutto a New York.\nLa sua incisione della serie completa di studi di Godowsky sugli studi di Chopin gli ha valso un Gramophone Award nel 2000.\nNel 2004 ha ricevuto l'international record award a Cannes e nel 2005 gli sono state conferite le onorificenze di Ufficiale dell'Ordine del Canada e Cavaliere dell'Ordine Nazionale del Qu\u00e9bec.\nComposizioni.\nMarc-Andr\u00e9 Hamelin \u00e8 anche compositore ed \u00e8 autore tra l'altro di una serie di studi di pianoforte, alcuni basati sulla rielaborazione di brani ben conosciuti (per esempio, La Campanella di Paganini-Liszt, la tarantella di Rossini), di scrittura pianistica assai densa e caratterizzata da avanzata ricerca tecnico-strumentale e musicale, sulla scia delle trascrizioni di Godowsky. Le sue composizioni pi\u00f9 recenti sono pubblicate dal Sorabji Archive.\nComposizioni per piano:"}
{"id": "759020", "revid": "1543377", "url": "https://it.wikipedia.org/wiki?curid=759020", "title": "Rafael van der Vaart", "text": "Biografia.\nNasce ad Heemskerk, nell'Olanda Settentrionale, da padre olandese di etnia jenisch e da madre spagnola originaria di Chiclana de la Frontera (in Andalusia).\nIl 10 giugno 2005 si \u00e8 sposato con l'attrice e presentatrice olandese Sylvie Meis, dalla quale ha avuto un figlio, D\u00e1mian Rafael, nato il 27 maggio 2006 e che nel 2021, al compimento dei 15 anni, firma il suo primo contratto da professionista con l'Esbjerg. La coppia si \u00e8 separata all'inizio del 2012. Nell'agosto del 2016 ha iniziato a frequentare la giocatrice di pallamano olandese Estavana Polman. Il 27 dicembre 2016 i due annunciano di aspettare un bambino. Il 24 giugno 2017 nasce la sua seconda figlia Jesslynn.\nCaratteristiche tecniche.\nVan der Vaart era un centrocampista molto duttile, in grado di ricoprire tutti e tre i ruoli dietro il centravanti. Dotato di un ottimo tiro dalla distanza e molto abile nei calci piazzati, era in grado di fornire anche ottimi assist.\nNel 2001 \u00e8 stato inserito nella lista dei migliori calciatori nati dopo il 1980 stilata da Don Bal\u00f3n.\nCarriera.\nClub.\nAjax.\nAll'et\u00e0 di dieci anni van der Vaart si iscrisse a un provino per entrare nel grande vivaio dell'Ajax. Il suo talento fu subito notato e dopo un periodo di prova entr\u00f2 ufficialmente nella squadra di Amsterdam. Debutt\u00f2 con la divisa dell'Ajax all'et\u00e0 di 17 anni, in un pareggio per 1\u20131 con l'FC Den Bosch nella stagione 1999-2000.\nCon la maglia dei lancieri ha disputato 156 presenze siglando 63 reti, vincendo due campionati olandesi (2001-2002 e 2003-2004), una KNVB beker (2001-2002) e una Supercoppa d'Olanda (2002). \u00c8 stato il pi\u00f9 giovane capitano nella storia del Ajax. Ha indossato le maglie numero 43 (al debutto), 23 e infine la numero 10.\nAmburgo.\nIl 1\u00ba giugno 2005 viene acquistato per 5,5 milioni di euro dall'Amburgo.\nDalla stagione successiva (2006/2007) \u00e8 diventato capitano, come nell'Ajax. Un infortunio ne ha limitato le prestazioni, influenzando anche le partite dell'Amburgo, che nel girone di andata ottenne solo una vittoria. Il ritorno di van der Vaart ha ridato speranze alla squadra tedesca, con tre gol nella UEFA Champions League, anche se l'Amburgo non super\u00f2 la fase a gironi. Van der Vaart contribu\u00ec a far uscire l'Amburgo dalla zona retrocessione, con una serie di vittorie contro Bayern Monaco, Werder Brema e Schalke 04; van der Vaart guid\u00f2 l'Amburgo al settimo posto, raggiungendo l'insperata qualificazione all'Intertoto.\nNella stagione 2007-2008 raggiunge con l'Amburgo il quarto posto che valse la qualificazione in Coppa UEFA.\nReal Madrid.\nIl 4 agosto 2008 viene acquistato per 13 milioni di euro dal Real Madrid, firmando un contratto quinquennale. \u00c8 l'unico acquisto estivo delle \"merengues\". Il giorno dopo viene presentato allo Stadio Santiago Bernab\u00e9u. A Madrid gli viene assegnata la divisa numero 19. Sigla il suo debutto con la maglia dei \"Blancos\" in una partita prestagionale disputata solamente 4 giorni dopo la presentazione ufficiale, un'amichevole contro l'Independiente Santa F\u00e9. Nel corso della gara l'olandese riesce anche a rendersi autore di una rete e a fornire un assist. Successivamente Rafael chiede di indossare la maglia numero 23, dopo che il compagno di squadra Wesley Sneijder \"eredita\" il numero 10 lasciato da Robinho, passato in Inghilterra presso il Manchester City. Debutta nella Liga spagnola nella vittoria della sua squadra, contro il Numancia per 4 reti a 3. Il 24 settembre si rende autore di una grande prestazione contro lo Sporting de Gij\u00f3n: segna una tripletta (la prima in carriera), aiutando i madridisti a vincere l'incontro per 7-1.\nNell'ottobre 2008 van der Vaart viene nominato per il Pallone d'oro, ma il premio viene infine assegnato al giocatore del Manchester United Cristiano Ronaldo.\nPer l'ultima parte della stagione 2008-2009 van der Vaart viene prevalentemente utilizzato come sostituto, il che ha indotto a speculazioni su una possibile rottura con l'allenatore Juande Ramos. Nonostante voci che lo volevano cercato da Arsenal, Chelsea e Liverpool, ha negato contatti con questi club. A fine stagione finisce nella lista dei giocatori che non interessano al progetto del nuovo Real Madrid da parte del nuovo allenatore, Manuel Pellegrini; nonostante ci\u00f2, dopo la cessione di Sneijder all'Inter e quella di Robben al Bayern Monaco, viene reintegrato in rosa.\nLa stagione 2009-2010 regala gioie e amarezze per van Der Vaart: parte come riserva di Kak\u00e1, ma riesce a trovare spazio quando questo si infortuna. Realizza 6 gol in 26 partite di campionato, anche se in diverse di queste entra da sostituto, e tra i gol diversi sono di capitale importanza per il prosieguo della stagione della sua squadra: su tutti quello contro l'Almeria, e quello col Siviglia, realizzato a tempo ormai scaduto il 6 marzo 2010. E anche dopo l'arrivo di Mourinho sulla panchina delle merengues e il mondiale sudafricano concluso con il secondo posto dell'Olanda, van der Vaart \u00e8 inserito tra i partenti salvo far cambiare idea a Mourinho che anzich\u00e9 tenerlo fuori rosa lo convoca con la prima squadra: \"Lo porto perch\u00e9 ci d\u00e0 fantasia\". Un paio di giorni dopo arriva il passaggio, a sorpresa, agli Spurs.\nTottenham Hotspur.\nIl 31 agosto 2010 viene acquistato dal Tottenham per 10 milioni di euro, anche se gli \"spurs\" devono attendere il giorno successivo, in quanto la Premier League ha esaminato le pratiche del trasferimento per assicurarsi che esso si fosse concluso entro il termine del mercato.\nVan der Vaart debutta con il Tottenham l'11 settembre 2010 nella partita esterna contro il West Bromwich Albion. Realizza il suo primo gol con la maglia degli Spurs il 18 settembre nella partita casalinga contro il Wolverhampton, realizzando, nella fattispecie, il gol del momentaneo 1-1 (la partita terminer\u00e0 3-1 per i padroni di casa). Il 29 settembre mette a segno la sua prima rete in Champions League con la nuova maglia, nella partita interna vinta 4-1 con gli olandesi del Twente. Il 2 ottobre realizza la sua prima doppietta in stagione, nella partita vinta 2-1 con l'Aston Villa. Il 20 novembre va a segno nel derby di Londra giocato contro l'Arsenal all'Emirates Stadium, realizzando il gol del momentaneo 2-2 (il Tottenham, che si era trovato in svantaggio per 2-0, vincer\u00e0 poi per 3-2). Realizzer\u00e0 una doppietta all'Arsenal anche nella partita di ritorno, giocata a White Hart Lane il 20 aprile 2011 e pareggiata 3-3. Il 14 maggio apre le marcature nel match esterno vinto 2-0 con il Liverpool, partita che si riveler\u00e0 poi essenziale per il 5\u00ba posto finale dei londinesi, che si qualificheranno cos\u00ec in Europa League a discapito proprio dei \"reds\".\nNella stagione 2011-2012 viene nominato per il Pallone d'oro; nei preliminari di Europa League mette a segno un gol nella partita contro gli scozzesi dell'Heart of Midlothian, nonostante ci\u00f2 l'allenatore del Tottenham Herry Redknapp lo esclude a causa di un infortunio dalla lista dei gironi dell'Europa League (cosa che van der vaart non apprezza dichiarandolo ai giornali), gli Spurs arrivano terzi nel girone non riuscendo cos\u00ec a qualificarsi alla fase eliminatoria. Il Tottenham si rif\u00e0 in campionato dove mette a segno nella prima parte dell'anno la migliore partenza di sempre nella storia del club dal 1985, a capodanno infatti gli Spurs sono terzi con 39 punti dietro al Manchester City e al Manchester United e davanti ai cugini dell'Arsenal, van der vaart contribuisce all'ottimo inizio di campionato mettendo a segno 7 gol. La Premier League volge al termine e Rafael van der vaart con gli Spurs chiude l'annata con un quarto posto (uno in meno della pausa Invernale) che significherebbe Preliminari di Champions, tuttavia il Chelsea, non qualificato per la Champions League (a causa del suo campionato altalenate conclusosi con il sesto posto) vince la Finale della stessa e automaticamente, per via del regolamento della competizione che prevede la presenza di massimo quattro squadre della stessa nazione, prende il posto del Tottenham, che nella stagione successiva si dovr\u00e0 accontentare dell'Europa League ad accesso diretto.\nIn totale con il Tottenham ha giocato 77 partite e segnato 28 gol.\nRitorno all'Amburgo e ultime esperienze.\nIl 31 agosto 2012 viene acquistato per 13 milioni di euro dall'Amburgo, facendo cos\u00ec ritorno in Germania. Segna la prima rete con la nuova maglia il 26 settembre seguente, al 23' della partita pareggiata 2-2 in casa del Borussia M\u00f6nchengladbach, sbagliando poi un calcio di rigore al 55'. Complessivamente con l'Amburgo in sei stagioni ha messo insieme 193 presenze e 66 gol.\nL'8 giugno 2015 si accorda con il Betis Siviglia, squadra neopromossa in Liga, per ritornare in Spagna, paese natale della madre. Con il Betis Siviglia firma un contratto triennale, che lo legher\u00e0 ai biancoverdi fino al luglio 2018. Qui gioca per\u00f2 solo 7 partite di Liga e 2 di Coppa del Re.\nIl 10 agosto 2016 viene acquistato per 2 milioni di euro dal Midtjylland in Danimarca, paese natale della sua nuova fidanzata. Dopo sole 19 presenze e 2 gol in due anni, il 4 agosto 2018 passa all\u2019Esbjerg firmando un contratto annuale. Qui gioca 3 partite di campionato e il 5 novembre annuncia il ritiro all'et\u00e0 di 35 anni complice un problema alla gamba sinistra che non gli dava tregua.\nNazionale.\nCon la maglia arancione ha partecipato all'Europeo 2004, al Mondiale 2006, all'Europeo 2008, al Mondiale 2010 e all'Europeo 2012. Ha esordito il 16 ottobre 2001 in una partita contro valida per le qualificazioni al Mondiale 2002 (qualificazione poi fallita).\nHa realizzato l'unica doppietta in nazionale il 2 giugno 2007 in un'amichevole con la . \u00c8 stato convocato sia per gli Europei del 2008 che per i Mondiali del 2010, in cui la nazionale olandese \u00e8 arrivata fino in finale, venendo sconfitta dalla Spagna. In quell'occasione ha indossato la fascia di capitano, a seguito della sostituzione di van Bronckhorst nei tempi supplementari.\nNel giugno dei 2012 viene inserito dal CT Bert van Marwijk nella lista dei 23 che parteciperanno a Euro 2012 in Polonia e Ucraina. Nella terza giornata del girone eliminatorio, alla prima presenza da titolare, indossa la fascia di capitano al posto di Mark van Bommel e va a segno con una rete che risulter\u00e0 totalmente inutile, sia perch\u00e9 non eviter\u00e0 la sconfitta contro il Portogallo (2-1, decisiva la doppietta di Cristiano Ronaldo), sia perch\u00e9 l'Olanda chiuder\u00e0 il girone con zero punti, avendo perso anche contro Danimarca e Germania, e verr\u00e0 eliminata. Con l'addio alla nazionale dell'allora capitano Mark van Bommel, van der Vaart diviene capitano, cosa che molto spesso era gi\u00e0 avvenuta in alcune amichevoli.\nPer infortunio salta il Mondiale 2014. Il 13 ottobre 2018 d\u00e0 ufficialmente l'addio alla Nazionale all'Amsterdam Arena con una passerella in occasione di Olanda-Germania 3-0 di Nations League; l'ultima partita da lui disputata risale al 19 novembre 2013 in amichevole contro la Colombia.\nDopo il ritiro.\nUna volta appesi gli scarpini al chiodo diventa subito opinionista delle partite della Nazionale per NOS (anche in occasione di Euro 2020) e del campionato inglese e spagnolo per Ziggo Sport. Nello stesso periodo arriva secondo nei Mondiali di freccette dedicati alle celebrit\u00e0 in coppia con il campione Michael van Gerwen.\nNell'aprile 2019 accetta la proposta del Chiclana Industrial, squadra della prima divisione andalusa di un piccolo paese dove vivono i suoi nonni. Il mese seguente poi fa il suo debutto nella Denmark Open e Denmark Masters, tornei di freccette.\nIl 10 agosto 2021 fa ritorno all\u2019Esjberg come assistente dell\u2019allenatore Peter Hyballa e \"club ambassador.\" Ma il giorno dopo Hyballa fu licenziato.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "759022", "revid": "1543377", "url": "https://it.wikipedia.org/wiki?curid=759022", "title": "Spider-Man 3", "text": "Spider-Man 3 \u00e8 un film di supereroi del 2007 diretto da Sam Raimi, \"sequel\" dei precedenti \"Spider-Man\" e \"Spider-Man 2\". Basato sui fumetti dell'Uomo Ragno, ideati da Stan Lee e Steve Ditko e pubblicati dalla Marvel Comics. Il film prosegue la storia di Peter Parker, interpretato da Tobey Maguire, ragazzo che ha ricevuto i suoi poteri da un ragno geneticamente modificato, che deve far fronte alla minaccia di terribili nemici: un simbionte alieno unitosi al suo costume di Spider-Man, il misterioso Uomo Sabbia, vero responsabile della morte di suo zio Ben, e infine Harry, divenuto il nuovo Goblin per vendicare la morte di suo padre per mano di Peter. Nel cast, oltre a Maguire, sono presenti Kirsten Dunst, James Franco, Thomas Haden Church e Topher Grace, rispettivamente nei ruoli di Mary Jane Watson, Harry Osborn, Flint Marko e Eddie Brock.\nBasato su una sceneggiatura di Alvin Sargent, la trama della pellicola aveva come idea iniziale quella di mostrare la fallibilit\u00e0 morale di Spider-Man e la sua maturazione completa dopo aver perdonato l'assassino di suo zio Ben. In seguito, a causa delle insistenze del produttore Avi Arad che voleva a tutti i costi inserire Venom nel film, l'idea iniziale venne modificata e si aggiunse nella trama il tema riguardo al lato oscuro del protagonista. Questa decisione comport\u00f2 diverse modifiche alla sceneggiatura, un numero eccessivo di antagonisti e una trama molto complessa e pasticciata secondo la maggior parte dei critici.\nAl momento della sua uscita, il 4 maggio 2007, ha rappresentato il film pi\u00f9 costoso della storia del cinema.\nIl film ha incassato 890,9 milioni di dollari in tutto il mondo, diventando il film con il maggior incasso della trilogia, il terzo film con il maggior incasso del 2007 ed \u00e8 stato il film di Spider-Man con il maggior incasso fino a quando non \u00e8 stato superato da \"\" nel 2019. A differenza delle puntate precedenti, \"Spider-Man 3\" ha ricevuto recensioni contrastanti da parte della critica, che ha elogiato le sequenze d'azione e gli effetti visivi, ma \u00e8 stato polarizzato sulla trama e sul ritmo, criticando anche il numero di cattivi del film. La narrativa sovraffollata \u00e8 stata successivamente attribuita alle interferenze dello studio e alle differenze creative tra Sony, Raimi e Arad. Quest'ultimo fattore convinse il produttore a dare inizio alla produzione di \"Spider-Man 4\", poi cancellato in favore di un reboot totale della saga.\nDopo l'uscita di \"\" (2021), il film entra a fare parte di un universo parallelo del Marvel Cinematic Universe.\nTrama.\nPeter Parker sta vivendo il periodo pi\u00f9 felice della sua vita: \u00e8 finalmente riuscito a trovare un equilibrio tra l'amore che prova per Mary Jane Watson e i suoi doveri da supereroe, e questo giova a tutte le sue attivit\u00e0: \u00e8 infatti il primo del corso di fisica del dottor Connors e il lavoro di fotografo freelance per il \"Daily Bugle\" va a gonfie vele. Anche la carriera di Mary Jane sembra procedere bene, dato che esordisce come protagonista in un musical a Broadway. Allo spettacolo assiste anche Harry Osborn, ex-amico di Peter: il ragazzo, difatti, ha cominciato a odiarlo, avendo scoperto la sua doppia identit\u00e0 e ritenendolo responsabile della morte di suo padre Norman (in realt\u00e0 il terribile Green Goblin). Harry cos\u00ec, desideroso di vendicarsi di Peter, dopo lo spettacolo si sottopone anche lui all'incrementatore di prestazioni (il gas verde in grado di migliorare le capacit\u00e0 fisiche) trasformandosi nel micidiale New Goblin. Intanto, mentre Peter e Mary Jane osservano le stelle durante una passeggiata nel parco, un piccolo meteorite cade poco lontano da loro e da questo esce una strana sostanza nera che si attacca al motorino di Peter, seguendolo fino a casa.\nPeter riceve la fede dalla zia May per chiedere a Mary Jane di sposarlo. Subito dopo essere uscito da casa sua, per\u00f2, viene attaccato da New Goblin. Alla fine di una dura lotta, Harry sbatte violentemente la testa, perdendo la memoria a breve termine e dimenticando quindi anche la vera identit\u00e0 di Spider-Man.\nNel frattempo, dall'altra parte della citt\u00e0, il ladro Flint Marko evade di prigione e si rifugia in casa propria per poter rivedere sua moglie e sua figlia, che \u00e8 malata. \u00c8 per\u00f2 costretto a scappare di nuovo e finisce per attraversare una zona scientifica recintata, che alcuni scienziati stanno sottoponendo a un acceleratore di particelle rotante che apparentemente dissolve il criminale. Marko per\u00f2 riesce a sopravvivere, ma l'incidente ha cambiato radicalmente la sua struttura molecolare, trasformando il suo corpo in sabbia.\nTempo dopo, Spider-Man salva alcune persone - tra cui l'attraente fotomodella Gwen Stacy, sua compagna di corso - da un tremendo incidente sulla cima di un grattacielo. Come riconoscimento verso il suo gesto, viene organizzata una sfilata in suo onore e gli vengono consegnate le chiavi della citt\u00e0. In quest'occasione Peter, nei panni di Spider-Man, si lascia andare a un bacio appassionato con Gwen. Tutto ci\u00f2 scatena una reazione di gelosia in Mary Jane e in Eddie Brock, giovane e disonesto collega di Peter, pretendente di Gwen e concorrente con Peter al posto fisso come fotografo di Spider Man al \"Daily Bugle\". Durante la sfilata, Flint Marko, ora noto come Uomo Sabbia, sfrutta le sue nuove abilit\u00e0 per svaligiare un furgone portavalori, con l'intenzione di pagare le cure per la figlia. Spider-Man cerca di fermarlo, ma si dimostra quasi impotente di fronte ai poteri del criminale.\nQualche giorno dopo, Peter e zia May vengono informati dalla polizia che \u00e8 stato Flint Marko a uccidere l'amato zio Ben, e non il suo complice, come si era sempre creduto. Furioso per l'incompetenza della polizia e in preda al desiderio di vendetta, Peter quella stessa notte, dopo vari incubi, viene invaso dalla sostanza aliena, che assume la forma pi\u00f9 consona di ci\u00f2 che Peter stava indossando: il suo costume, che diventa nero e, con immensa soddisfazione di Peter, amplifica i suoi poteri. Tuttavia, il dottor Connors (a cui Peter aveva dato un campione della sostanza per analizzarla) gli suggerisce di tenersi lontano da questo simbionte, perch\u00e9 pi\u00f9 tempo rimarr\u00e0 attaccato al suo corpo, pi\u00f9 difficile sar\u00e0 rimuoverlo.\nTornato a casa, scopre che Flint Marko ha appena svaligiato una banca e Peter decide tuttavia di usare il nuovo costume nero invece di quello rosso e blu. Inebriato dal suo potere e dimostrandosi pi\u00f9 aggressivo del normale, affronta Flint Marko in un nuovo e feroce combattimento, finendo col disciogliere nell'acqua della fogna Marko e apparentemente uccidendolo. Nonostante ci\u00f2, dopo la battaglia, Peter comincia a sentirsi male fisicamente, stanco ed arrabbiato e comincia ad avere strane visioni tutte legate al Costume che indossa. Pertanto, il ragazzo si prende delle pause da esso, ma continua, nonostante gli effetti collaterali fisici, a restare inebriato dal suo potere.\nHarry Osborn, intanto, passando del tempo con Mary Jane, che si sente ignorata dal suo ragazzo, riacquista la memoria perduta e rammenta di dover portare a termine la sua vendetta nei confronti di Peter. Cos\u00ec costringe con la forza Mary Jane a lasciarlo e a fingere di amare lui. Tuttavia Peter non tarda a scoprire la verit\u00e0 e, dopo aver indossato di nuovo il Costume Nero, si reca a casa di Harry e lo affronta in una violenta lotta, sconfiggendolo e umiliandolo (rivelando che il vero scopo della sua vendetta era farsi notare almeno una volta dal padre). Al termine del combattimento, mentre Peter se ne sta per andare, Harry gli lancia contro una bomba-zucca, che Peter gli rispedisce contro, coinvolgendolo nell'esplosione che gli sfregia la faccia. Dopo questa feroce battaglia, Peter, ignorando l'avvertimento di Connors, continua ad indossare il costume e a combattere violentemente i criminali (forse sin troppo violentemente) scoprendo altre numerose abilit\u00e0 del simbionte, come le ragnatele infinite ed incorporate in tutto il costume.\nEddie Brock, nel frattempo, pubblica una foto modificata digitalmente in cui Spider-Man rapina una banca col nuovo costume, con l'intenzione di screditare il supereroe e ottenere l'ambito posto fisso. Peter, per\u00f2, scopre il suo inganno e lo denuncia in seguito a Jameson. Scoperto l'imbroglio, Jameson (che nonostante la sua avversione per Spider-Man, non ammette notizie false) licenzia Brock e fa pubblicare una rettifica chiedendo scusa pubblicamente all'eroe. Dopodich\u00e9, Peter, per umiliare ulteriormente Brock, esce con Gwen Stacy, alla quale fa credere di aver rotto con Mary Jane, inducendo la ragazza, che ha una cotta per Peter, a lasciar perdere Brock. Questi eventi faranno s\u00ec che Eddie provi un immenso rancore nei confronti di Peter. Nel mentre, strafelice di come le cose si stanno mettendo, Spider-Man, riacquistata la sua notoriet\u00e0, riprende a svolazzare felice per le strade.\nNell'intento di ingelosire Mary Jane, Peter si reca con Gwen al bar dove la ragazza si esibisce come cantante, mettendosi in mostra davanti a tutti gli avventori ballando appassionatamente un tango con Gwen. Ella per\u00f2, al termine del ballo, capisce subito la situazione e, dopo aver chiesto scusa a Mary Jane, lascia il locale rattristata e imbarazzata. Quando poi un buttafuori del locale tenta di cacciare Peter, il ragazzo lo aggredisce brutalmente, colpendo anche Mary Jane, messasi in mezzo per cercare di calmarlo. In preda al rimorso e conscio di essersi spinto troppo oltre, Peter scappa via confuso e spiazzato, guardandosi il costume. Dopo averlo indossato, si rifugia sul campanile di una chiesa, comprendendo che ormai il simbionte ha preso possesso del suo corpo. Egli si reca vicino alla campana della chiesa e cerca di liberarsi del demone, scoprendo grazie ai rintocchi della campana che la strana sostanza nera da cui non riesce a liberarsi \u00e8 estremamente sensibile ai rumori forti e, difatti, il costume perde la sua consistenza e Peter riesce, a fatica, a liberarsene. Brock, recatosi in chiesa per pregare (arrivando pure a chiedere al Signore di uccidere Peter Parker), assiste alla scena e scopre che Peter \u00e8 Spider-Man; di l\u00ec a poco il simbionte si fonde con lui, mutandolo in un essere mostruoso: Venom.\nCon questi nuovi poteri, Brock pianifica quindi la sua vendetta verso Peter, convincendo l'Uomo Sabbia (sopravvissuto allo scontro con Spider-Man) a unirsi a lui facendo leva sul risentimento di Flint nei confronti dell'eroe per avergli impedito di recuperare i soldi per curare la figlia. Venom promette a Marko il denaro in cambio del suo aiuto per uccidere Spider-Man e questi, non vedendo altre vie per poter salvare la figlia, accetta il patto: i due catturano cos\u00ec Mary Jane, la intrappolano in un taxi sopra un grattacielo in costruzione e attendono l'arrivo del supereroe, sicuri che si sarebbe recato sul posto per salvare la ragazza. Spider-Man, quando viene a sapere dell'accaduto, si reca a casa di Harry sperando nel suo aiuto, ma questi rifiuta la sua richiesta. Tuttavia, Harry viene poco dopo a sapere dal suo maggiordomo che il padre non era in effetti morto per mano di Spider-Man, ma si era accidentalmente ucciso con il suo stesso aliante come scopr\u00ec preparandogli la salma, ma glielo aveva tenuto nascosto per non farlo sentire male.\nDurante la lotta tra Brock, l'Uomo Sabbia e Spider-Man, quest'ultimo ha la peggio e sembra condannato a morte certa, soffocato dalla ragnatela di Venom e schiacciato dai pugni dell'Uomo Sabbia, ma a salvarlo arriva in suo aiuto Harry, finalmente convinto dalla verit\u00e0 e disposto ad aiutare l'amico. Insieme liberano Mary Jane e ingaggiano un vertiginoso combattimento contro i due supercriminali. L'Uomo Sabbia viene messo fuorigioco dall'aliante di Harry, del quale per\u00f2 si impossessa Brock, che tenta poi di utilizzarlo per trafiggere Peter. Il ragazzo viene salvato da Harry, che gli fa da scudo con il suo corpo, venendo trafitto e ridotto in fin di vita. In preda all'ira, Spider-Man capisce che l'unico modo per sconfiggere Brock \u00e8 di sfilargli il costume, e per far ci\u00f2 utilizza le vibrazioni provocate da dei pali di ferro che incastra nel pavimento, intrappolando il mostro come in una gabbia. Una volta separato Brock dal costume, Peter scaglia dentro di esso una bomba-zucca di Harry, ma all'ultimo istante Brock si getta nuovamente dentro il mostro per riaverlo e l'esplosione uccide entrambi. Intanto, l'Uomo Sabbia, ripresosi dallo scontro, rivela a Peter che lui non voleva uccidere suo zio e che si tratt\u00f2 di un incidente, in quanto mentre lui chiedeva l'auto a Ben (il quale lo stava convincendo ad abbassare l'arma e a non compiere gesti di cui avrebbe potuto pentirsi) il suo complice lo urt\u00f2 facendogli premere il grilletto per sbaglio. Conscio di non trovarsi di fronte a un criminale, ma a un uomo disperato che vuole solo curare sua figlia, Peter decide di perdonarlo, mentre quest'ultimo si dissolve nell'aria. Successivamente Peter e Mary Jane cercano di soccorrere Harry il quale, pentito di tutto il male che ha fatto, spira serenamente tra le braccia dei due amici. Dopo il funerale di Harry, Peter raggiunge Mary Jane al suo locale e, con un tenero abbraccio, i due decidono di riprendere la loro relazione e di ricominciare tutto da capo.\nProduzione.\nSviluppo.\nDopo l'uscita di \"Spider-Man 2\", i Marvel Studios misero in cantiere la produzione di \"Spider-Man 3\" per una distribuzione nel 2007. La data d'uscita venne fissata al 2 maggio 2007, poi successivamente posticipata al 4 maggio dello stesso anno. Nel gennaio 2005, venne assunto Alvin Sargent, gi\u00e0 sceneggiatore di \"Spider-Man 2\", per lavorare alla storia del terzo film e di un possibile quarto episodio.\nAnche Ivan Raimi, fratello del regista Sam Raimi, aiut\u00f2 nella lavorazione dello script. L'idea originale di Sam Raimi era quello di raccontare la fallibilit\u00e0 morale del supereroe e l'umanit\u00e0 insita nei criminali in un percorso di redenzione e perdono. Con questo terzo episodio, inoltre, il regista voleva chiudere la storyline di Harry Osborn. Secondo Raimi, Osborn non avrebbe dovuto ereditare l'identit\u00e0 del padre, ma sarebbe stato un personaggio neutrale. L'Uomo Sabbia venne scelto quasi subito come antagonista della pellicola, in quanto Raimi considerava il personaggio visivamente affascinante. Per aumentare il senso di colpa del protagonista riguardo alla morte dello zio Ben, nel film l'Uomo Sabbia divenne corresponsabile della morte del defunto Parker.\nRaimi voleva un altro cattivo e Ben Kingsley entr\u00f2 in trattative per interpretare l'Avvoltoio. Il personaggio venne, successivamente, tagliato dalla sceneggiatura. Avvoltoio venne, dunque, sostituito con Venom a causa delle insistenze del produttore Avi Arad, nonostante Raimi non fosse d'accordo. Il motivo per cui Arad insisteva sull'inserimento di Venom era perch\u00e9 voleva accontentare i fan del fumetto. Nonostante le insistenze, Raimi diede al personaggio un ruolo minore nello script. La versione cinematografica di Venom, alias Eddie Brock, funge da nemesi per il protagonista ed \u00e8 un giovane ragazzo della stessa et\u00e0 di Parker. I produttori decisero di aggiungere anche Gwen Stacy, che nel film sarebbe stata la causa del rapporto conflittuale tra Mary Jane e Peter, e anche tra quest'ultimo ed Eddie. Con lo sviluppo di queste idee, Sargent decise di abbandonare la sceneggiatura, ritenendola oramai troppo complessa.\n\"Spider-Man 3\" cost\u00f2 258 milioni di dollari.\nRiprese.\nLe riprese del film cominciarono il 16 gennaio 2006 e si conclusero dopo circa cento giorni, nel luglio 2006. La produzione gir\u00f2 a Los Angeles fino al 19 maggio 2006. Nella primavera del 2006, a Cleveland, vennero girate le scene dello scontro tra Spider-Man e l'Uomo Sabbia. Successivamente, le riprese si spostarono a Manhattan e poi in varie localit\u00e0 dal 26 maggio fino al primo luglio 2006. Com'era accaduto anche nel secondo film, per realizzare la scena di combattimento, la produzione ricorse alla Spydercam, una particolare telecamera che veniva sospesa nei cieli delle citt\u00e0 in cui la produzione girava e che riprendeva sei frame al secondo per infondere maggior velocit\u00e0 alle scene. Le riprese si conclusero il 18 agosto 2006.\nEffetti.\nIl film \u00e8 stato caratterizzato da una lunga e laboriosa fase di post-produzione, che secondo il regista Raimi \u00e8 stata necessaria dato l'alto numero di effetti speciali digitali rispetto ai due predecessori. John Dykstra, vincitore del Premio Oscar per i migliori effetti speciali per \"Spider-Man 2\", si rifiut\u00f2 di ritornare per il terzo episodio. Al suo posto venne scelto Scott Stokdyk, il quale fu l'artefice degli effetti visivi dell'Uomo Sabbia. Nel corso della produzione, vennero creati ben 900 effetti digitali nuovi, molti dei quali nemmeno esistevano prima della produzione del film. Inoltre, Stokdyk scelse di usare anche dei modellini in miniatura per alcuni palazzi.\nUno degli effetti pi\u00f9 particolari fu usato nelle scene in cui Spider-Man colpisce con un pugno l'Uomo Sabbia, passandogli da parte a parte a causa del suo corpo fatto di sabbia. Il braccio di questo Uomo Ragno \u00e8 completamente creato al computer, perch\u00e9 il posto di Maguire fu preso dal campione di kickboxing Baxter Humby, esperto di arti marziali famoso per avere un braccio amputato sin dalla nascita. Humpy gir\u00f2 anche le coreografie della scena.\nNel film, il simbionte \u00e8 diverso da come appare nei fumetti: la prima volta che Peter lo toglie, esso si trasforma in un costume e non in un essere liquido; quando Spider-Man lo indossa non compare il simbolo di Venom sul petto ma il vecchio simbolo del ragno. Per facilitare la produzione, il regista Sam Raimi decise che il simbionte fosse un vero e proprio costume, il quale veniva modificato in post-produzione attraverso la computer grafica. Per i movimenti di Venom, gli autori si ispirarono a quelli dei felini, come gatti, leoni e ghepardi. Per indossare il costume e le protesi di Venom, all'attore Topher Grace occorrevano cinque ore.\nDistribuzione.\nData di uscita.\nIn Italia il film venne presentato in anteprima a Roma il 24 aprile 2007 presso il cinema Warner Moderno di piazza della Repubblica. A tale anteprima erano presenti Raimi e i protagonisti Tobey Maguire, Kirsten Dunst, James Franco, Topher Grace e Rosemary Harris.\nIn Europa il film usc\u00ec nelle sale il 1\u00ba maggio 2007 contemporaneamente in Regno Unito, Germania, Francia, Italia, Spagna, Paesi Bassi e Portogallo. Lo stesso giorno al Tribeca Film Festival ebbe luogo l'anteprima negli USA, nei quali l'uscita nelle sale avvenne il 4 maggio 2007. In Italia la Sony Columbia Pictures, casa di distribuzione della trilogia, distribu\u00ec circa 900 copie.\nEdizioni home video.\nLa Sony Columbia Pictures ha messo in commercio il terzo film della saga in DVD e in Blu-ray Disc nel mercato italiano il 23 ottobre 2007, mentre negli Stati Uniti d'America il 30 ottobre 2007.\nNegli stessi giorni \u00e8 stata messa sul mercato la trilogia della saga in alta definizione, con pi\u00f9 di 10 ore di contenuti extra.\n\"Spider-Man 3: Editor's Cut (2017)\".\nIl 13 giugno 2017 \u00e8 uscita in commercio la versione \"Editor's Cut\" di 137 minuti, esclusivamente in lingua inglese.\nPromozione.\nTagline promozionali.\nIl primo trailer del film fu distribuito agli inizi del 2007. Il merchandising \u00e8 stato basato sulla promozione del costume nero di Spider-Man, grazie anche alla distribuzione di svariate Action figure. Sono state ristampate anche alcune raccolte delle storie a fumetti in cui Peter indossava il simbionte alieno.\nAccoglienza.\nIncassi.\n\"Spider-Man 3\" fu un grande successo commerciale. A livello internazionale il film ha superato i due precedenti capitoli della serie, arrivando a incassare 890.871.626 $ (terzo incasso mondiale del 2007, dietro a \"Pirati dei Caraibi - Ai confini del mondo\" e \"Harry Potter e l'Ordine della Fenice\"), rispetto agli 821 del primo episodio e ai 783 del secondo. Negli Stati Uniti, dove ha avuto una distribuzione iniziale di oltre 4.300 copie ed \u00e8 rimasto nelle sale 16 settimane, ha incassato 336.530.303 $ (primo incasso dell'anno, quindicesimo di sempre), rispetto ai 403.706.375 $ del primo episodio e ai 373.585.825 $ del secondo episodio. Ha stabilito i nuovi record di incasso nel primo giorno di proiezione (59.841.919 $) e nel weekend di apertura (151.116.516 $), mentre nella prima settimana con 182.070.572 $ \u00e8 secondo rispetto a \"Pirati dei Caraibi - La maledizione del forziere fantasma\" (196.019.502 $). In Italia, distribuito in circa 900 copie, ha incassato 18.052.986 \u20ac, quarto incasso della stagione 2006-2007, dietro a \"Natale a New York\", \"Pirati dei Caraibi: La maledizione del forziere fantasma\" e \"Manuale d'amore 2 - Capitoli successivi\".\nCritica.\nSu Rotten Tomatoes, \"Spider-Man 3\" ha un punteggio di approvazione del 63% basato su 262 recensioni, con una valutazione media di 6,2/10. Il consenso della critica del sito web recita: \"Sebbene ci siano pi\u00f9 personaggi e trame, e le sequenze d'azione ancora abbagliano, \"Spider-Man 3\" non \u00e8 comunque cos\u00ec raffinato come i primi due\". Metacritic, che utilizza una media ponderata, ha assegnato al film un punteggio di 59 su 100 basato su 40 critici, indicando \"recensioni contrastanti o medie\".\nSu \"Yahoo! Movies\", \"Spider-Man 3\" ottenne B- da 14 critici cinematografici. Rispetto ai precedenti episodi, il film venne stroncato da buona parte della critica e aspramente contestato dai fan per le varie infedelt\u00e0 al fumetto, per la predominanza di comicit\u00e0 eccessiva, e per il tono troppo ingenuo. Molti critici diedero la colpa anche alla presenza di troppi antagonisti, i quali avrebbero confuso e storpiato gran parte della trama della pellicola, rendendola troppo complicata e pasticciata.\nRoger Ebert, che ha dato a \"Spider-Man 2\" una recensione brillante, ha dato al sequel 2 stelle su 4 e ha pensato che Church non avesse mai espresso cosa provasse l'Uomo Sabbia riguardo ai suoi nuovi poteri, qualcosa che Molina, come Doc Ock in \"Spider-Man 2\", ha fatto \"con vendetta\"; ha detto che il film era \"un disastro\", con troppi cattivi, sottotrame, incomprensioni romantiche, conversazioni e \"folla di strada che guardava in alto in aria e gridava 'oooh!' in questo modo, poi girandosi e gridando 'aaah!' in quel modo\u00bb. Manohla Dargis del \"New York Times\" ha deplorato il ritmo del film e ha detto che mancava di umorismo. Anthony Lane del \"New Yorker\", che ha dato a \"Spider-Man 2\" una recensione favorevole, ha dato al film una recensione negativa, caratterizzando il film come \"un macello che crea le regole man mano che va avanti\".\nAll'epoca dell'uscita di \"Spider-Man 3\", il personaggio dell'Uomo Sabbia si posizion\u00f2 all'8\u00ba posto nella classifica dei \"migliori personaggi cinematografici generati al computer\" stilata da \"Entertainment Weekly\". \"Screen Rant\" ha citato l'Uomo Sabbia insieme al Dottor Octopus come il miglior cattivo della trilogia.\nRispondendo alle critiche, il regista della trilogia, Sam Raimi, afferm\u00f2: \"ho fatto scelte che ritenevo coerenti con lo spirito del personaggio; ho sacrificato dettagli del fumetto e incassato critiche. Non me la cavo semplicemente dicendo che non le meritavo. Ma come regista, non posso tener fede a ogni particolare: il processo di trasposizione deve pur aver luogo [...] Capisco i malumori. Io non ho il diritto di cambiare il fumetto, ma allo stesso tempo ce l'ho in quanto regista: ogni volta che qualcuno realizza un film a partire da un fumetto, \u00e8 necessario 'uccidere' il fumetto stesso\".\nMolti fan si lamentarono per il ruolo minore di Venom nel film, ma soprattutto per la decisione di modificare un personaggio cos\u00ec importante come Gwen Stacy. Per il primo si decise di ideare uno spin-off, in modo tale da accontentare i fan rimasti delusi dal film, mentre il personaggio di Gwen venne successivamente inserito nel reboot della trilogia, \"The Amazing Spider-Man\", come fidanzata del protagonista.\nSequel cancellato, reboot e spin-off.\nNel 2007 entr\u00f2 in pre-produzione \"Spider-Man 4\", nuovo seguito alla trilogia originale. Il regista Sam Raimi e gli attori Tobey Maguire e Kirsten Dunst sarebbero dovuti tornare. Contemporaneamente alla produzione del quarto episodio, il produttore della trilogia Avi Arad ipotizz\u00f2 di ideare uno spin-off dedicato a Venom.\nNel gennaio 2010 la Columbia Pictures annunci\u00f2 la cancellazione del quarto capitolo in favore di un reboot della saga girato in 3D dal titolo \"The Amazing Spider-Man.\"\nNel 2021 Maguire torn\u00f2 a interpretare il personaggio di Peter Parker nel film del Marvel Cinematic Universe \"\", diretto da Jon Watts. Qui vengono citati numerosi eventi della trilogia di Sam Raimi e viene rivelato che, in seguito alla morte di Harry, Peter e Mary Jane si sono riappacificati e hanno ripreso con successo la loro relazione."}
{"id": "759027", "revid": "3082", "url": "https://it.wikipedia.org/wiki?curid=759027", "title": "Legio IV Scythica", "text": ""}
{"id": "759036", "revid": "30610", "url": "https://it.wikipedia.org/wiki?curid=759036", "title": "Daniel John Pintauro", "text": ""}
{"id": "759130", "revid": "110157", "url": "https://it.wikipedia.org/wiki?curid=759130", "title": "Emden", "text": "Emden \u00e8 una citt\u00e0 extracircondariale (targa EMD) di abitanti della Bassa Sassonia, in Germania. Situata sulla baia del Dollart, \u00e8 il capoluogo storico della regione della Frisia orientale.\nSport.\nIl Kickers Emden \u00e8 la societ\u00e0 calcistica cittadina. Attualmente milita in 3. Liga, la terza serie del calcio tedesco.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "759197", "revid": "287204", "url": "https://it.wikipedia.org/wiki?curid=759197", "title": "Borsa di Shanghai", "text": "La Borsa di Shanghai () costituisce una delle due pi\u00f9 grandi Borse valori presenti in Cina ed \u00e8 situata nel nuovo distretto di Pudong, nella citt\u00e0 di Shanghai.\nFu istituita il 26 novembre 1990 con l'approvazione del Governatore generale della Banca Popolare Cinese e fu aperta ufficialmente il 19 dicembre dello stesso anno. Nel 2009 ha registrato una capitalizzazione complessiva di miliardi di dollari.\nObiettivi e compiti.\nLa Borsa di Shanghai non si pone come obiettivo la ricerca del profitto, ma \u00e8 anzi un ente giuridico soggetto all'amministrazione diretta della Commissione di controllo e gestione del mercato finanziario cinese, la China Securities Regulatory Commission (CSRC). Tra le sue competenze principali vi sono quelle di fornire un luogo e una struttura per lo scambio di titoli, di elaborare una regolamentazione relativa agli affari di Borsa, di ricevere le richieste di ammissione alla quotazione da parte delle societ\u00e0 e di pianificare la loro immissione sul mercato, di organizzare e supervisionare lo scambio dei titoli, di esercitare un controllo nei confronti dei soci e delle societ\u00e0 quotate, nonch\u00e9 di gestire e pubblicare le notizie di mercato.\nOrari di apertura.\nLa Borsa di Shanghai \u00e8 aperta alle negoziazioni tutti i giorni dal luned\u00ec al venerd\u00ec.\nGli orari della sessione mattutina sono i seguenti: dalle 9.15 alle 9.25 si svolge l'asta di apertura, durante la quale si raccolgono le offerte, mentre dalle 9.30 alle 11.30 si tiene la fase di negoziazione continua. Nella sessione pomeridiana la fase di negoziazione continua si apre invece alle 13:00 e si chiude alle 15:00. Il sabato, la domenica e negli altri giorni per i quali viene annunciata la chiusura la Borsa di Shanghai rimane chiusa.\nRiconoscimenti.\nLa Borsa di Shanghai fa parte dellOrganizzazione internazionale delle autorit\u00e0 di controllo dei mercati finanziari (International Organization of Securities Commissions \u2013 IOSCO), della Federazione Borse asiatiche e oceaniane (Asian and Oceanian Stock Exchanges Federation \u2013 AOSEF) e della Federazione mondiale delle Borse (World Federation of Exchanges \u2013 WFE)."}
{"id": "759217", "revid": "24443", "url": "https://it.wikipedia.org/wiki?curid=759217", "title": "Val d'Ayas", "text": "La Val d'Ayas \u00e8 una vallata alpina situata in Valle d'Aosta, collocandosi ai piedi del gruppo del Monte Rosa.\nToponimo.\nLa denominazione \"Val d'Ayas\" \u00e8 moderna, utilizzata principalmente in seguito alla nascita dell'alpinismo, allorquando il territorio di Ayas, in cima alla valle, divenne allora un polo d'attrazione in tal senso. La cartografia precedente utilizza la denominazione \"Val Challant\" o \"Val de Challant-Ayas\".\nGeografia.\nLa val d'Ayas \u00e8 una valle laterale della Valle d'Aosta, situata sulla sinistra orografica della Dora Baltea. Confina a nord con il Vallese (Svizzera), ad est con la valle del Lys, a sud con la valle della Dora Baltea e ad ovest con la Valtournenche.\nMonti.\nFanno da corona alla valle alcune vette che superano i 4000 metri facenti parte del gruppo montuoso del Monte Rosa. In particolare tra queste si ricordano:\nOltre a questi monti ricordiamo:\nGhiacciai.\nDalle vette scendono molti ghiacciai. Tra questi il principale \u00e8 il Grande Ghiacciaio di Verra.\nFiumi.\nLa valle \u00e8 attraversata dal torrente Evan\u00e7on, affluente della Dora Baltea. Tra i canali (\"r\u00fbs\") artificiali, da segnalare il \"R\u00fb Couthod\", che conduce le acque del torrente del vallone di Courthod fino al col de Joux, e in seguito fino a Saint-Vincent, lungo un percorso di 25 chilometri.\nValichi alpini.\nLa valle non ha valichi alpini agevoli con le valli laterali (a parte il Col de Joux) e con il Vallese.\nSi ricordano comunque i seguenti passi alpini:\nComuni della valle.\nA partire dal fondovalle si incontrano i comuni di:\nCultura.\nLa cultura Walser ha interessato nei secoli passati l'alta valle, in particolare la zona di Saint-Jacques, villaggio di Ayas, chiamata in passato \"Canton des Allemands\".\nEconomia.\nArtigianato.\nImportante e tipica \u00e8 la lavorazione del legno finalizzata alla realizzazione di vari oggetti, tra i quali gli zoccoli denominati sabot.\nTurismo.\nIl centro turistico pi\u00f9 importante della valle \u00e8 Champoluc, uno dei tre villaggi che formano il capoluogo di Ayas (insieme a Antagnod e a Saint-Jacques).\nPer accedere alle vette che contornano la valle e per l'escursionismo di alta quota \u00e8 possibile utilizzare alcuni rifugi alpini e bivacchi collocati nell'alta valle:\nLa valle \u00e8 inoltre attraversata dall'Alta via della Valle d'Aosta n. 1, dal Tour del Monte Rosa e dal Gran Sentiero Walser.\nStrada carrozzabile.\nLa strada carrozzabile Verr\u00e8s-Champoluc venne iniziata nel 1887 ed ultimata nel 1894."}
{"id": "759243", "revid": "4711", "url": "https://it.wikipedia.org/wiki?curid=759243", "title": "Elbing", "text": ""}
{"id": "759248", "revid": "287204", "url": "https://it.wikipedia.org/wiki?curid=759248", "title": "Lamone", "text": ""}
{"id": "759249", "revid": "486946", "url": "https://it.wikipedia.org/wiki?curid=759249", "title": "Ecabe", "text": ""}
{"id": "759253", "revid": "1745361", "url": "https://it.wikipedia.org/wiki?curid=759253", "title": "Ecuba", "text": "Ecuba (greco: \"Hek\u00e0b\u0113\"; latino: Hecuba) o Ecabe \u00e8 un personaggio della mitologia greca che fu regina di Troia, seconda moglie di Priamo e madre della maggior parte dei suoi figli.\nGenealogia.\nLa sua genealogia era oggetto di controversia nell'antichit\u00e0. Esistevano due tradizioni: una ne faceva la figlia di Dimante, re di Frigia; l'altra, quella di Cisseo, re di Tracia e di Telecleia. Nel primo caso ella discende dal fiume Sangario. Una variante di questa tradizione faceva del Sangario non un suo bisnonno, ma suo padre, il quale l'avrebbe avuta dalla ninfa Evagora. Le si attribuiva, altres\u00ec per madre, la figlia di Xanto, Glaucippe. La moglie di Dimante invece era la ninfa Eunoe ed aveva avuto un altro figlio, Asio.\nLa tradizione che ricollega Ecuba a Dimante e alla Frigia \u00e8 quella dell\"'Iliade\". Le origini tracie sono preferite dai Tragici, particolarmente da Euripide. Nelle fonti che vogliono Ecuba figlia di Cisseo, ella ha due sorelle, Teano, sposa di Antenore, e un'altra di cui non si conosce il nome, molto pi\u00f9 giovane, moglie di Ifidamante, l'ultimogenito di Teano.\nIl problema genealogico posto dalla figura di Ecuba era cos\u00ec complesso che l'imperatore Tiberio, di facile ironia, amava proporlo ai grammatici del suo tempo.\nMito.\nMatrimonio con Priamo.\nIl re di Troia Priamo spos\u00f2 dapprima Arisbe, figlia del veggente Merope, e lei gli dette un figlio di nome Esaco, anch'egli indovino. Ma quando fu stanco di lei, la ripudi\u00f2 affidandola a Irtaco, che a sua volta gener\u00f2 con lei due figli, Asio e Niso, gli Irtacidi, i quali in seguito presero parte alla guerra di Troia.\nPriamo prese dunque in seconde nozze Ecuba, che allora era molto giovane e di cui egli si era profondamente innamorato. Ella gener\u00f2 al marito diciannove dei cinquanta figli che Priamo ebbe in totale, tra cui Ettore, Paride, Cassandra, Eleno e il primo Polidoro. Priamo istitu\u00ec la poligamia per poter sposare anche Laotoe, figlia del re dei Lelegi, che gli diede altri due figli (Licaone e il secondo Polidoro), mentre tutti gli altri furono generati con concubine e schiave. Ma ci\u00f2 \u00e8 smentito da Euripide, che portava a cinquanta il numero dei figli e li considerava tutti procreati dalla sola Ecuba.\nApollodoro invece parla solo di quattordici figli:\nseguirono poi quattro figlie:\nseguirono poi figli maschi, e tra di loro la profetessa Cassandra; l'ordine sarebbe questo:\nIl matrimonio con Priamo permise ad Ecuba di affiancarlo nel governo della citt\u00e0 e nelle esigenze dei loro sudditi. La regina, alternando alla politica l'allevamento e l'educazione dei suoi figli, si rivel\u00f2 un'abile donna, anche capace di dare consigli utili al marito e alla sua numerosa prole. Durante questo periodo, Ecuba si rivel\u00f2 fedele a Priamo nei suoi doveri coniugali, sebbene alcuni autori raccontino delle sue avventure erotiche con il dio Apollo. La divinit\u00e0, delusa dall'ostinato rifiuto amoroso di una figlia di Ecuba, Cassandra, si consol\u00f2 con la regina con la quale giacque per una notte. Dall'unione sarebbe nato Polidoro (che altrove \u00e8 ritenuto figlio di Priamo), e probabilmente anche Troilo, il quale, secondo un oracolo annunciato dallo stesso Apollo, se avesse compiuto venti anni avrebbe risparmiato alla citt\u00e0 su cui governavano i suoi genitori una fine triste. Stesicoro attribuiva a questi amori segreti anche il concepimento dell'eroe Ettore.\nPremonizioni di Ecuba.\nEcuba ebbe numerosi figli dal matrimonio con Priamo, alcuni dei quali, in particolar modo, si rivelarono prodigiosi a causa di doni o benefici concessi loro dagli d\u00e8i stessi. Pi\u00f9 volte la regina troiana si trov\u00f2 ad essere la testimone di questi eccezionali doni, o addirittura l'intermediaria tra la divinit\u00e0 e la sua progenie, attraverso sogni, visioni, o incubi notturni.\nDopo la nascita del primogenito Ettore, la regina si trov\u00f2 incinta di un secondo bambino, ed era ormai sul punto di darlo alla luce. La notte del parto, tuttavia, Ecuba sogn\u00f2 di partorire dal suo ventre una fascina di legna, ricolma di serpenti; contemporaneamente vedeva una torcia accesa, che nasceva sempre dal suo ventre, appiccando fuoco alla roccaforte di Troia e all'intera foresta del monte Ida. La regina si svegli\u00f2 urlando per l'orrenda visione, il che spavent\u00f2 Priamo che ordin\u00f2 immediatamente di condurre i migliori indovini a corte. Il primo ad essere consultato fu suo figlio Esaco.\nLa tragica fine.\nLa figura di Ecuba assume un ruolo di primissimo piano in due tragedie di Euripide: \"Le Troiane\" e \"Ecuba\". Nella prima Ecuba viene destinata come schiava ad Ulisse e le tocca di assistere alla morte del nipote Astianatte. Nella seconda, dramma personale, si esalta l'orgoglio e l'amore di una regina che vede i suoi figli perire uno ad uno. La morte del figlio Polidoro per mano del re del Chersoneso Polimestore viene da lei vendicata con l'accecamento dello stesso Polimestore. Ecuba s'accese d'ira per la caduta di Troia e l'uccisione dei suoi abitanti e uccise Elena, la nipotina frutto dell'amplesso di Paride con Elena.\nEcuba fu destinata in schiava ad Ulisse e salp\u00f2 alla volta del Chersoneso, in Tracia, ma ricopr\u00ec d'insulti Ulisse e la sua ciurma per la loro mancanza di parola e crudelt\u00e0 al punto che i soldati la misero a morte. Il suo spirito assunse l'aspetto di un'orrenda cagna nera che segue Ecate, si tuff\u00f2 in mare e nuot\u00f2 sino all'Ellesponto. Fu sepolta in un luogo, che prese il nome \u00abCinossema\" o \"Tomba della Cagna\u00bb. Sarebbe effettivamente esistito presso l'odierna Gallipoli (Turchia), sullo stretto dei Dardanelli, in epoca antica un alto cumulo di pietre in riva al mare, che serviva come punto di riferimento ai marinai. Un mito successivo aggiunge che Ecuba fu posta da Zeus tra le stelle del firmamento, divenendo la costellazione dell'Orsa Minore, cos\u00ec che con la Stella Polare orienta i naviganti, come sulla Terra fa la Cinossema.\nSecondo un'altra versione, Ecuba rinvenne il corpo del piccolo Polidoro sulla spiaggia, su cui era stato sospinto dalle onde del mare. Il fanciullo era infatti stato affidato da Priamo al re Polimnestore, ma l'uomo lo uccise per appropriarsi dell'oro destinato alla sua educazione. Ecuba richiam\u00f2 Polimnestore con il pretesto di dovergli rivelare la posizione di un tesoro reale celato tra le ceneri di Troia. Quando il re accorse in fretta insieme ai due figlioletti al cospetto della regina, Ecuba estrasse una spada dalle sue vesti, uccise i due bambini e accec\u00f2 Polimnestore affondandogli le dita con forza nelle orbite. L'uomo, imbestialito per il tradimento, supplic\u00f2 Agamennone di punire la donna, ma il re di Micene prese le difese di Ecuba e ribad\u00ec che Polimnestore era stato cos\u00ec punito per la sua avidit\u00e0. Polimnestore predisse in risposta l'uccisione di Agamennone e Cassandra.\nI nobili del Chersoneso s'avventarono allora furenti contro Ecuba per vendicare il loro re scagliandole sassi e dardi, ma essa si tramut\u00f2 in una cagna chiamata Mera e inizi\u00f2 a correre in tondo latrando e frantumando le pietre con i denti, al punto che tutti si ritrassero impauriti.\nEcuba di Shakespeare.\nNella tragedia Amleto di William Shakespeare nell'atto secondo, il principe Amleto, meditando la sua vendetta, chiede a una compagnia di attori di recitare quel momento della presa di Troia quando Pirro uccide selvaggiamente il vecchio re Priamo. L'attore, quando descrive la regina Ecuba disperata, sbianca e piange calde lacrime. Amleto ne rimane colpito, pensando a sua madre e riflettendo che Ecuba \u00e8 solo un personaggio antico, mitico, eppure \u00e8 capace suscitare in un uomo cos\u00ec lontano dalla sua epoca queste forti emozioni, per cui esclama: \u00abE tutto ci\u00f2 per nulla!... Per Ecuba! Che cos'\u00e8 Ecuba per lui, o lui per Ecuba, perch'egli possa piangere cos\u00ec?\u00bb"}
{"id": "759259", "revid": "117234071", "url": "https://it.wikipedia.org/wiki?curid=759259", "title": "Jet Lag (Premiata Forneria Marconi)", "text": "Jet Lag \u00e8 un album in studio del gruppo rock progressivo italiano Premiata Forneria Marconi, pubblicato nel 1977.\nDescrizione.\n\"Jet Lag\" fu il secondo album del gruppo dopo \"Chocolate Kings\" a includere Bernardo Lanzetti alla voce solista nonch\u00e9 il primo con il violinista Greg Block in sostituzione di Mauro Pagani, che aveva lasciato la formazione quello stesso anno. Oltre a tre brani strumentali, il disco ne contiene quattro cantati in Inglese \u2013 con la collaborazione ai testi di Marva Jan Marrow, allora compagna del bassista del gruppo Patrick Djivas \u2013 e uno solo cantato in Italiano, \"Cerco la lingua\"."}
{"id": "759260", "revid": "6680", "url": "https://it.wikipedia.org/wiki?curid=759260", "title": "Passpart\u00f9", "text": "Passpart\u00f9 \u00e8 l'ottavo album in studio del gruppo musicale italiano Premiata Forneria Marconi, pubblicato nel 1978.\nDescrizione.\nIl titolo dell'album \u00e8 un \"calembour\" tra il termine \"passepartout\" e il personaggio di Re Art\u00f9, al cui mito \u00e8 vagamente ispirato il testo del brano \"I cavalieri del tavolo cubico\".\nIl disco vide la partecipazione ai testi di Gianfranco Manfredi, a eccezione del brano \"Fantalit\u00e0\" il cui testo fu scritto dal cantante Bernardo Lanzetti che dopo quest'album lasci\u00f2 il gruppo per intraprendere una carriera da solista. L'album segna anche il ritorno a testi scritti esclusivamente in italiano, dopo vari dischi cantati parzialmente o totalmente in inglese e idealmente rivolti a un mercato internazionale.\n\"Passpart\u00f9\" \u00e8 un lavoro di transizione tra il rock progressivo dei dischi precedenti e la canzone d'autore in chiave \"rock\" che avrebbe caratterizzato i lavori del gruppo durante gli anni ottanta, da cui anche il coinvolgimento di Manfredi per i testi. Anche la durata media dei brani \u00e8 ridotta rispetto al passato, tutti tra i tre e i cinque minuti. Negli arrangiamenti, la chitarra acustica prevale sensibilmente sull'elettrica \u2013 anche in molte parti soliste \u2013 e per la prima volta \u00e8 assente il violino, che sui primi sei dischi del gruppo era suonato da Mauro Pagani e su \"Jet Lag\" da Greg Bloch. Altra differenza coi lavori precedenti \u00e8 che alla realizzazione di quest'album presero parte vari musicisti ospiti.\nL'illustrazione di copertina, raffigurante i membri del gruppo, fu realizzata dal fumettista Andrea Pazienza, autore anche dei disegni riportati sulla busta interna del disco in vinile. Il fronte copertina \u2013 oltre al titolo \u2013 riporta soltanto la sigla \"PFM\", mentre sul retro il nome del gruppo \u00e8 indicato anche per esteso, in caratteri pi\u00f9 piccoli."}
{"id": "759261", "revid": "125382060", "url": "https://it.wikipedia.org/wiki?curid=759261", "title": "Paroliamo", "text": "Paroliamo \u00e8 stato un quiz televisivo, derivato dal programma francese \"Des chiffres et des lettres\", cha ha ispirato anche il gioco britannico di Channel 4 \"Countdown\".\nIl programma.\nFu trasmesso per la prima volta nel 1976 su Telemontecarlo. La conduzione era affidata a Lea Pericoli coadiuvata prima dal cantante Franco Franchi e poi dall'enigmista Silvano Rocchi. Ci fu anche un'edizione di \"Paroliamo e contiamo\", con la parte matematica affidata al doppiatore Federico Danti. Nel 1982 fu all'interno del contenitore di Rai 2 \"Tandem\" condotto da Fabrizio Frizzi mentre il giudice del gioco era Marco Dan\u00e9. Nel 1989 il quiz era all'interno del contenitore pomeridiano di Raidue \"Mente Fresca\", dal Centro di produzione Rai di Napoli, ideato e condotto da Marco Dan\u00e9 con la partecipazione di Patrizia Focardi e del divulgatore Roberto Vacca.\nConduttore.\nNel 1982, quando Rai 2 acquist\u00f2 il programma, lo affid\u00f2 a Marco Dan\u00e9 che lo cur\u00f2, fece il giudice e successivamente anche il conduttore fino al 1989, anno in cui Rai 2 non lo mand\u00f2 pi\u00f9 in onda .\nGioco in scatola.\nArmand Jammot, dirigente di Antenne 2 \u00e8 l'inventore del gioco \"Des chiffres et des lettres\" (attivo per anni nella principale rete pubblica oltralpe) che trasferito in Italia venne chiamato \"Paroliamo\". L'Adica Pongo \u00e8 l'editore italiano della scatola del gioco. \nLa prima versione aveva come sfondo la base del gioco, le 9 tessere con le lettere che formavano la parola P-A-R-O-L-I-A-M-O e il logo di Telemontecarlo.\nLa seconda versione aveva lo sfondo lilla, con 9 tessere che formavano il nome della trasmissione ed era allegata al programma televisivo di Rai 2 \"Tandem\".\nLa terza versione aveva lo sfondo azzurro scuro, sempre con le 9 tessere, il logo di rete con la scritta RAIDUE e in basso una piccola foto raffigurato il volto di Marco Dan\u00e8. Al centro in basso campeggiava il logo della Adica Pongo e nell' angolo destro c' era una fascia disbiega con la scritta: \"VINCE CHI COMPONE LA PAROLA PI\u00d9 LUNGA\". Sul bordo della scatola c' era il logo del gioco a sinistra e la scritta \"L'ESPERTO\" a destra. L' interno aveva un supporto di gioco a seconda di vari colori dove venivano inserite nella parte bassa le 9 carte con le lettere dell' alfabeto, nella parte sopra si scopriva la frase da comporre. Ad entrambi i lati vi erano 2 portatessere dove venivano messe le carte del gioco, (quelle bl\u00f9 per le consonanti e quelle rosse per le vocali). Vi era inoltre una clessidra da 45 secondi e un blocchetto segnapunti Esisteva anche una versione extralarge, dove non campeggiava pi\u00f9 la foto di Marco Dan\u00e9, veniva tolto il logo di rete e fu rimasta la sola scritta Raidue. Fu cambiato il supporto di gioco e le carte da 9 diventarono 10.\nRegole del gioco.\nIl \"Paroliamo\" si gioca con due mazzi di carte su cui sono impresse lettere dell'alfabeto italiano; in particolare 42 carte a dorso rosso contenenti vocali e 78 a dorso blu contenenti consonanti.\nDa tali mazzi, separati e coperti, vengono pescate 10 carte: il giocatore di turno indica, per ogni carta estratta, se questa debba essere una vocale o una consonante potendosi avvalere, per la propria scelta, della visione delle lettere estratte sino a quel momento.\nScoperta l'ultima carta, i giocatori hanno a disposizione un minuto di tempo per cercare di comporre la pi\u00f9 lunga parola di senso compiuto ottenibile utilizzando le dieci lettere a disposizione. Allo scadere del tempo, il giocatore che ha individuato la parola pi\u00f9 lunga (o i giocatori, in caso di parit\u00e0) guadagna un ammontare di punti pari alla lunghezza di tale parola.\nL'insieme delle parole considerate accettabili pu\u00f2 essere deciso di volta in volta previo accordo tra i giocatori; la versione originale televisiva prevedeva la validit\u00e0 di sostantivi (esclusi nomi propri), aggettivi (in qualunque genere e numero), e verbi all'infinito, participio presente e participio passato. In caso di parole dubbie o particolarmente ricercate, ai fini della loro validit\u00e0 faceva fede un vocabolario della lingua italiana che il conduttore provvedeva allo scopo a consultare.\nCi fu anche un gioco telefonico per il pubblico da casa. Sullo schermo venivano predisposte alcune lettere sparse, poi i telespettatori avevano a disposizione 10 secondi per individuare la parola pi\u00f9 lunga (in questo caso da 9 o anche da 8). Il concorrente da casa vinceva un impianto Hi-Fi o uno stereo, solo se individuava una parola da 9 o da 8.\nOltre al gioco del \"Paroliamo\", vi era anche il gioco del \"Contiamo\" in cui i due concorrenti con l'ausilio di sei numeri dovevano avvicinarsi al risultato, addizionando, dividendo, sottraendo o moltiplicando i vari numeri."}
{"id": "759264", "revid": "79109", "url": "https://it.wikipedia.org/wiki?curid=759264", "title": "Ippazia", "text": ""}
{"id": "759265", "revid": "830759", "url": "https://it.wikipedia.org/wiki?curid=759265", "title": "Riccardo Affinati", "text": "Creatore del gioco di comitato \"Il caso Ustica\", presentato per la prima volta in Italia a Gradara Ludens e Festival del Gioco di Urbino. A questo seguiranno un notevole numero di lavori, da \"Codice Azienda\" per l'addestramento del personale a \"Omicidio a Bologna\", a carattere giudiziario.\nPrimo wargamer italiano a pubblicare un regolamento di wargame su una rivista inglese (\"Wargame Illustrated\", agosto 1992). Ha pubblicato i giochi da tavolo \"Il sole di Austerlitz\" e \"L'eclissi di Zama\", oltre ad aver collaborato per riviste del settore.\nNel gioco di comitato porta avanti una filosofia ludica, che, escludendo i dadi, punta esclusivamente nell'interpretazione del personaggio e nella interazione fra giocatori, alimentando il motore dell'azione centrale, che, pur basandosi su storie semplici, come processi o situazioni legate all'attualit\u00e0, prendono vita grazie agli interpreti stessi. Ha collaborato con Luca Giuliano e Remo Chiosso alla realizzazione di filosofie ludiche in grado di unire murder party e gioco di comitato, non \u00e8 un caso, che i giochi di comitato sono stati chiamati anche giochi di interpretazione.\nCuriosit\u00e0.\nAffinati si \u00e8 distinto in modo particolare nella propria attivit\u00e0 di wargamer, tanto da aver acquisito notoriet\u00e0 nazionale nell'ambito del wargame italiano, attraverso una capillare opera di divulgazione, cercando negli anni, di togliere al termine wargame quei falsi valori che una errata cognizione delle cose aveva messo in cattiva luce. Fondatore dell'Accademia wargame e del Gruppo Italiano Wargame, Affinati nei suoi articoli e lavori tratta in maniera chiara e sintetica la differenza tra videogiochi, softair e wargame tridimensionale, che troppo spesso vengono confusi tra loro. \u00abIl gioco dei soldatini\u00bb non \u00e8 pi\u00f9 un hobby per bambini cresciuti o per guerrafondai, ma diventa una palestra di vita e di approfondimento storico, escludendo qualsiasi forma di violenza gratuita, accrescendo invece spirito di collaborazione e fratellanza ludica."}
{"id": "759267", "revid": "1684799", "url": "https://it.wikipedia.org/wiki?curid=759267", "title": "Confetto", "text": "Il confetto \u00e8 un dolce formato da una mandorla ricoperta di zucchero, ma sono ormai diffuse molte varianti formate da un nucleo di pistacchi, nocciole o cioccolato ricoperti, appunto, da zucchero. Si tratta di una specialit\u00e0 gi\u00e0 dagli inizi usata come simbolo di fortuna e prosperit\u00e0, prodotta fin dai tempi antichi.\nStoria.\nIl confetto ha una storia antichissima. Secondo alcune fonti che si avvalgono delle testimonianze della famiglia Fazi (447 a.C.) e di Apicio (14-37 d.C.), amico dell'imperatore Tiberio, il confetto era gi\u00e0 conosciuto in epoca romana. Si narra infatti che gli antichi romani fossero soliti usare i confetti per celebrare nascite e matrimoni, solo che all'epoca, non essendo stato ancora scoperto lo zucchero, si usava il miele e si produceva un composto dolce che avvolgeva la mandorla, fatto di miele e farina.\nEra considerato come una sorta di \"\u201cbon bon\u201d\" pregiato da mangiare durante le occasioni importanti. Secondo un'altra teoria, il confetto nacque nel 1200 d.C. circa, periodo in cui sia le mandorle che le anici e i semi di coriandolo venivano ricoperti da uno strato di miele indurito. Anche in questo caso erano dolci molto apprezzati nelle famiglie nobiliari, le quali usavano conservarli in preziosi cofanetti decorati. \nI genovesi avevano importato ed appreso tale usanza da Arabi e Turchi dal XII secolo, esportando pinoli confettati, finocchi confettati ed altra frutta candita in tutte le corti d'Europa. Di questi prodotti si ha notizia a Venezia (sempre nel 1200 d.C.), dove erano stati portati da mercanti provenienti dall'estremo Oriente. Era infatti usanza dell'impero bizantino gettare questi dolci dai balconi nobiliari sul popolo in festa durante i festeggiamenti di carnevale. Vi \u00e8 un curioso aneddoto che attribuisce l'invenzione del confetto ad un medico di origine araba, tale Al Razi, che secondo le fonti tramandate usava il confetto per fini teraupetici: il preparato medicinale amaro, infatti, veniva ricoperto da un guscio dolce per renderlo pi\u00f9 gradevole, soprattutto per i bambini. \nMa a parte gli aneddoti, la forma di confetto pi\u00f9 simile a quella attuale nasce dopo la scoperta e l'importazione dello zucchero, il quale divenne indiscusso protagonista della dolcificazione, mettendo ai margini del settore confettiero il miele, fino ad allora l'ingrediente dolce principale. Lo zucchero, che in Europa fa la sua comparsa gi\u00e0 nel 700 d.C., importato dagli arabi, non divenne subito accessibile e popolare per tutti, per cui bisogner\u00e0 attendere fino al 1400 d.C per vedere il suo utilizzo nella produzione di confetti. Ed \u00e8 proprio in questo periodo che nasce a Sulmona (cittadina in provincia dell'Aquila, in Abruzzo) la fabbricazione, intesa come moderna, dei confetti. \nE sempre in questo luogo, verso il XV secolo d.C, si sviluppava la lavorazione artistica dei confetti presso il Monastero di Santa Chiara. Qui, con dei fili di seta, venivano legati dei confetti per decorare fiori, grappoli, spighe, rosari. L'antica tradizione nella confetteria fa di Sulmona la pi\u00f9 antica fabbrica italiana di confetti.\nLa storia del confetto continu\u00f2 poi lungo i secoli. Nel periodo rinascimentale, ad esempio, gli ospiti venivano accolti con coppe ricolme di confetti; ci\u00f2 avveniva anche durante i ricevimenti per festeggiare i voti di monache e sacerdoti. Anche lo Stato pontificio usava i confetti, dandoli come omaggio agli attori teatrali.\nLavorazione dei confetti.\nI confetti si producono utilizzando delle caldaie, in rame o in acciaio, che sono dette \"bassine\". Queste si distinguono per la forma, che pu\u00f2 essere \"a pera\" o \"a tamburo,\" e per il tipo di rotazione, che pu\u00f2 essere \"su asse obliquo, orizzontali con fondo forato\" e diversi altri tipi.\nLa caldaia, durante la lavorazione del confetto, \u00e8 a rotazione continua.\nAll'interno delle caldaie vengono utilizzate delle soluzioni di saccarosio che, ottenendo aria calda, evaporano, lasciando uno strato uniforme di zucchero sulla mandorla. Il processo continua con varie fasi di bagnatura ed essiccamento.\nDopo la fase di rivestimento con lo zucchero, la superficie del confetto appare rugosa e irregolare, quindi avviene la successiva fase di lisciatura e lucidatura.\nLa confettatura un processo molto laborioso, che pu\u00f2 durare anche due o tre giorni.\n\u00c8 da menzionare inoltre che in tempi recenti si \u00e8 scoperta l'applicazione del colore esterno sul confetto; questa fase di colorazione avviene dopo la lisciatura del prodotto.\nTipologie.\nI confetti possono essere di vari colori e ciascun colore, quando \u00e8 offerto durante un'occasione, \u00e8 appropriato per la cerimonia che si intende festeggiare. Esistono in commercio confetti di colore nero, anche se questo colore simboleggia il lutto e perci\u00f2 un evento triste. \nIl confetto e la nascita della bomboniera.\nLa parola \"bomboniera\" deriva dal francese \"bombonni\u00e8re. Q\"uesto termine indicava, nel XVIII secolo, una preziosa scatoletta che conteneva i tipici dolci dell'epoca, i \"bon bon\" appunto. Poich\u00e9 le varie fonti ci parlano di \"mandorle ricoperte di miele\" (gli antichi confetti) riconoscibili nei bon bon, si pu\u00f2 dunque affermare che la bomboniera sia appunto nata con lo scopo di contenere i confetti, per cui dalla sua origine fino ai tempi attuali la bomboniera \u00e8 strettamente legata all'utilizzo del confetto.\nQueste preziose scatolette erano molto in uso presso le nobildonne, specialmente nelle corti della Francia, le quali le portavano sempre con s\u00e9, esibendole come \"status symbol\" del loro rango e per attingere di tanto in tanto qualche dolciume.\nMa prima che diventasse moda, la bomboniera era gi\u00e0 in uso in Italia verso il XV secolo, quando per il fidanzamento i futuri sposi e le rispettive famiglie si scambiavano queste scatolette gioiello porta confetti. E per le nozze il fidanzato donava alla futura sposa una \"coppa amatoria\", ovvero un piatto di ceramica contenente dei confetti come segno di fecondit\u00e0 e prosperit\u00e0 per il loro futuro insieme.\nAlla corte del re Sole, Luigi XIV di Francia, si diffuse l'abitudine di donare in segno di ringraziamento bomboniere molto lavorate, prediligendo materiali preziosi come la madreperla, l'avorio dipinto, gli smalti e l'oro.\nMa la sua affermazione avvenne nel 1896, quando per le nozze del principe di Napoli e futuro re d'Italia, Vittorio Emanuele, con Elena del Montenegro, gli invitati portarono come dono delle bomboniere, facendole diventare quindi il \"dono degli sposi\" e dando il via alla tradizione moderna che noi oggi conosciamo e che \u00e8 divenuta popolare, non pi\u00f9 ristretta alla sola borghesia o nobilt\u00e0.\nPer cui, che sia la bomboniera fatta di porcellana, vetro o altro materiale, il suo significato \u00e8 legato ai confetti, simbolo di buon auspicio per la ricorrenza che si celebra o festeggia.\nIl confetto nella letteratura.\nSono stati molti i letterati e gli scrittori che hanno dedicato versi al confetto. Tra questi si ricordano Boccaccio, che li nomina in una sua novella, e Sonetto di Folgore S. Gimignano (XIV secolo). Poi vi sono Alessandro Manzoni e Goethe, il quale regal\u00f2 alla sua futura moglie uno scrigno ripieno di confetti.\nE ancora poeti e scrittori come Giacomo Leopardi, Giosu\u00e8 Carducci, Giovanni Verga, Giovanni Pascoli e Gabriele D'Annunzio hanno citato il confetto come elemento che arricchiva importanti eventi e cerimonie solenni.\nConfetti con mandorla di Avola.\nLa mandorla di Avola, prodotta in Sicilia, \u00e8 la base principale della maggior parte dei confetti, specialmente di quelli italiani. Essa infatti \u00e8 considerata pregiata e viene scelta per la sua qualit\u00e0 quando si vogliono produrre confetti classici e dal sapore caratteristico.\nDelle sue tre cultivar: \"Pizzuta, Fascionello, Romana\", la prima e la seconda sono le pi\u00f9 utilizzate nell'industria della confetteria.\nLa sua particolarit\u00e0 sta nel fatto che la forma appiattita ed ovale consente allo zucchero di modellarsi perfettamente su di essa, dando notevoli risultati finali sul prodotto.\nVi \u00e8 un metodo per riconoscere subito se il confetto esaminato \u00e8 stato prodotto con la mandorla di Avola o con la sua principale concorrente moderna, la mandorla californiana, proveniente dalla California:\nConfetti con mandorla californiana.\nLa mandorla californiana, specialmente in tempi moderni, si \u00e8 resa protagonista delle tante tipologie odierne di confetti. Essa proviene dagli Stati Uniti, pi\u00f9 precisamente dalla soleggiata California. Ma ci\u00f2 che la differenzia dalla mandorla italiana \u00e8 la sua forma (pi\u00f9 tondeggiante) e il suo sapore.\nInoltre, questa mandorla statunitense viene prodotta con metodi industriali, i quali ne accelerano i tempi di raccolta, favorendo una grande quantit\u00e0 ed una maggiore economia, ma inevitabilmente tolgono qualcosa alla sua qualit\u00e0.\nLa mandorla californiana conta quattro principali diverse specie: \"Mission, Nonpareil, Carmel, California\", che a loro volta si suddividono in 32 tipologie differenti per forma, sapore e dimensioni.\nConfetti nel mondo.\nAnche la Spagna ha una rinomata tradizione per l'elaborazione di confetti. Nella penisola iberica si chiamano \"peladillas\" e i centri principali di produzione di confetti nel paese sono situati nella citt\u00e0 di Casinos, in provincia di Valencia, e di Alcoy, in provincia di Alicante. Una ricorrenza importante per l'assaggio dei confetti \u00e8 la fiera spagnola denominata \"Feria del Dulce Artesano, Peladillas y Turrones de Casinos\", che si svolge appunto nel centro confettiero di Casinos. Qui la produzione artigianale di detto dolce ha inizio nel 1881, con l'arrivo di tale Manuel Jarr\u00edn, straniero, e della sua sposa Carmen Murgui, originaria del luogo, che diedero avvio alla produzione locale di confetti. Tra l'altro sembra che proprio gli spagnoli perfezionarono le tecniche di lavorazione del confetto nel XV secolo, mettendo a scaldare lo sciroppo di canna col fine di ottenere una patina bianca e cristallina che poteva avvolgere le mandorle, le nocciole e le bucce d'agrumi.\nIn Francia invece i confetti si chiamano \"drag\u00e9e\" e vennero introdotti sotto forma di cura medicinale nel 1220 d.C., da uno speziale, ovvero colui che nel medioevo si occupava della preparazione di medicine, proveniente dalla citt\u00e0 di Verdun, localit\u00e0 francese rinomata per la preparazione di confetti. I francesi, una volta applicato lo zucchero e scoperta la bont\u00e0 di questo dolce, vi videro \"virt\u00f9\" curative come il facilitare la digestione e curare la sterilit\u00e0 secondo la teoria umorale. Divenne un dolce tipico della famiglia reale. Nel 1574, il re di Francia, Enrico III, riceve dei confetti in occasione della sua incoronazione, cos\u00ec come Enrico IV di Francia nel 1603. Dalla citt\u00e0 francese di Verdun, si dice che si diffusero poi nei Paesi Bassi, Costantinopoli e Russia.\nTra l'altro si suppone che regalare \"mandorle\" nelle occasioni importanti, fosse una tradizione gi\u00e0 in uso circa 3000 anni fa, in localit\u00e0 come la Grecia e il Medio Oriente. I greci chiamano i confetti \"koufeta\".\nI confetti in Italia.\nL'Italia ha una grande tradizione in fatto di confetti. La si pu\u00f2 definire la \"\"patria\" del confetto. Una usanza che continua vivace anche ai nostri giorni. Ad Agnone la tradizione dei confetti \u00e8 famosa per il tipico confetto riccio (per questo confetto si usa rigorosamente mandorla di Avola), prodotto da due pasticcerie artigianali agnonesi totalmente a conduzione familiare. Vi sono molte fabbriche che producono svariati tipi di confetti; tra queste va menzionata l'antica fabbrica di Andria, in Puglia, la quale produce questi dolci dal 1894, per opera di un certo Nicola Mucci, la cui ditta \u00e8 stata la fornitrice di confetti per le nozze reali del principe Umberto di Savoia con la principessa Maria Jos\u00e9 del Belgio. Questo confettiere, a sua volta, apprese l'arte del produrre confetti da una nota, all'epoca, cioccolateria svizzera sita in Napoli, chiamata \"Caflish\". Ad Andria, nello stesso luogo della confetteria, \u00e8 stato allestito il \"Museo del confetto\", in memoria di \"Giovanni Mucci\", presso il quale si spiega la storia e l'arte di questo antico dolce con utensili, documenti, caramelle e cioccolato. Anche in Abruzzo vi \u00e8 un museo dedicato ai confetti, intitolato \"Museo dell'Arte e della Tecnologia Confettiera Pelino\"\".\nCome precedentemente illustrato nella sezione \"storia\", la citt\u00e0 abruzzese di Sulmona, in provincia dell'Aquila, vanta la pi\u00f9 antica fabbrica di confetti in Italia. La sua produzione confettiera continua anche in tempi pi\u00f9 moderni e i suoi dolci sono ormai divenuti famosi e di tradizione, al punto tale che il Ministero delle politiche agricole alimentari e forestali ha inserito i confetti prodotti a Sulmona nella lista dei Prodotti agroalimentari tradizionali italiani, attribuendo loro il marchio P.A.T. I confetti italiani vengono esportati anche all'estero.\n\u00c8 usanza, tra le confetterie italiane, adoperare le mandorle locali, soprattutto del sud Italia, come ad esempio quelle pugliesi o siciliane. Va menzionato, a questo proposito, che sia nell'antica confetteria di Andria sia nella rinomata citt\u00e0 del confetto, Sulmona, si conoscono e si utilizzano, oltre alle mandorle locali, quelle provenienti dalla Sicilia sud-orientale, raccolte tra le province di Siracusa e Ragusa, la sopracitata \"mandorla di Avola\".\nCuriosit\u00e0.\nLa tradizione vuole che durante la cerimonia nuziale i confetti vengano distribuiti dalla sposa, la quale li dovr\u00e0 prendere con un grande cucchiaio in argento da un contenitore, anch'esso in argento, che le porger\u00e0 lo sposo durante il giro tra i tavoli.\nNel 1806 Napoleone Bonaparte entr\u00f2 a Verdun, citt\u00e0 francese dedita alla confetteria; per l'occasione furono costruiti tre archi di trionfo fatti di confetti bianchi, sotto i quali Bonaparte pass\u00f2, a simboleggiare l'importanza dell'evento.\nIl lancio dei confetti all'uscita della chiesa \u00e8 detto \"\"sciarra\" (dal termine siciliano \"litigare\" \"rissa\"\"), poich\u00e9 i ragazzi accorrevano a raccogliere i confetti facendo confusione.\nPer i sacramenti, come comunione e matrimonio, si sceglie il confetto di colore bianco, perch\u00e9 questo indica la purezza.\nIl confetto simboleggia l'unione della coppia attraverso le due met\u00e0 della mandorla tenute insieme dallo zucchero che le avvolge.\nIn provincia di Bari, ad Altamura, una italo-americana, Nina Gardner, figlia di un ambasciatore statunitense che alla fine degli anni settanta lavor\u00f2 in Italia, prepar\u00f2 nel 2012 confetti a forma di cuore con il volto di Obama per gli italo-americani, in occasione delle elezioni presidenziali negli Stati Uniti. Ella stessa nel 2008 port\u00f2 a Berlino, in occasione di un discorso del presidente, dei confetti da offrirgli come portafortuna."}
{"id": "759272", "revid": "599013", "url": "https://it.wikipedia.org/wiki?curid=759272", "title": "Monte di Piet\u00e0 (Napoli)", "text": "Il Monte di piet\u00e0 \u00e8 un antico palazzo situato lungo il decumano inferiore di Napoli.\nAll'interno dell'edificio, accessibile dal cortile interno, vi \u00e8 l'omonima cappella.\nStoria.\nIl Monte fu fondato nel 1539, dopo un decreto di Carlo V che scacciava gli ebrei dediti allo strozzinaggio, da alcuni nobili napoletani (Aurelio Paparo, Gian Domenico di Lega e Leonardo di Palma Castiglione) per combattere l'usura elargendo prestiti senza scopo di lucro. In realt\u00e0, i documenti dell'archivio storico del Banco di Napoli segnalano che le attivit\u00e0 del Monte di Piet\u00e0 andrebbe retrodatata al 1538 e che il rapporto con la cacciata della comunit\u00e0 ebraica da Napoli, avvenuta nel 1539, sarebbe solo apparente.\nNel 1574 Berardino Rota lasci\u00f2, come da testamento, una cifra di cinquecento ducati al Monte. Venne istituita una confraternita per la gestione del Monte di Piet\u00e0 che ebbe come prima sede, nel 1592, il Palazzo Carafa d'Andria, ma per insufficienza di spazio fu necessario acquistare un nuovo edificio che rispondesse alle nuove esigenze dell'istituzione. La scelta cadde sul palazzo di Girolamo Carafa.\nTra il 1597 e il 1603 Giovan Battista Cavagna, con la collaborazione dei capimastro Giovan Giacomo Di Conforto e Giovanni Cola di Franco, realizz\u00f2 il palazzo con annessa cappella in stile manierista; il progetto tenne conto anche dei problemi urbanistici e architettonici riguardanti l'insolazione dell'edificio. Durante la rivolta di Masaniello, grazie all'intercessione di Giulio Genoino, fu risparmiato dagli incendi dei rivoluzionari. Nel 1730 fu acquistato, da parte del Banco, un appartamento di Tommaso Minerba, ma nel 1786 fu vittima di un incendio, mai chiarito, che distrusse l'archivio del Banco e buona parte di oggetti pignorati. Dall'incendio si salv\u00f2 la cappella.\nDescrizione.\nIl prospetto si eleva su un basamento in piperno con fascia decorata ed \u00e8 diviso in tre settori attraverso paraste in bugnato: quello centrale, pi\u00f9 largo, ove si apre l'ingresso, e i due laterali, pi\u00f9 stretti. \nAl piano rialzato si eleva un primo ordine di finestre trabeate; appena sopra sorge il mezzanino con aperture ad arco ribassato. Il piano nobile, separato dai sottostanti attraverso una massiccia trabeazione, presenta una sequenza di finestre con timpani alterni in piperno; appena sopra si apre un altro piano ammezzato con finestre quadrangolari.\nIl portale, con elementi a bugne, \u00e8 di ordine dorico. Nella trabeazione si inseriscono tre triglifi che creano due spazi vuoti nel fregio; in questi spazi vuoti trovano posto due iscrizioni, di cui una \u00e8 quella della data di inizio dei lavori:\nL'atrio, a sei campate sostenute da pilatri rivestiti di piperno, consente l'ingresso al cortile. Il cortile \u00e8 caratterizzato delle facciate della cappella e della controfacciata del palazzo. Quest'ultima si ripresenta come un arco di trionfo a tre fornici.\nLa facciata della cappella invece s'ispira alla facciata della chiesa di Sant'Andrea sulla Flaminia di Jacopo Barozzi da Vignola; ai lati del portale d'ingresso, tra due coppie di lesene ioniche si aprono due nicchie con le statue di Pietro Bernini che rappresentano la \"Carit\u00e0\" e la \"Sicurezza\". Nel timpano la \"Piet\u00e0\" di Michelangelo Naccherino con due angeli di Tommaso Montani.\nCappella.\nL'omonima cappella presente nel complesso del Monte di Piet\u00e0, presenta interni decorato a stucco dorato. La volta fu affrescata dal pittore greco Belisario Corenzio e qui sono collocate: a destra una tela di Ippolito Borghese, a sinistra una tela iniziata da Girolamo Imparato e compiuta da Fabrizio Santafede, nonch\u00e9 al centro, dietro all'altare maggiore, la \"Deposizione\" del Santafede.\nNell'antisagrestia si trova il sepolcro del cardinale Acquaviva di Cosimo Fanzago, datato 1617. Notevole \u00e8 la Sagrestia, decorata nella prima met\u00e0 del XVIII secolo con allegorie su decorazioni in oro; sulla volta \u00e8 presente un affresco di Giuseppe Bonito.\nSulla destra si accede alla Sala Cantoniere, un altro esempio di arte settecentesca, con pavimento maiolicato e affreschi; qui sono da notare i ritratti di Carlo III di Borbone e di Maria Amalia. Inoltre nella sala \u00e8 conservata anche una \"Piet\u00e0\" lignea di ignoto maestro napoletano del tardo Seicento."}
{"id": "759273", "revid": "12582", "url": "https://it.wikipedia.org/wiki?curid=759273", "title": "Lamarmora", "text": ""}
{"id": "759275", "revid": "78273", "url": "https://it.wikipedia.org/wiki?curid=759275", "title": "Standard SM-1MR", "text": ""}
{"id": "759278", "revid": "125324038", "url": "https://it.wikipedia.org/wiki?curid=759278", "title": "Bruno Hussar", "text": "\u00c8 il fondatore di NSWAS, un kibbutz nel quale convivono pacificamente Ebrei e Palestinesi.\nBiografia.\nAndr\u00e9 Hussar(nome anagrafico) nacque in Egitto da padre ebreo e madre ebrea (l'uno ungherese, l'altra francese), divenne cittadino di Israele e si convert\u00ec al cattolicesimo divenendo prete(da quel giorno prese il nome di Bruno) cattolico e vedendo la propria vita come una marcia per la pace.\nDopo una prima educazione inglese in Egitto, frequent\u00f2 al Cairo il liceo italiano.\nIn Francia, a Parigi, si laure\u00f2 in ingegneria .\nA ventidue anni, privo di ogni educazione religiosa (i suoi non erano praticanti), incontr\u00f2 Cristo: da quel momento prese avvio la sua strada singolare, da ebreo a discepolo di Ges\u00f9.\nFond\u00f2 a Gerusalemme la Casa di Sant'Isaia, centro domenicano di studi ebraici, e poi Nev\u00e8 Shalom, il \"villaggio per la pace\", dove vivono insieme ebrei e palestinesi di diverse professioni religiose: ebraica, cristiana, musulmana."}
{"id": "759279", "revid": "767487", "url": "https://it.wikipedia.org/wiki?curid=759279", "title": "A+ (rapper)", "text": " \nBiografia.\nLa sua carriera cominci\u00f2 nel 1995, quando vinse una competizione sponsorizzata dalla Def Jam Records. Scoperto da Kedar Massenburg, \u00e8 stato il primo artista ad essersi segnato con la sua etichetta, la Kedar Entertainment. \nNel 1996, a 13 anni, pubblic\u00f2 il suo primo album \"The Latch-Key Child\". Nel 1999 pubblic\u00f2 \"Hempstead High\". \nArriva al successo nel 1999 con \"Enjoy Yourself\" usando un campione di \"A Fifth of Beethoven\", interpretata da Walter Murphy, che us\u00f2 la \"Sinfonia n. 5\" di Beethoven. "}
{"id": "759280", "revid": "767487", "url": "https://it.wikipedia.org/wiki?curid=759280", "title": "Giuseppe Cominotti", "text": "Fu un esponente del Neoclassicismo durante il Regno di Sardegna.\nBiografia.\nFu trasferito in Sardegna nel maggio del 1823 all'avvio dei lavori per la strada statale voluta dal re Carlo Felice, dopo aver lavorato per anni a Torino nello studio dell'architetto Ignazio Maria Michelotti con l'incarico di disegnatore nella divisione Ponti e strade del Corpo reale del genio civile. Lavor\u00f2 a Sassari, Porto Torres, Ozieri, Sorso, Nuoro, Solarussa, Oristano, Cagliari e nuovamente a Torino.\nCome acquerellista ed illustratore, nel 1824 Alberto della Marmora lo incaric\u00f2 di illustrare l'Atlas del suo \"Voyage en Sardaigne\", pubblicato nel 1826 e successivamente nel 1839 in collaborazione con il disegnatore italiano \"Enrico Gonin\". Fra il 1823 ed il 1824 dipinse 12 acquerelli (\"Indice de' Costumi e vedute Sassaresi disegnati dal vero negli anni 1823-1824\") e tre vedute, di cui due ritraevano Sassari da Levante e Ponente e la terza la citt\u00e0 di Alghero, mentre \u00e8 del 1825 un piccolo acquarello raffigurante Porta Nuova, sempre della citt\u00e0 turritana. \nSono del periodo 1825-1826 trenta tavole disegnate \"dal vero\" sugli usi e costumi della Sardegna, in particolare su Sassari e dintorni. Nel 1828 dipinse \"La veduta del nuovo braccio di fabbrica erettosi in ampliazione del Seminario Tidentino di Sassari nel 1828\", progetto ideato dallo stesso architetto cuneese. In collaborazione con Enrico Marchesi, suo collega e amico, disegn\u00f2:\nNel febbraio del 1832, per motivi di salute, chiese ed ottenne di essere rimpatriato. Part\u00ec dalla Sardegna nel mese di maggio alla volta di Cuneo. Nel giugno si trasfer\u00ec a Torino, dove divenne assistente del 1\u00ba Architetto di S.M. Carlo Bernardo Mosca. Mor\u00ec improvvisamente a Torino il 18 febbraio 1833, per colpo apoplettico.\nIl 20 maggio 2010, per onorare la memoria il comune di Sassari ha intitolato una piazza all'architetto.\nOpere.\nLa sua attivit\u00e0 architettonico-urbanistica si estese a tutta la Sardegna realizzando numerose opere, fra le quali:"}
{"id": "759282", "revid": "124123", "url": "https://it.wikipedia.org/wiki?curid=759282", "title": "Gaio Giulio Vittore", "text": "Biografia.\nVittore fu probabilmente originario della Gallia, a cui rimanda il suo stile, oltre a taluni riferimenti alla scuola contenuti nella sua opera.\n\"Ars rhetorica\".\nIl suo manuale, \"Ars rhetorica\" (Arte retorica), \u00e8 tramandato da un codice unico, conservato nella Biblioteca Vaticana e scoperto da Angelo Mai, che ne cur\u00f2 la prima edizione nel 1823.\nL'operetta \u00e8 di una certa importanza per comprendere la critica testuale di Quintiliano, di cui Giulio Vittore segue molto attentamente i dettami; inoltre, di particolare interesse risultano i capitoli finali sull\u2019esercizio continuo da parte di chi voglia progredire nell\u2019eloquenza (\"de exercitatione\"), l\u2019impiego del discorso comune (\"de sermocinatione\") e il corretto modo di scrivere epistole (\"de epistolis\"). Quest'ultima sezione, inoltre, \u00e8 l\u2019unica trattazione, seppur piuttosto breve ed alquanto disorganica, sulla scrittura epistolare di un manuale di retorica antico."}
{"id": "759285", "revid": "466539", "url": "https://it.wikipedia.org/wiki?curid=759285", "title": "Golden Globe 1952", "text": "La 9\u00aa edizione della cerimonia di premiazione di Golden Globe si \u00e8 tenuta il 21 febbraio 1952 al \"Ciro's Night Club\" di Los Angeles, California.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "759287", "revid": "1421057", "url": "https://it.wikipedia.org/wiki?curid=759287", "title": "Palestinesi", "text": "Palestinesi (da \"Palestina\", a sua volta dal greco \"Palaistine\", ) \u00e8 un etnonimo per indicare un popolo arabofono, di origine araba e semitica, dell'area geografica definita come Palestina. Nonostante l'esodo del 1948, circa met\u00e0 dei palestinesi nel mondo continua a vivere negli stati di Palestina e Israele all'interno della Palestina storica, dove i palestinesi costituiscono circa met\u00e0 della popolazione (mentre l'altra met\u00e0 \u00e8 composta da israeliani).\nStoria.\nGli arabi residenti in Palestina cominciarono ad usare diffusamente il termine \"palestinese\" per indicare il concetto nazionalista di un popolo palestinese nel periodo precedente alla prima guerra mondiale. Nei diciannove giornali fondati in Palestina tra il 1908 e il 1914, erano frequenti i riferimenti a una peculiare nazione palestinese (\"al-umma al-filistiniyya\" in arabo), tra l'altro in contrapposizione all'immigrazione sionista percepita come una minaccia all'identit\u00e0 di tale nazione. Elementi costitutivi di tale identit\u00e0 erano la provenienza dalla regione a ovest del fiume Giordano nota da secoli in arabo come \"Filastin\" e considerata dai musulmani \"terra santa\" (\"al-Ard al-Muqaddasa\"), l'attaccamento a un particolare villaggio e l'appartenenza a uno specifico clan familiare, l'uso di un particolare dialetto arabo (arabo palestinese), la religione (in maggioranza l'islam sunnita, ma con minoranze cristiane, sciite e druse) e gli usi locali. Al contempo, la nazione palestinese era sentita come parte del mondo arabo e del \"Bilad al-Sham\" (\"Grande Siria\") in particolare.\nDurante il periodo del mandato britannico della Palestina, il termine \"palestinese\", sebbene fosse usato anche per riferirsi a ogni cittadino del mandato (inclusi gli ebrei; ) diventer\u00e0 poi riferito alla popolazione arabofona quando riferito a una specifica identit\u00e0 nazionale (anzich\u00e9 alla cittadinanza), e apparve frequentemente in libri, riviste e giornali arabi per tutto il periodo del mandato.\nNel dicembre 1920, gli arabi palestinesi in un congresso tenutosi a Haifa dichiararono che la Palestina era un'entit\u00e0 araba autonoma e rifiutarono le rivendicazioni ebraiche sulla Palestina. Dopo l'esodo del 1948, e ancor pi\u00f9 dopo la Guerra dei sei giorni nel 1967, il termine \u00e8 venuto a significare non solo un luogo di origine, ma anche il senso di un comune passato e futuro da attuarsi in forma di uno Stato-nazione palestinese, lo Stato di Palestina, da situarsi su Cisgiordania, Striscia di Gaza e Gerusalemme Est.\nControversie sull'uso politico del termine sono sorte spesso, in base ad alcune dichiarazioni di leader palestinesi come Zuhayr Muhsin.\nTerrorismo Palestinese.\nGli atti di terrorismo perpetrati da individui o organizzazioni palestinesi avvengono principalmente nel quadro del conflitto israelo-palestinese, del nazionalismo palestinese e dell'islamismo.\nNel diritto internazionale.\nIl popolo palestinese \u00e8 rappresentato davanti alla comunit\u00e0 internazionale dall'Organizzazione per la Liberazione della Palestina (OLP), nata nel 1964 e riconosciuta dall'ONU come rappresentante del popolo palestinese nel 1974. Nel 2012, l'ONU ha anche riconosciuto lo Stato di Palestina proclamato dall'OLP nel 1988. In seguito agli accordi di Oslo tra Israele e OLP \u00e8 stato istituito un organismo di autogoverno palestinese ad interim su parte della Striscia di Gaza e della Cisgiordania, detto Autorit\u00e0 Nazionale Palestinese. Essa ha organi legislativi con poteri sovrani, in particolare il Consiglio legislativo palestinese (o Parlamento palestinese) con sede a Ramallah, i cui membri sono eletti a suffragio universale dagli abitanti dei territori palestinesi.\nDemografia.\nIl totale della popolazione palestinese in tutto il mondo era stimato dall'Ufficio Centrale di Statistica dello Stato di Palestina in 12,37 milioni di persone alla fine del 2015: 4,75 milioni nello Stato di Palestina (di cui 2,9 milioni in Cisgiordania e 1,85 milioni nella Striscia di Gaza), 1,47 milioni in Israele (dove sono detti cittadini arabi di Israele), 5,46 milioni in Paesi arabi (soprattutto in Giordania, Siria e Libano) e 685.000 nel resto del mondo. Al 1\u00ba gennaio 2015, 5.149.742 erano registrati dall'UNRWA come rifugiati palestinesi in Giordania, Siria, Libano, Cisgiordania e Striscia di Gaza; di questi molti risiedevano nei campi-profughi palestinesi.\nI palestinesi sono prevalentemente musulmani sunniti, anche se vi \u00e8 una significativa minoranza sciita concentrata soprattutto nel sud del Libano. Gli appartenenti alla comunit\u00e0 cristiana sono localizzati principalmente nei distretti di Betlemme, Ramallah, Gerusalemme e nella regione della Galilea all'interno dello stato di Israele."}
{"id": "759293", "revid": "110157", "url": "https://it.wikipedia.org/wiki?curid=759293", "title": "Live on Two Legs", "text": "Live on Two Legs \u00e8 il primo album live ufficiale dei Pearl Jam, uscito nel 1998 per la Epic Records."}
{"id": "759294", "revid": "38120", "url": "https://it.wikipedia.org/wiki?curid=759294", "title": "Live on two Legs", "text": ""}
{"id": "759295", "revid": "767487", "url": "https://it.wikipedia.org/wiki?curid=759295", "title": "A-Trak", "text": "Biografia.\nVinse nel 1997 il DMCs World DJ Championship a 15 anni, stabilendo un nuovo record di giovinezza in tale competizione.\nIn seguito chiese di entrare nel gruppo Invisibl Skratch Piklz e attualmente \u00e8 un membro de The Allies e supporta Kanye West come DJ.\nA-Trak usa Traktor Scratch Pro.\nMacklovitch \u00e8 il fratello minore di David Macklovitch componente della band canadese Chromeo, con cui fond\u00f2 l'etichetta Audio Research (1997-2007). Alain insieme a Nick Catchdubs poi fond\u00f2 la Fool's Gold Records nel 2007.\nDal 2009, A-Trak in collaborazione con Armand Van Helden forma il duo disco house sotto il nome d'arte di Duck Sauce."}
{"id": "759296", "revid": "38120", "url": "https://it.wikipedia.org/wiki?curid=759296", "title": "Live on two legs", "text": ""}
{"id": "759297", "revid": "6789", "url": "https://it.wikipedia.org/wiki?curid=759297", "title": "Giulio Vittore", "text": ""}
{"id": "759301", "revid": "116353400", "url": "https://it.wikipedia.org/wiki?curid=759301", "title": "Ebrei per Ges\u00f9", "text": "Ebrei per Ges\u00f9 (\"Jews for Jesus\") \u00e8 un'organizzazione evangelizzatrice cristiana statunitense dedita soprattutto al proselitismo, avendo come scopo la conversione al Cristianesimo di coloro che professano l\u2019Ebraismo.\nIl carattere cristiano del gruppo \u00e8 confermato da varie testimonianze: il pastore battista Lev Leigh (che ha fatto parte degli \"Ebrei per Ges\u00f9\") della \"Hope Baptist Church\" di Richmond in California dichiara che \"Durante il mio periodo con la missione, mi sono reso conto che Ebrei per Ges\u00f9 \u00e8 un ministero cristiano (o messianico, se preferite) con una passione per la buona novella su Ges\u00f9...\"\nNel documento \"Reflections on Covenant and Mission\" i vescovi cattolici statunitensi affermano che \"le campagne dirette alla conversione degli ebrei al cristianesimo non sono pi\u00f9 teologicamente accettabili nella Chiesa Cattolica\". Questo documento \u00e8 stato visto come un attacco da parte della stessa organizzazione che ha replicato affermando tra l'altro di essere in sostanza un gruppo cristiano: \"... Ebrei per Ges\u00f9 e altri gruppi cristiani che rimangono fedeli all'unicit\u00e0 di Cristo\".\nIn un articolo del \"Christian Post\" di New York del 6 luglio 2006, gli Ebrei per Ges\u00f9 vengono definiti un gruppo cristiano: \"vestiti con camicie colorate con grandi scritte identificative del loro gruppo cristiano, gli Ebrei per Ges\u00f9 si sono mantenuti all'altezza della citt\u00e0 che non dorme mai distribuendo ai passanti decine di migliaia di stampati informativi e promuovendo la loro campagna evangelizzatrice \"Behold your God\" attraverso un ampio spettro di mezzi di comunicazione di massa\"."}
{"id": "759306", "revid": "287204", "url": "https://it.wikipedia.org/wiki?curid=759306", "title": "Eosina", "text": "Leosina \u00e8 un colorante di contrasto dell'ematossilina, utilizzato in istologia per effettuare la colorazione del citoplasma. L'eosina \u00e8 chimicamente una tetrabromofluoresceina della quale esistono anche derivati mono e di-bromo. Pi\u00f9 precisamente, sono di comune utilizzo due molecole di eosina denominate eosina Y e eosina B: rispettivamente sono analoghi strutturali che presenta quattro sostituenti bromo ovvero due sostituenti bromo e due nitrogruppi -NO2.\n\u00c8 il pi\u00f9 importante colorante citoplasmatico e rappresenta il colorante di contrasto di elezione dell'ematossilina, colora i cosiddetti granuli eosinofili (acidofili) delle cellule. Trova numerosi usi in microscopia, per esempio entra nella composizione di alcuni coloranti ematologici.\nUso dermatologico.\nIn soluzione al 2% \u00e8 utilizzata anche come disinfettante, antiessudante, antimacerante, antisettica ed antimicotica di superficie. L'eosina, a causa del suo colore rosso intenso, viene spesso associata alla merbromina, suo predecessore. Effettivamente la merbromina (mercurocromo) ha uno spettro d'azione limitato rispetto all'eosina, la quale ha azione sia sui batteri Gram+ e Gram-, ma anche sui funghi. Per tale motivo questo colorante \u00e8 efficace nel trattamento di micosi (es. candida). "}
{"id": "759314", "revid": "468892", "url": "https://it.wikipedia.org/wiki?curid=759314", "title": "Terje Aa", "text": "Militava nel WBF World Life Master, ed \u00e8 un membro della squadra norvegese dal 1993.\nNel 1993, Aa debutt\u00f2 come membro della selezione nazionale norvegese e vinse il Schiphol Invitational Teams nei Paesi Bassi e la medaglia di bronzo nel Campionato per team europeo a Menton, Francia. Nello stesso anno, raggiunse la finale ai Bermuda Bowl a Santiago del Cile, dove perse contro il giovane team olandese. Nel 1997, vinse di nuovo la medaglia di bronzo agli Europei e perse contro la Francia alle semi-finali del Bermuda Bowl, che si tenne a Tunisi, finendo terzo battendo gli Stati Uniti per il bronzo. Lo stesso team vinse l'argento agli Europei di Tenerife, nel 2001, dietro l'Italia. \nLavora alle poste norvegesi. Il loro compagno di solito \u00e8 Glenn Gr\u00f8theim. Essi giocano il \"Viking Precision\", un particolare sistema di scambi nel bridge."}
{"id": "759316", "revid": "1031941", "url": "https://it.wikipedia.org/wiki?curid=759316", "title": "Costantino di Murom", "text": "\u00c8 venerato come santo dalla Chiesa ortodossa russa, la quale lo ricorda il 21 maggio.\nSecondo i suoi agiografi fu assegnato dal padre come governatore della citt\u00e0 di Murom, posta nell'Oblast' di Vladimir, in quel tempo abitata esclusivamente da pagani, che Costantino aveva intenzione di convertire al cristianesimo ortodosso. Il Principe invi\u00f2 inizialmente il figlio Michele nella citt\u00e0 in qualit\u00e0 di emissario ma la popolazione lo linci\u00f2, obbligando Costantino ad intervenire personalmente al comando di truppe armate per sedare la rivolta. Riuscito in quest'ultima impresa non ebbe eguale successo nella conversione della popolazione, anzi i testi agiografici raccontano che man mano che i giorni passavano la folla si faceva sempre pi\u00f9 insolente, arrivando persino ad assediare la casa del Principe con il proposito di ucciderlo. Tuttavia, secondo le leggende, quando Costantino si present\u00f2 alla propria finestra mostrando un'icona della Vergine, la folla miracolosamente si plac\u00f2 di colpo e tutta la popolazione accett\u00f2 di farsi battezzare nel fiume Oka. Il figlio Teodoro continu\u00f2 quindi per conto del padre l'opera di conversione nelle campagne circostanti Murom.\nSul luogo dove era stato ucciso il proprio figlio Michele, Costantino edific\u00f2 una chiesa intitolata all'Annunciazione. Poco tempo dopo diede ordine di costruirne una seconda intitolata ai Santi Boris e Gleb.\nMor\u00ec nel 1129 e, cos\u00ec come i propri figli, fu seppellito nella Chiesa dell'Annunciazione."}
