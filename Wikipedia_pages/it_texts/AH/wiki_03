{"id": "650854", "revid": "1543377", "url": "https://it.wikipedia.org/wiki?curid=650854", "title": "Colle delle Finestre", "text": "Il Colle delle Finestre (detto anche Colle Finestre - 2.176\u00a0m s.l.m.) \u00e8 un passo alpino delle Alpi Cozie italiane, che collega la bassa Valle di Susa alla Val Chisone in Piemonte, separando, secondo la classificazione orografica SOIUSA, i due sottogruppi alpini del Gruppo dell'Orsiera, la \"costiera Fraiteve-Assietta-Ciantiplagna\" (Cod.SOIUSA I/A-4.II-A.3.a) e la \"costiera Orsiera-Rocciavr\u00e8\" (Cod.SOIUSA I/A-4.II-A.3.b).\nDescrizione.\nIl colle \u00e8 situato all'interno del parco naturale Orsiera Rocciavr\u00e8, una vasta area alpina tra le Alpi Graie e Alpi Cozie, collegando le localit\u00e0 di Meana di Susa, situata a un paio di chilometri da Susa, e Fenestrelle. Dalla sommit\u00e0 del colle si pu\u00f2 vedere a nord il Rocciamelone, uno dei monti pi\u00f9 alti delle Alpi Graie situato dalla parte opposta della Valle di Susa e a sud il monte Albergian nella Val Chisone.\nSul versante della Val Chisone, lungo il pendio, sorge il forte di Fenestrelle, uno dei complessi di fortezze di maggior sviluppo del Piemonte, con le sue postazioni avanzate del Forte di Serre-Marie e del \"corpo di guardia\" (detto anche \"il dado\"), con la strada che sale dalla Val Chisone. In cima al colle, invece, \u00e8 posizionato il Forte del Colle delle Finestre, edificato nel 1891, come opera di appoggio alle altre opere della piazzaforte di Fenestrelle, motivo per il quale venne realizzata nel XVIII secolo dal genio militare la suddetta strada servendo le varie fortificazioni alle varie quote.\nQuasi alla sommit\u00e0 del colle, la strada ed il sistema difensivo si collegano poi alla lunga e panoramica Strada dell'Assietta che conduce alla Testa dell'Assietta (dove fu combattuta la Battaglia dell'Assietta tra francesi ed austro- piemontesi) per poi giungere al \"Col Basset\" situato sopra Sestriere, nel comprensorio sciistico Via Lattea. \nAttualmente la strada, in carico alla Citt\u00e0 metropolitana di Torino, ha sostanzialmente vocazione turistica ed \u00e8 molto nota per la bellezza del luogo e, soprattutto ai ciclisti, per la difficolt\u00e0 dell'ascesa al colle dal versante della Valle di Susa, con gli ultimi 8\u00a0km di ascesa su strada sterrata.\nNelle Alpi Marittime \u00e8 presente un altro \"Colle delle Finestre\" (2474\u00a0m) fra il Valle Gesso di Entracque e il vallone della Madonna delle Finestre, al cui sbocco si trova il paese di Saint-Martin-V\u00e9subie che apre alla Valle della Vesubia.\nCiclismo.\nIl Colle \u00e8 diventato molto noto ai ciclisti con il versante nord che \u00e8 considerato una delle salite pi\u00f9 dure d'Europa (dopo Zoncolan, Mortirolo e Angliru), per una lunghezza di 18,6\u00a0km su oltre 1700 m di dislivello, una pendenza media del 9,1%, pressoch\u00e9 costante su tutto il percorso e l'ultimo tratto sterrato fino alla cima a renderlo ancora pi\u00f9 difficile.\nNella parte iniziale si affrontano alte percentuali di pendenza, soprattutto nelle vicinanze del comune di Meana di Susa, lasciato il quale incominciano innumerevoli tornanti (28 su un totale di 33) all'interno di un folto bosco di castagni e pini e con i suoi ruscelli che accompagnano la prima parte dell'ascesa fino al \"Colletto di Meana\", a quota 1452 m s.l.m. dopo 11\u00a0km di ascesa da Susa. Da qui in poi si lascia l'asfalto e inizia il tratto sterrato con la valle che diventa pi\u00f9 ampia ed un paesaggio tipico caratterizzato da grandi distese di pascoli (il fondo sterrato, alla data del luglio 2014, non \u00e8 pi\u00f9 in buone condizioni essendo presenti solchi e pietrisco di varie dimensioni; con una certa difficolt\u00e0 ed elevati rischi di foratura, pu\u00f2 comunque essere percorso in bici da corsa anche se obbligatoriamente dotata di copertoncini).\nGiro d'Italia.\nLa salita del Colle delle Finestre \u00e8 stata percorsa per 4 volte dal Giro d'Italia, a partire dagli anni 2000, sempre dal versante di Susa: la prima nel 2005, durante la penultima tappa con arrivo al Sestriere vinta dal venezuelano Jos\u00e9 Rujano che decret\u00f2 vincitore del Giro Paolo Savoldelli con pochi secondi di vantaggio su Gilberto Simoni (in quella occasione un giornale spagnolo defin\u00ec l'ascesa al colle \"terrificante\"); la seconda nel 2011, sempre nella tappa che si concludeva al Sestriere, quando il bielorusso Vasil' Kiryenka pass\u00f2 per primo in vetta aggiudicandosi poi anche la frazione, prima del trionfo a Milano l'indomani di Alberto Contador (successo poi tolto allo spagnolo e assegnato a Michele Scarponi in seguito al Caso Contador); durante la penultima tappa del Giro d'Italia 2015, con partenza da Saint Vincent e conclusione, nuovamente, al Sestriere, quando il Finestre era Cima Coppi del Giro e a passare per primo fu lo spagnolo Mikel Landa (Fabio Aru vinse la tappa e Contador si aggiudic\u00f2 la Corsa Rosa davanti proprio ad Aru e a Landa); infine, nell'edizione 2018 del Giro, il colle \u00e8 stato teatro della fuga solitaria di Chris Froome, scattato in salita a 80 km dall'arrivo e giunto vittorioso al traguardo di Bardonecchia, conquistando la maglia rosa ai danni dell'olandese Tom Dumoulin.\nL'elenco dei ciclisti giunti per primi in vetta durante il Giro d'Italia:\nPer gli amanti della MTB in alternativa alla discesa verso la Val Chisone dalla cima del Colle delle Finestre si diparte un lungo sterrato che giunge fino a Sestriere attraversando in successione una serie di passi e salendo ulteriormente fino a oltre 2400m di quota con panorami mozzafiato, percorso abitualmente svolto nell'ormai celebre gara amatoriale MTB denominata Tour dell'Assietta.\nCollegamenti esterni.\nProfilo della salita dal versante di Susa\nProfilo della salita dal versante di Depot "}
{"id": "650865", "revid": "6923", "url": "https://it.wikipedia.org/wiki?curid=650865", "title": "Lookout! Records", "text": "La Lookout! Records \u00e8 stata un'etichetta discografica dell'est bay in California, fondata nel 1987 e appartenente a Lawrance Livemore, specializzata principalmente nel punk rock attiva fino al 2012.\nSotto l'etichetta hanno inciso artisti come Green Day, Rancid, Screeching Weasel, The Queers ed Operation Ivy."}
{"id": "650872", "revid": "767487", "url": "https://it.wikipedia.org/wiki?curid=650872", "title": "Coppia conica", "text": "Coppia conica o Ruota conica \u00e8 un ingranaggio, dove la corona della ruota \u00e8 smussata e le creste dei denti giacciono sulla superficie di un cono ideale. In questo modo due ingranaggi possono essere affiancati con un certo angolo tra gli assi. Se l'inclinazione dei denti di ciascuna ruota \u00e8 di 45\u00b0, l'angolo tra gli assi \u00e8 di 90\u00b0. Questo sistema \u00e8 usato per esempio tra \"planetari\" e \"satelliti e\" nel differenziale delle automobili.\nUn'altra variante, la coppia conica ipoide, \u00e8 formata da una corona e un pignone (con denti a spirale) i cui assi non giacciono sullo stesso piano.\nPer questo motivo l'angolo medio della spirale della corona \u00e8 molto inferiore a quello del pignone.\nTale coppia conica \u00e8 stata introdotta nel campo dell'autotrazione per molti pregi: \u00e8 pi\u00f9 silenziosa, trasmette pi\u00f9 momento meccanico avendo pi\u00f9 ricoprimento tra i denti di entrambi i membri, permette di ridurre l'altezza del tunnel dove corre l'albero di trasmissione del moto dal motore anteriore al ponte posteriore aumentando l'abitabilit\u00e0 dell'auto, aumentando nel contempo la luce tra il terreno e la scatola del differenziale."}
{"id": "650874", "revid": "29727", "url": "https://it.wikipedia.org/wiki?curid=650874", "title": "Ruota conica", "text": ""}
{"id": "650878", "revid": "10652", "url": "https://it.wikipedia.org/wiki?curid=650878", "title": "Rhodophyllus", "text": ""}
{"id": "650879", "revid": "41515", "url": "https://it.wikipedia.org/wiki?curid=650879", "title": "Magna Gr\u00e6cia", "text": ""}
{"id": "650884", "revid": "301156", "url": "https://it.wikipedia.org/wiki?curid=650884", "title": "Colle dell'Iseran", "text": "Il colle dell'Iseran (2.770 metri s.l.m. - in francese \"Col de l'Iseran\") \u00e8 il valico automobilistico pi\u00f9 alto di Francia e d'Europa, seguito dal Passo dello Stelvio, a 2.758 m., e dal Colle dell'Agnello a 2.748 m. \n\u00c8 situato nella Francia sud-orientale, nel dipartimento della Savoia della regione Rodano-Alpi, nelle Alpi Graie francesi (massiccio dell'Iseran, la vetta pi\u00f9 vicina appartenente al suo contesto orografico \u00e8 \"punta Leissieres\", 3.041 m s.l.m.); collega la valle dell'Arc a quella dell'Is\u00e8re attraverso le localit\u00e0 di Bonneval-sur-Arc a Val-d'Is\u00e8re. \u00c8 stato inaugurato nel 1937 ampliando una preesistente mulattiera in terra battuta, ed \u00e8 stato punto di transito di svariate tappe del Tour de France.\nStoria.\nNotizie di una mulattiera si hanno a partire dal XVII secolo, quando la strada era principalmente utilizzata per consentire ai pastori del luogo di commerciare il proprio formaggio raggiungendo i maggiori mercati del Regno di Sardegna. Nel 1912 la strada venne inclusa negli itinerario della \"Route des Grandes Alpes\". \nA seguito di alcuni anni di lavori di consolidamento e di ampliamento, la prima strada carrozzabile asfaltata fu inaugurata il 10 luglio 1937 dall'allora Presidente della Repubblica francese Albert Lebrun e l'ente postale francese emise per l'evento uno speciale francobollo in tiratura limitata. Nel 1939 in corrispondenza del piazzale del valico fu costruita una piccola chiesa in pietra locale dedicata alla \"N\u00f4tre Dame de Toute Prudence\" su progetto dell'architetto Maurice Novarina.\nDescrizione.\nLa strada \u00e8 asfaltata, carrozzabile e conta due carreggiate percorribili per ciascun senso di marcia per tutti i suoi 79,9 km, suddivisi in 47,6 km sul versante nord e 32,3 su quello sud. Nel suo complesso ha una pendenza media che oscilla tra il 6% e il 7% ma con tratti in cui raggiunge picchi del 10%.\nConta complessivamente una quindicina di tornanti, una galleria e tre ponti: l'Ouilette, il Lewer e il San Carlo che \u00e8 anche punto di partenza di molti sentieri escursionistici. Su entrambi i versanti il passo rimane chiuso stagionalmente tra ottobre e maggio.\nSport.\nCiclismo.\nIl colle \u00e8 stato meta di ben sette edizioni del Tour de France, e l'ultima volta che la \"Gran Boucle\" ha affrontato l'Iseran \u00e8 stato durante la nona tappa dell'edizione del 2007, che ha condotto i ciclisti da Val-d'Is\u00e8re a Brian\u00e7on dove si \u00e8 affrontato anche il vicino Col du Galibier; il primo a scollinare \u00e8 stato il ciclista Jaroslav Popovy\u010d che \u00e8 arrivato nel gruppo maglia gialla a 1'32\" dal vincitore Mauricio Soler che dopo aver affrontato l'Iseran, attacc\u00f2 sull'ascesa al Col du T\u00e9l\u00e9graphe arrivando in solitario al traguardo.\nNel 2019 il colle \u00e8 stato affrontato nel corso della 19\u00aa tappa, da Saint-Jean-de-Maurienne a Tignes. A causa di una grandinata che ha coperto di ghiaccio le strade e di una frana nel tratto finale di discesa, la frazione \u00e8 stata neutralizzata proprio in vetta all'Iseran. Il primo a scollinare \u00e8 stato Egan Bernal che grazie all'attacco sferrato ha cos\u00ec conquistato la maglia gialla ai danni di Julian Alaphilippe.\nEscursionismo e sci.\nIl colle e i suoi dintorni sono anche meta di molti percorsi escursionistici che conducono alle maggiori vette della zona come l'Aiguille de Pers (3.386 metri s.l.m.) e il Col des Fourse (2.976 metri s.l.m.); inoltre l'intera area \u00e8 attraversata dalla \"Ice Trail Tarentaise\" che consente di raggiungere il ghiacciaio \"Pisaillas\"."}
{"id": "650896", "revid": "729019", "url": "https://it.wikipedia.org/wiki?curid=650896", "title": "Cortinarius rufo-olivaceus", "text": "\"Cortinarius rufo-olivaceus\" (Pers.) Fr., \"Epicrisis Systematis Mycologici\" (Upsaliae): 268 (1838).\nDescrizione della specie.\nCappello.\nFino a 8\u201312\u00a0cm, piuttosto carnoso; inizialmente convesso, poi spianato; viscido se il tempo \u00e8 umido, opaco quando \u00e8 secco.\nDi colore porpora oppure vinato, viola verso il margine, che \u00e8 involuto.\nLamelle.\nColor giallo chiaro oppure verde oliva, diventano di colore ruggine per via della sporata.\nLarghe, piuttosto fitte, uncinate.\nGambo.\nFino a 10\u00a0cm di altezza x 2 di larghezza, possiede un vistoso bulbo marginato alla base; di colore viola, con bulbo ocra o vinoso; presenta evidenti tracce di cortina.\nCarne.\nCompatta, color viola chiaro; gialla nel cappello.\nSpore.\n11-13 x 6,5-7,5 \u00b5m, fortemente verrucose, ocracee in massa.\nHabitat.\nCresce nei boschi di latifoglie, prevalentemente Faggio, su terreno calcareo.\nMolto comune.\nCommestibilit\u00e0.\nSospetto.\n\u00c8 stato consumato pi\u00f9 volte per errore in quanto pu\u00f2 essere confuso con cortinari eduli di colore violaceo o con Lepista nuda ma non sembra aver provocato avvelenamenti. Tuttavia, in mancanza di dati tossicologici certi, si raccomanda di evitare categoricamente il consumo di questa specie che deve pertanto essere considerata non edule.\nEtimologia.\nDal latino \"rufus\" = rosso, per via delle tinte rossicce presenti sul cappello) ed \"olivaceus\" = color oliva, per via del colore delle lamelle."}
{"id": "650898", "revid": "1543377", "url": "https://it.wikipedia.org/wiki?curid=650898", "title": "Friedrich List", "text": "Biografia.\nFriedrich List nacque a Reutlingen il 6 agosto 1789 da una famiglia piccolo borghese. Professore di economia all'Universit\u00e0 di Tubinga, a 30 fu costretto a emigrare negli Stati Uniti a causa della sua militanza liberale. Nel 1832 torn\u00f2 in Germania come console americano. Fu fautore del programma di investimenti prussiano per lo sviluppo delle ferrovie e per la costituzione di un'unione doganale fra gli stati collocati nella regione tedesca settentrionale (\"Zollverein\"). Oppresso da rovesci finanziari e malato si suicid\u00f2 a Kufstein il 30 novembre 1846.\nPensiero.\nIl suo pensiero economico \u00e8 concentrato principalmente nella sua opera principale, \"Il sistema nazionale dell'economia politica\" (\"Das nationale System der politischen \u00d6konomie\"), del 1841, in cui traspare il suo pragmatismo economico: egli critica i tentativi dei classici di analizzare la ricchezza attraverso la teoria dell'economia politica, sostenendo l'analisi \"\"delle forze personali, sociali e materiali attraverso cui le ricchezze vengono prodotte\". Riteneva importante che ogni nazione sviluppasse tutte le opportunit\u00e0 che avesse in s\u00e9, senza trascurare alcun aspetto e concentrandosi sia sull'agricoltura, sia sull'industria, sia sul commercio. Riteneva inoltre fondamentale per ogni Stato (riferendosi comunque principalmente alla Germania) lo sviluppo del proprio potere in ambito internazionale.\nPur essendo per molti versi un liberale, non disdegn\u00f2 l'intervento dello Stato nell'economia: riferendosi sempre alla Germania sosteneva, infatti, che lo Stato avrebbe dovuto difendere il mercato, anche attraverso dei dazi, almeno finch\u00e9 non fosse stato in grado di competere nella libera concorrenza con il Regno Unito.\nApparentemente la sua idea di necessario accrescimento di potere dello Stato potrebbe essere interpretata come una sorta di egoismo nazionalista. In realt\u00e0, List affermava che la corsa alla crescita economica e politica della nazione fosse legittima \"solo se non si poneva in contraddizione con l'obiettivo superiore dell'umanit\u00e0, ossia con la futura confederazione universale\"\"."}
{"id": "650899", "revid": "2373", "url": "https://it.wikipedia.org/wiki?curid=650899", "title": "Collybia", "text": "Collybia (Fr.) Staude, Schw\u00e4mme Mitteldeutschl.: xxviii, 119 (1857)\nAl genere Collybia appartengono funghi poco carnosi, ma pi\u00f9 putrescibili dei \"Marasmius\"; il\ncappello \u00e8 piuttosto regolare e sottile, il gambo \u00e8 snello e lungo ma meno coriaceo e privo di volva e di anello, non hanno odori caratteristici sgradevoli.\nAlcune specie sono commestibili, pi\u00f9 o meno apprezzate. Sono molto vicine ai \"Marasmius\" ed anche al genere \"Mucidula\" che presenta un velo ed un anello sul gambo, da alcuni autori conglobato nella stessa \"Collybia\".\nEtimologia.\n\"Collybia\" viene ossia \u00abpasticcetto rotondo come uno spicciolo\u00bb, per la forma del carpoforo.\nSpecie di \"Collybia\".\nLa specie tipo del genere \u00e8 la \"Collybia tuberosa\" (Bull.) P. Kumm. (1857), alcune altre specie sono:"}
{"id": "650901", "revid": "1652635", "url": "https://it.wikipedia.org/wiki?curid=650901", "title": "Vaste", "text": "Vaste \u00e8 l'unica frazione del comune di Poggiardo in provincia di Lecce. Situata nel Salento orientale, dista circa 40\u00a0km da Lecce, quasi 2 km dal centro comunale e 6\u00a0km dal mare di Santa Cesarea Terme. In passato fu un'importante citt\u00e0 messapica distrutta da Guglielmo il Malo nel 1147.\nOrigini del nome.\nNell'antichit\u00e0 la cittadina ebbe costantemente il toponimo di \"Basta\", come risulta dalle iscrizioni messapiche e in particolare da Plinio il Vecchio. Nel X secolo, sotto il dominio bizantino, fu nominata anche \"Vasta\". Dopo la distruzione operata da Guglielmo il Malo, la nuova Vaste, pur conservando l'originario toponimo di Basta, assunse altre varianti. Nei documenti di lingua latina, fino a tutto il Settecento, viene nominata con vari nomi: \"Basta\", \"Baste\", \"Basten\", \"Bausta\"; negli scritti e nel parlato di lingua italiana si tramut\u00f2 in \"Vasta\", \"Vastan\", \"Vasten\", \"Vaste\". Dall'Ottocento in poi \u00e8 diventato definitivo il toponimo di Vaste.\nIl nome arcaico \u00e8 indicato nella Mappa di Soleto con punto e toponimo come ancora oggi usiamo fare.\nStoria.\nVaste fu una citt\u00e0 messapica di considerevole importanza (l'antichissima Bastae o Baxta) fondata probabilmente attorno al 600 a.C. Tracce di un primo insediamento \u00e8 riferibile all'Et\u00e0 del Bronzo; si sviluppa nell'Et\u00e0 del Ferro con un villaggio japigio a capanne che occupava la parte centrale e pi\u00f9 alta dell'odierno abitato. Nel VI secolo a.C. si ha la presenza di un villaggio fatto da modeste abitazioni, da una fornace e da un'area dedicata al culto. Intorno al III secolo a.C. la citt\u00e0 viene interessata da una forte espansione e dall'aumento considerevole del numero di abitanti; \u00e8 il momento di massimo splendore per Vaste che vede l'edificazione di una possente cinta muraria, delimitante un'area di 77 ettari, la creazione di tracciati stradali, di luoghi di culto, di nuove case e di una struttura di tipo palaziale. Distrutta in epoca romana, continua ad essere abitata anche successivamente come testimoniano i reperti emersi durante gli scavi; nel VII secolo d.C. venne edificata una chiesa paleocristiana di cui sono ancora visibili le fondamenta.Sub\u00ec nel corso dei secoli le violente invasioni dei Goti, dei Longobardi e dei Saraceni. Fu completamente rasa al suolo da Guglielmo il Malo nel 1147. Venne in seguito ricostruita e nel XII secolo il re Tancredi d'Altavilla l'assegn\u00f2 in feudo ad \"Alessandro dei Goti\".\nNel tempo segu\u00ec le sorti del Principato di Taranto, sotto la signoria degli Orsini Del Balzo.\nGli ultimi feudatari a detenere il controllo furono i \"Guarini di Poggiardo\" che rimasero fino al 1806, anno di soppressione del regime feudale.\nMonumenti e luoghi d'interesse.\nArchitetture religiose.\nChiesa Madre Santa Maria delle Grazie.\nLa Chiesa Madre, dedicata a Santa Maria delle Grazie, venne eretta agli inizi del Cinquecento. Andata in rovina, venne riedificata nel 1761 per interessamento del barone Ippazio De Marco.In stile tardo barocco, presenta una sobria facciata in pietra leccese costituita da due ordini separati da un'aggettante trabeazione. L'ordine inferiore, diviso in tre parti da quattro lesene, accoglie il portale d'ingresso, sormontato dallo stemma del barone di Vaste Ippazio de Marco, e due lapidi marmoree sulle quali sono incisi i nomi dei cittadini vastesi caduti nelle due guerre mondiali. L'ordine superiore, raccordato al primo da due volute, presenta un finestrone centrale e termina con un basso frontone mistlineo.\nL'interno, ad unica navata con copertura a stella, \u00e8 scandito da tre arcate per lato ospitanti alcuni altari con relativa tela o statua. Nel presbiterio, privo di altare maggiore, sono posizionate le ottocentesche statue dei Santi Alfio, Cirino e Filadelfio, opera dell'artista cartapestaio Antonio Maccagnani di Lecce. Altre statue sono quelle dei Santi \"Vitalio\" (1850 circa) e \"Benedetta\" (realizzata nel 2004), genitori dei tre santi, di San Gaetano e della \"Madonna delle Grazie\" (1870).\nCappella di Sant'Antonio di Padova.\nLa Cappella della Confraternita di Maria SS.ma delle Grazie, sede dell'omonima congregazione fondata nel 1870, venne riedificata nel 1856 sui ruderi dell'antica chiesetta di Sant'Antonio da Padova risalente al XVII secolo e crollata nel 1845. Di modeste dimensioni, presenta un semplice prospetto neoclassico con timpano triangolare. L'interno, ad aula unica, ospita un piccolo altare in marmo.\nCripta dei Santi Stefani.\nLa cripta basiliana dei \"Santi Stefani\", cos\u00ec chiamata in quanto vi \u00e8 una triplice raffigurazione di Santo Stefano, risale all'XI secolo. \u00c8 stata ricavata interamente nel banco di roccia calcarenitica (\"tufo\") e presenta una facciata principale con tre ingressi ad arco e una facciata laterale destra sul quale si apre un quarto ingresso e alcune finestrelle.L'interno \u00e8 a tre navate absidate separate da quattro pilastri quadrangolari. Le pareti laterali sono scandite da nicchie regolari a profilo curvo. I resti del na\u00f2s e del bema, ovvero i resti della muro che separava i fedeli dal clero e dai ministranti, fa presupporre che nella cripta si officiava in rito greco. Di grande interesse artistico \u00e8 il ciclo degli affreschi che possono essere divisi in tre cicli pittorici: il primo \u00e8 databile tra l'XI e il XIII secolo, il secondo al XIV secolo e il terzo tra il XIV e il XVI secolo.\nArchitetture militari.\nPalazzo Baronale.\nL'attuale fisionomia del Palazzo Baronale \u00e8 il risultato di un'evoluzione planimetrica avvenuta fra il XIV ed il XVIII secolo. Il complesso \u00e8 composto da due edifici principali, la torre e il palazzo, collegati da un tratto della cinta muraria del borgo quattrocentesco.La prima fase edilizia (XIV secolo) \u00e8 costituita da una torre quadrangolare isolata a tre piani coronata da un parapetto merlato. Nella prima met\u00e0 del XV secolo intorno alla torre si forma un piccolo insediamento difeso da cinta muraria; presso l'angolo sud-occidentale delle mura viene edificata una residenza fortificata, costituita da un piano terra e un primo piano collegati da una scala esterna. Un primo ampliamento del palazzo si data alla met\u00e0 del XVI secolo, come testimonia l'iscrizione sulla porta di accesso alla struttura che attribuisce l'intervento a \"Ottavio dei Falconi\" feudatario di Vaste dal 1560. Nella prima met\u00e0 del XVII secolo il palazzo viene ampliato verso sud-ovest al di fuori della cinta muraria in disuso. Con l'aggiunta del loggione a destra dell'attuale ingresso al borgo, il palazzo acquista la fisionomia definitiva, corrispondente alla descrizione della met\u00e0 del Settecento contenuta nei documenti che si riferiscono alla vendita del feudo ad \"Ippazio de Marco\".\nSiti archeologici.\nParco dei Guerrieri.\nIl Parco dei Guerrieri corrisponde all'area archeologica che include gli scavi dell'antica citt\u00e0 messapica di Vaste. Si tratta di un \"Museo\" all'aperto di circa 20 ettari distribuito su un'area ancora pi\u00f9 estesa che va dall'abitato di Vaste fino alle Serre di Poggiardo. Gli scavi hanno riportato alla luce i resti di quella che doveva essere una delle citt\u00e0 pi\u00f9 importanti della Messapia; si \u00e8 recuperato il percorso delle antiche mura, le fondamenta della citt\u00e0 e quindi delle capanne che ivi sorgevano. Sono state riportate alla luce innumerevoli tombe ancora intatte e con tutto il corredo funerario e i resti di un tempio pagano.\nParte dei reperti \u00e8 conservata attualmente nel centro storico del paese, all'interno del palazzo baronale in cui \u00e8 stato allestito un museo permanente. Un'altra parte \u00e8 disseminata in altri musei italiani, anche esteri."}
{"id": "650902", "revid": "124970845", "url": "https://it.wikipedia.org/wiki?curid=650902", "title": "Boston Bruins", "text": "I Boston Bruins sono una squadra di hockey su ghiaccio della NHL con sede a Boston, Massachusetts. Sono collocati nella Atlantic Division, sottodivisione della Eastern Conference della National Hockey League (NHL). Questa squadra esiste sin dal 1924, ed \u00e8 la prima squadra di hockey statunitense. Sono tra gli Original Six, con i Toronto Maple Leafs, Detroit Red Wings, New York Rangers, Montreal Canadiens, e i Chicago Blackhawks. La loro arena casalinga \u00e8 il TD Garden, capienza 17.565 posti, dove giocano dal 1995, dopo aver lasciato il Boston Garden dove giocavano dal 1928.\nStoria.\nNella stagione 2000-2001, nonostante 15 punti in pi\u00f9 conquistati rispetto all'annata precedente, i Bruins non arrivano a conquistare i playoff.\nNel 2001-2002, con un altro miglioramento di 13 punti, Boston vince la Northeast Division, per la prima volta dal 1993, con un team costruito intorno a Joe Thornton, Sergei Samsonov, Brian Rolston, Bill Guerin, e il nuovo acquisto Glen Murray, ma il successo della \"Regular Season\" \u00e8 inutile in quanto i Bruins escono al primo round dei playoff, perdendo in 6 partite contro la testa di serie n\u00ba 8, i Montreal Canadiens.\nLa stagione 2002\u20132003 produce un settimo posto nella Eastern Conference, ma come il precedente anno vengono eliminati nei playoff, questa volta dai futuri campioni, i New Jersey Devils.\nNel 2003-2004 arriva il secondo titolo di \"Division\" in tre anni, e dopo essere andati sul 3-1, nella serie con i Canadiens, sembra l'anno giusto per arrivare alla semifinale di \"Conference\", ma tre sconfitte consecutive, regalano il passaggio del turno ai Montreal Canadiens e la terza eliminazione consecutiva ai playoff.\nNel 2004-2005 a causa del lockout, la stagione non si concluse.\nNel 2005-2006, grazie all'implemento del \"Salary Cap\", i Bruins iniziano a ingaggiare giovani talenti come Aleksej \u017damnov e Brian Leetch. Al termine di novembre Boston vendette Joe Thornton, capitano, leader del team e vincitore dell'Art Ross Trophy agli San Jose Sharks. In cambio arrivarono ai Bruins, Marco Sturm, Brad Stuart e Wayne Primeau.\nDopo aver perso 10 delle ultime 11 gare dopo questo scambio, i Bruins tornano alla vittoria con un 3-0 sugli Ottawa Senators, che erano in testa alla lega in quel momento, inoltre Hannu Toivonen, il portiere al primo anno in NHL, conquist\u00f2 il suo primo \"shutout\" (rete inviolata). \nAnche se proprio quando Toivonen si infortun\u00f2, con il portiere di riserva Tim Thomas i Bruins iniziarono una serie di 16 vittorie consecutive riportando Boston nelle posizioni utili per i playoff.\nA due soli punti dall'ottavo posto, ultimo valido per i playoff, dopo la pausa per i Giochi olimpici invernali, i Bruins licenziarono il \"General Manager\" Mike O'Connel, e per la prima volta negli ultimi 5 anni, finendo tredicesimi nella Eastern Conference, non si qualificano per i playoff.\nAlla NHL Draft Lottery del 2006, grazie alla quinta scelta assoluta, acquistarono Phil Kessel. Peter Chiarelli venne assunto come nuovo GM, e Dave Lewis venne nominato nuovo coach. Venne inoltre acquisito Zdeno Ch\u00e1ra, uno dei migliori giocatori della lega, dai Senators. Un altro acquisto \u00e8 Marc Savard, che segner\u00e0 nella stagione successiva 97 punti.\nPur rinforzando la squadra, nella stagione 2006-07, i Bruins finirono ultimi nella loro divisione, e la squadra compr\u00f2 Andrew Ference e Chuck Kobasew da Calgary.\nLa Ricostruzione.\nNel 2007-2008, finalmente i Bruins con un record finale di 41-29-12 (94 punti), riconquistarono i playoff, venendo per\u00f2 eliminati, anche se con molte assenze per infortunio nel loro attacco, in sette gare dai Canadiens, meglio piazzati durante la \"Regular Season\".\n2010-: La Sesta Stanley Cup.\nNella stagione 2010-2011 i Bruins raggiungono il terzo posto della East Division con 106 punti, a pari merito con i Philadelphia Flyers e i Pittsburgh Penguins, con 43 vittorie(pi\u00f9 3 ai tempi supplementari) e 25 sconfitte(pi\u00f9 11 ai supplementari) e la miglior differenza reti della propria Conference (246-195).\nNel primo turno della post-season incontrano i Montreal Canadiens arrivati 6 nella stagione regolare e pur avendo il vantaggio del campo si ritrovano sotto di 2 a 0 nella serie;ma vincendo le successive 3 gare(di cui due ai supplementari) si riportano avanti nella serie.\nTornati in Canada per il primo set point vengono sconfitti di misura e cos\u00ec sono costretti a giocare gara 7(sar\u00e0 solo la prima delle 3 gara 7 della post season)in cui riescono ad imporsi al TD Garden ancora una volta nell\"' Extra Time\".\nNella semifinale di Conference incontrano i Philadelphia Flyers(secondi in \"Regular Season\"), veri favoriti nella corsa al titolo di \"Conference\".\nMa a sorpresa i Bruins si impongono 4 a 0 nella serie riuscendo a guadagnarsi la finale contro i Tampa Bay Lightning (quinti in stagione regolare) con il fattore campo.\nAnche qui si arriva in gara-7 dove Boston si impone 1 a 0 grazie al gol di Nathan Horton a 8 minuti dalla fine.\nArriva cos\u00ec la tanto attesa finale di Stanley Cup, in cui i Bruins dovranno vedersela con i dominatori della stagione regolare ad Ovest, i canadesi Vancouver Canucks, alla seconda finale dopo quella del 1994.\nVancouver che arriva alla finale dopo i 117 punti in stagione regolare e una post season in cui conferma di avere tutti i favori del pronostico(battono 4-3 i detentori del titolo Chicago Blackhawks dopo esser stati in vantaggio nella serie per 3 a 0) e con il vantaggio del campo.\nLe prime due partite vedono imporsi i canadesi 1-0 e 3-2(dopo i tempi supplementari con la realizzazione decisiva dopo 11 secondi).Gara 3 a Boston diventa quindi decisiva e i Bruins non deludono e sospinti dal pubblico di casa annientano Luongo e compagni con un secco 8-1 cui segue due giorni dopo il 4-0 del pareggio.\nDopo Gara 5, che vede prevalere ancora di un gol i Canucks, la serie torna per l'ultima volta in Massachusetts e i Bruins portano la serie a gara 7 grazie ad un 5-2 in cui grande protagonista \u00e8 il numero 30 e portiere Tim Thomas (sar\u00e0 l'MVP della serie finale).\nCon 3 vittorie a testa(ottenute sempre da chi ha giocato in casa) l'ultima partita torna in Columbia Britannica, alla Rogers Arena, dove i Bruins riescono a vincere la prima gara fuori casa delle finali con un secco 4-0 grazie alle doppiette di Brad Marchand e Patrice Bergeron e al solito Thomas.\nBoston torna cos\u00ec in vetta al mondo per la sesta volta, dopo un'astinenza lunga 39 anni.\nRecord stagione per stagione.\n\"La seguente \u00e8 una lista parziale delle ultime cinque stagioni completate dai Bruins. Per la cronologia completa stagione per stagione vedi l'elenco delle stagioni dei Boston Bruins\"\n\" Note: PG = partite giocate, V = vittorie, S = sconfitte, P = pareggi, OTL = sconfitte overtime, Pts = punti, GF = gol fatti, GS = gol subiti, PIM = penalit\u00e0 in minuti\"\nPersone Chiave.\nHall of Fame.\n\"Questi sono i giocatori dei Bruins che sono stati inseriti nella Hockey Hall of Fame della NHL\"\nRecord individuali.\nQuesti sono i migliori dieci giocatori andati a punti nella storia dei Bruins:\n\"Note: Pos = posizione; PG = partite giocate; G = gol; A = assist; Pts = punti; P/p = punti per partita; C = centro, AD = ala destra; AS = ala sinistra; D = difensore;\"\nSituazione Economica.\nLa societ\u00e0 Boston Professional Hockey Association, Inc., fondata nel 1975 e proprietaria dei Bruins, ha sviluppato nel 2010, utili stimati tra 20 e 50 milioni di dollari.\nNel 2006, il magazine Forbes ha stimato in 225 milioni di USD il valore della squadra, che la rendono la sesta squadra pi\u00f9 di valore nella NHL. Il suo valore \u00e8 aumentato a 263 milioni di USD nel 2008, a 271 milioni di USD nel 2009 e a 302 milioni di USD nel 2010. Sono una delle poche squadre il cui valore \u00e8 aumentato nel 2011.\nIl Nome.\nIl nome della squadra avrebbe dovuto ispirare velocit\u00e0, agilit\u00e0 e abilit\u00e0. Art Ross pens\u00f2 a \"Bruins\", un termine arcaico usato per identificare gli orsi bruni (dall'olandese 'bruin' ovvero \"di colore marrone\") nel folklore locale. Il soprannome deriva anche dai colori originari della divisa dei Boston Bruins che traggono spunto dalla catena di alimentari di Charles Francis Adams (il primo presidente della franchigia), la First National Stores\nMascotte.\nLa mascotte \u00e8 stata presentata al pubblico per la prima volta nell'ottobre 2000 il suo nome, \u00ab Blades the Bruin \u00bb, \u00e8 stato scelto attraverso un concorso in cui vi hanno partecipato pi\u00f9 di 1000 bambini con circa 600 nomi proposti per la mascotte. Tra 10 nomi finalisti una delegazione della franchigia ha optato per \"Blades\" (lame in italiano), alludendo alle lame dei pattini da hockey. Altri candidati erano: Bruno, Buster, Stanley Cub, Spokey, Bruiser, Checkers, Power Paws, Buddy et Hub Cub."}
{"id": "650903", "revid": "174925", "url": "https://it.wikipedia.org/wiki?curid=650903", "title": "Cerfignano", "text": "Cerfignano \u00e8 un paese della provincia di Lecce, frazione di Santa Cesarea Terme.\nCollocato nel basso Salento, vicino al mare, alla distanza di circa km 3,25. La rispettiva parrocchia, intitolata alla \"Visitazione di Maria Vergine\", appartiene alla Diocesi di Otranto.\nIl territorio di Cerfignano, ultima propaggine a est delle Serre Salentine \u00e8 compreso tra i 95-130 m s.l.\nToponomastica.\nSecondo una tradizione del paese il nome deriverebbe da \"Cervinius\", un centurione romano.\nSecondo un'altra tesi, il paese deve il nome di Cerfignano (\"Cervineanum\") all'abbondanza dei cervi. Lo stemma cittadino raffigura un cervo che si sta abbeverando ad una fonte, con alle spalle un albero di ulivo.\nPer una terza ipotesi, il nome deriva da un termine greco che significa \"pietra sacra in forma piramidale\": Cerfignano sorge, infatti, in un territorio ricco di monumenti megalitici.\nStoria.\nNon si hanno notizie certe sulle sue origini: Si ipotizza che il centro fu fondato dai Greci, i quali si stabilirono nel punto pi\u00f9 alto del territorio.\nIn epoca romana vi transitava una strada basolata di cui resta un tratto, forse la continuazione della via Traiana Salentina che univa Taranto a Brindisi e si protraeva verso sud fino al basso Salento. Alcune fonti parlano di Cerfignano, in tempi antichi, come luogo di concentramento militare dipendente da Otranto.\nIntorno all'anno Mille in Terra d'Otranto, si insediarono i monaci basiliani, che praticavano il rito orientale: nelle campagne intorno a Cerfignano sono presenti testimonianze dei loro antichi insediamenti, come ad esempio, le grotte scavate nella roccia della zona denominata, appunto, \"Crutti\".\nL'abitato attuale di Cerfignano \u00e8 attestato a partire dal 1190, quando Tancredi d'Altavilla concesse al barone Roberto Anibaldo il casale di Cerfignano, che da allora divenne dipendenza di Minervino di Lecce. Nel 1464 il casale dipendeva dal Contado di Castro (Puglia). Tra le famiglie feudatarie sono ricordati i Ventura e i Rossi.\nNel 1589 il nome del paese era Zirfignano come noto da tavole toponomastiche.\nCerfignano fu comune autonomo fino al 1829, quando un regio decreto ne stabilisce l'unione in amministrazione comunale a Minervino di Lecce. Nel 1913 Cerfignano \u00e8 distaccata da Minervino per formare, con Vitigliano e Marina di Santa Cesaria un comune autonomo, Santa Cesarea Terme."}
{"id": "650904", "revid": "1564499", "url": "https://it.wikipedia.org/wiki?curid=650904", "title": "Vitigliano", "text": "Vitigliano \u00e8 una frazione di abitanti del comune di Santa Cesarea Terme in provincia di Lecce. Situata nel basso Salento, dista 4\u00a0km dal capoluogo comunale e 43\u00a0km da Lecce.\nOrigini del nome.\nSecondo lo storico Giacomo Arditi, il toponimo potrebbe derivare da \"Vitellio\", nome di un centurione romano. Esisteva, infatti, un'usanza romana di assegnare come ricompensa a soldati e cavalieri particolarmente valorosi in battaglia, appezzamenti di terreno che spesso diventavano dei veri e propri insediamenti umani e a cui era assegnato il nome del soldato stesso. Una seconda ipotesi, sempre dell'Arditi, ne fa derivare l'etimo dal latino \"Vitiarum\", cio\u00e8 \"vigneto\" , ad indicare la presenza di questa coltivazione nella zona.Secondo la tradizione, il nome di Vitigliano deriverebbe da un vitello scappato da una mandria e arrivato nel territorio dell'attuale paese insieme con i due pastori che lo inseguivano per riprenderlo. Il racconto popolare trova dei riscontri con lo stemma del paese, che raffigura un vitello con accanto un albero d'ulivo e in alto una stella.\nStoria.\nLe origini incerte di Vitigliano sono riconducibili alla preistoria e ne sono testimonianza due costruzioni monumentali: il Menhir e il Cisternale. Questi due importanti monumenti megalitici si trovano, oggi, inglobati nell'abitato del paese e testimoniano che il territorio di Vitigliano fu abitato fin da tempi antichissimi e che in questo luogo fior\u00ec una civilt\u00e0 importante per le popolazioni dell'estremo lembo della penisola italiana.I menhir risalirebbero all'et\u00e0 del bronzo; \u00e8 molto probabile che nei loro pressi si celebrassero riti religiosi o magici, oppure venissero usati come tombe.Il Cisternale, arcaico monumento unico nel suo genere, potrebbe invece essere stato legato alle usanze del culto divino nel periodo della civilt\u00e0 messapica, della quale si ritrovano testimonianze nella vicina Vaste. Alla luce della prossimit\u00e0 del Cisternale rispetto alla vicina cittadina di Vaste, in cui recenti scavi hanno riportato alla luce tombe, abitazioni e mura costruite dai Messapi, \u00e8 possibile ipotizzare la comune origine messapica dei due paesi. \nNon si hanno notizie del paese in periodo romano se non quella relativa alla sua fondazione da parte di Vitellio, centurione romano. Altrettanto scarse sono le informazioni relative agli inizi del periodo medievale.\nI primi documenti scritti, utili per ricostruire la storia del paese, risalgono al 1447. Risulta che Vitigliano sia appartenuto alla Contea di Castro proprio dal 1447 al 1794. Nel 1447 a Vitigliano esistevano solo 8 \"fuochi\" (famiglie), circa un secolo dopo invece 42, e 62 nel 1732. Sulla base di questi dati \u00e8 possibile ipotizzare che da piccolissimo villaggio sia via via cresciuto, accogliendo nuovi abitanti sino a svilupparsi soprattutto verso la fine del Seicento e durante tutto il Settecento. Ci\u00f2 \u00e8 testimoniato dalle chiese e dal Palazzo Ciullo, databili tra la seconda met\u00e0 del XVII e la prima del XVIII secolo. Ebbe come ultimo feudatario il barone \"Giovanni Battista Rossi\", il quale succedette allo zio, \"Gennaro Rossi\", nel 1804. \nNel 1806 a Lecce e in Terra d'Otranto furono soppressi i diritti feudali ed inizi\u00f2 per Vitigliano, cos\u00ec come per tutta la Terra d'Otranto, un decennio di egemonia francese, seguito da un periodo di dominazione borbonica dell'Italia meridionale durato dal 1815 all'Unit\u00e0 d'Italia. \nVitigliano cess\u00f2 di comune autonomo quando, nel 1829, un Regio Decreto stabil\u00ec nuovi comuni nella zona. A partire dal 1\u00ba gennaio 1830, il paese divenne frazione di Ortelle. \nCon legge n.753 del 25 giugno 1913 si costitu\u00ec il comune di Santa Cesarea Terme di cui VItigliano divenne frazione, insieme a Cerfignano, in precedenza amministrato da Minervino di Lecce.\nMonumenti e luoghi d'interesse.\nArchitetture religiose.\nChiesa madre di San Michele Arcangelo.\nLa chiesa madre di San Michele Arcangelo \u00e8 una costruzione barocca edificata nella prima met\u00e0 del Settecento, molto probabilmente in sostituzione di una cappella dedicata a Sant'Anna.\nPresenta una facciata lineare a due ordini divisi da una cornice aggettante. L'ordine inferiore, spartito da lesene doriche, accoglie il portale d'ingresso sul quale \u00e8 posto un gruppo scultoreo, in pietra leccese, con l'Arcangelo San Michele affiancato da due angeli.\nAlla base della statua \u00e8 incisa la data 1725 che indicherebbe la fine dei lavori del prospetto.\nChiesa dell'Addolorata.\nLa chiesa dell'Addolorata, sede dell'omonima Confraternita, presenta due fasi costruttive; una pi\u00f9 antica risalente al XVII secolo ed un'altra della fine del XVIII secolo. \nLa facciata, in conci di pietra leccese, \u00e8 inquadrata da due alte paraste e termina con un basso timpano sormontato da una croce. L'elaborato portale d'ingresso \u00e8 affiancato da due edicole con i dipinti degli apostoli Pietro e Paolo, di recente sottoposte a restauro. \nSulle pareti laterali dell'edificio sono appoggiate due grandi arcate con funzione statica per meglio contrastare le spinte delle coperture. \nL'interno, ad aula unica, ha subito vari rimaneggiamenti nel corso del tempo. Nella navata sono presenti, entro due arcate, due altari dedicati a San Michele Arcangelo e a Sant'Eligio con rispettive tele settecentesche. L'altare maggiore, in stile barocco, fu realizzato nel 1709 e custodisce, in un incasso trilobato, un dipinto della Piet\u00e0; nel 1775 fu aggiunto il fastigio in stucco. Sulla controfacciata \u00e8 addossata la cantoria in cui \u00e8 collocato l'organo, risalente alla seconda met\u00e0 dell'Ottocento.\nCappella di San Rocco.\nLa cappella di San Rocco fu edificata nel 1755. Affiancata alla torre dell'orologio civico, presenta un semplice prospetto con portale e oculo soprastante e termina con un campanile a vela. \nL'interno \u00e8 a pianta quadrata e di piccole dimensioni. L'unico altare custodisce una statua in cartapesta di San Rocco che in occasione delle celebrazioni in onore del patrono viene portata in processione; un altro simulacro, raffigurante il medesimo santo, \u00e8 conservato nell'unica nicchia laterale.\nArchitetture civili.\nPalazzo Ciullo.\nPalazzo Ciullo risale alla seconda met\u00e0 del Seicento. L'edificio, distribuito su due piani intorno ad un cortile interno, presenta un prospetto caratterizzato da una lunga balconata in pietra leccese. Originariamente gli ambienti a piano terra erano adibiti a magazzino e a stalla per i cavalli, mentre il piano superiore ospitava le stanze residenziali. Le stanze hanno volte a botte e a stella e in alcune di esse \u00e8 dipinto lo stemma della famiglia Ciullo che rappresenta un chiurlo su sfondo azzurro con in alto una stella. Il palazzo, nel Catasto Onciario del 1748, risulta di propriet\u00e0 del Magnifico Saverio Ciullo, Dottore Fisico e Sindaco di Vitigliano, fratello del Magnifico Angelantonio Ciullo, Capitan Sopraguardia della Comarca di Otranto. Adiacente al palazzo \u00e8 la cappella gentilizia dedicata alla Madonna Immacolata che custodisce una statua in legno della \"Vergine\".\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP234 Vitiglino-Cerfignano\", \"SP258 Vitigliano-Vignacastrisi\".\nAeroporti.\nGli aeroporti civili pi\u00f9 vicini sono:"}
{"id": "650905", "revid": "88740", "url": "https://it.wikipedia.org/wiki?curid=650905", "title": "Putignano (disambigua)", "text": " \nPutignano pu\u00f2 riferirsi a:"}
{"id": "650906", "revid": "124682428", "url": "https://it.wikipedia.org/wiki?curid=650906", "title": "Morigino", "text": "Morigino (pronunciare \"Mor\u00ecgino\") \u00e8 l'unica frazione di Maglie in provincia di Lecce. Fu comune autonomo fino alla seconda met\u00e0 del XIX secolo.\nSituato nel Salento orientale, sorge sulla strada provinciale che collega Maglie a Cursi, a 2\u00a0km dal capoluogo comunale e a circa 30\u00a0km da Lecce.\nStoria.\nNon si hanno numerose fonti sulle origini dell'abitato. Ci\u00f2 che viene tramandato da studi della vecchia popolazione \u00e8 che sia stato fondato nel IX secolo, con l'arrivo nel Salento dei Turchi Saraceni. Probabilmente il nome stesso del paese sta ad indicare che esso sia stato fondato dai \"Mori\" (nome con cui venivano indicati appunto i Saraceni).\nIn particolare lo storico Arditi sostiene che un certo Moro, capitano dei Saraceni, non volendo tenere insieme tutte le sue truppe decise di dividerle in due accampamenti strategici: una parte si stanzi\u00f2 dove poi sorse il Borgo di Morigino e l'altra diede vita all'odierna Cannole.\nNel XII secolo Morigino entr\u00f2 a far parte della Contea di Lecce per volere di Re Tancredi d'Altavilla e nei secoli seguenti, fino al 1806 (anno in cui venne abolito il regime feudario) pass\u00f2 di mano in mano sotto il controllo delle varie famiglie proprietarie del vicino casale di Maglie.\nMonumenti e luoghi d'interesse.\nArchitetture religiose.\nChiesa Madre.\nLa chiesa matrice di Morigino, dedicata a San Giovanni Battista, edificata fra il 1598 e 1604, come riportato dalla ben visibile epigrafe sull'architrave in latino:A DEO ET COMUNI LARGITATE FACTUM EST HOC/ET MIRABLE NOSTRIS OMNIBUS OCULIS A.D. 1598-1604. Edificata da \"Angelo Spalletto\", anche se non si hanno notizie certe in merito. \u00c8 la chiesa pi\u00f9 antica che si trova sul territorio di Maglie.\nSulla facciata principale spiccano un portale decorato, due nicchie nella parte bassa e tre finestroni. Sulla sommit\u00e0 una statua.\nL'interno si presenta con una struttura a tre navate suddivise da imponenti colonne finemente decorate nella parte superiore.\nDi particolare interesse sono gli altari barocchi, il fonte battesimale seicentesco e la tela raffigurante San Giovanni Battista, attribuita a \"Luca Giordano\". Altre tele raffigurano la Vergine del Carmine, San Nicola con la Nativit\u00e0 e i Santi Medici Cosma e Damiano, il cui altare fu rifatto il 1819 da \"Vito Circolone\".\nAll'interno \u00e8 presente anche un organo, realizzato dai maestri organari della Alsatia (Francia, ai confini con Germania e Svizzera) \"Simone e Pietro Khyrcher\" nel 1740, su cui \u00e8 riportato l'emblema del paese: un moretto assiso.\nLa volta, progettata dall'architetto \"Filippo Bacile\" di Castiglione d'Otranto ed eseguita dal magliese \"Carmelo Toma\", risale al 1863, anno in cui venne rimosso il soffitto in legno preesistente.\nArchitetture civili.\nTorre Colombaia.\nLa Torre colombaia \"Palumbaro\" sorge nei pressi dell'omonima masseria. La costruzione risale al XVI secolo, cos\u00ec come ipotizzabile dai caratteri stilistici. All'interno si trovano circa diecimila cellette che ospitavano i volatili per il loro allevamento. La torre, molto probabilmente, aveva la doppia funzione di torre colombaia e di torre di avvistamento.\nSiti archeologici.\nDolmen Caramauli 1.\nIl dolmen presenta un'apertura a NE e una lastra di copertura (100 x 130\u00a0cm) di spessore di 20\u00a0cm circa. Il piedritto monolitico sul lato W si \u00e8 inclinato provocando il semicrollo della lastra di copertura che \u00e8 semiriversa nella camera e poggia solo sul piedritto di pietre sovrapposte a E. Il megalite \u00e8 situato vicino alla masseria \"Palumbaro\"."}
{"id": "650913", "revid": "287204", "url": "https://it.wikipedia.org/wiki?curid=650913", "title": "Buffalo Sabres", "text": "I Buffalo Sabres sono una squadra di hockey su ghiaccio con sede a Buffalo, New York. Giocano nella Atlantic Division della Eastern Conference della National Hockey League.\nStoria.\nFondazione.\nI Buffalo Sabres, assieme ai Vancouver Canucks, iniziarono a giocare nella NHL nel 1970-71. I primi proprietari furono Seymour Knox III e Northrup Knox. Buffalo \u00e8 da sempre una citt\u00e0 votata all'hockey, i Buffalo Byson furono uno dei pilastri della American Hockey League, vincendo la Calder Cup nell'ultimo anno di attivit\u00e0.\nVolendo un nuovo nome, dato che il termine \"bison\" \u00e8 usato da diversi team sportivi di Buffalo, i Knox commissionarono una gara per trovare il nome al team. Il nome prescelto fu \"Sabres\", scelto poich\u00e9 Seymour Knox pens\u00f2 che la \"Sabre\" (sciabola), un'arma usata dai leader, fosse efficace sia come arma offensiva che difensiva.\nQuando il team venne creato, i Sabres esercitarono la loro opzione sulla creazione di un team satellite nella AHL: i Cincinnati Swords.\nFrench Connection.\nI Buffalo Sabres giocarono nelle loro prime stagioni al Buffalo Memorial Auditorium, nel NHL Amateur Draft 1970 misero sotto contratto il centro Gilbert Perreault, prima scelta assoluta. Perreault fu inserito nel 1990 nella Hall of Fame della NHL. Nella sua prima stagione segn\u00f2 38 gol e fu insignito del Calder Memorial Trophy come miglior rookie della stagione. I Sabres per\u00f2 non riuscirono a qualificarsi per i playoff.\nNella seconda stagione i Buffalo acquisirono al NHL Amateur Draft 1971 Rick Martin. Acquistarono inoltre dai Pittsburgh Penguins Rene Robert, che in aggiunta a Perreault, form\u00f2 una delle migliori linee offensive di tutti gli anni settanta. Martin fece meglio di Perreault nella sua prima stagione segnando 44 gol, e i due vennero soprannominati la \"French Connection\", essendo entrambi di origini franco-canadesi. Con questa coppia i Sabres raggiunsero i playoff per la prima volta nel 1972\u201373, dopo soli tre anni dall'arrivo nella lega, ma furono eliminati nei quarti in sei gare, dai futuri campioni: i Montreal Canadiens.\nLa nebbia e il pipistrello.\nDopo aver mancato i playoff nella stagione 1973-74, l'anno seguente i Sabres giocarono la loro miglior stagione di sempre, raggiungendo per la prima volta la finale di Stanley Cup, affrontando i Philadelphia Flyers.\nIl terzo match della serie, pass\u00f2 alla storia come il \"Fog Game\" (partita nella nebbia), poich\u00e9 una parte della gara venne giocata in una nebbia fittissima. Giocatori, arbitri e disco erano invisibili agli occhi degli spettatori. Durante un ingaggio, il centro dei Sabres Jim Lorentz, colp\u00ec in pieno un pipistrello, uccidendolo. \u00c8 l'unico episodio documentato di un animale ucciso \"durante\" una gara di NHL. I Sabres vinsero all'overtime questa gara, ma persero la finale in 6 partite, vinta dai Flyers per 4-2.\nLa \"French Connection\", aiutata da Danny Gare, continua a segnare proficuamente per Buffalo nella stagione 1975-76, ma la compagine viene fermata ai quarti di finale dai New York Islanders.\nI Sabres continuarono a giocare ottimamente per tutta la seconda met\u00e0 degli anni settanta, ma non riuscirono mai a ritornare alla finale di Stanley Cup, anche se nel 1979-80 vinsero nella \"Regular Season\" la Eastern Conference. Nello stesso anno furono il primo team a battere la nazionale olimpica sovietica in tour negli Stati Uniti in quell'anno.\nCambio di arena.\nLa stagione 1995-96 vede sulla panchina il nuovo allenatore Ted Nolan, ed \u00e8 anche l'ultima stagione dei Sabres al Buffalo Memorial Auditorium, soprannominato l'\"Aud\".\nNel periodo in cui Nolan allen\u00f2 i Sabres, la squadra venne definita \"la squadra pi\u00f9 lavoratrice dell'hockey\", per il numero e la durezza degli allenamenti.\nLa squadra non ha molto successo tra i tifosi di Buffalo, e l'\"Aud\" viene riempito da poco pi\u00f9 di 13.000 tifosi. Ritorna in squadra il veterano Randy Burridge, che dopo essersi guadagnato il posto in squadra, segna ben 25 reti, piazzandosi dietro solo a Pat LaFontaine. A Burridge viene assegnato il Tim Horton Award, e viene nominato MVP di Buffalo.\n1996-2006: l'era del rosso e nero.\nNuova arena, nuovo atteggiamento.\nLa stagione 1996-97 \u00e8 la prima nel nuovo palazzetto: la Marine Midland Arena. Il nuovo stadio porta bene, e i Sabres vincono la propria division, la Northeast, con Nolan che vince il Jack Adams Award, assegnato al miglior coach dell'NHL, Dominik Ha\u0161ek vince sia l'Hart che il Vezina Trophies (primo portiere a riuscirci dopo Jacques Plante nel 1962) e Michael Peca vince il Frank J. Selke Trophy come miglior attaccante difensivo dell'anno.\nIl successo della \"Regular Season\" fu oscurato da ci\u00f2 che successe nei playoff. La tensione tra Nolan e Hasek si fa sempre pi\u00f9 incontrollabile, finch\u00e9 dopo aver subito una rete nella gara 3 dei quarti di finale contro gli Ottawa Senators, Hasek lasci\u00f2 il ghiaccio, costringendo Nolan a far scendere in campo Steve Shields, portiere di riserva. Hasek si scus\u00f2 dicendo di essersi infortunato al ginocchio. I Sabres passano il turno contro Ottawa, ma alla vigilia della gara con i Philadelphia Flyers, l'NHL informa che Hasek \u00e8 squalificato per tre partite.\nIl portiere torna in pista in gara 4, con i Sabres sotto per 3-0 nella serie, ma Hasek che doveva essere schierato titolare, dichiara allo staff tecnico di aver di nuovo sentito un dolore al ginocchio, e lasci\u00f2 di nuovo il ghiaccio prima della gara, che i Buffalo vinsero. Hasek si dichiara di nuovo non pronto per giocare prima di gara 5, che questa volta vede l'eliminazione dei Sabres.\nNuovi proprietari.\nNel maggio del 1996 muore Seymur Knox, proprietario della squadra, e il fratello Northrop, vende il team alla Adelphia Communications.\nTimothy Rigas, figlio di John Rigas fondatore della Adelphia, viene nominato nuovo presidente, che come prima cosa licenzia John Muckler, che era in conflitto con Nolan.\nIl portiere, pluripremiato e chiamato all'All Stars Game, Hasek, durante la cerimonia di premiazione degli \"NHL Awards\", disse apertamente ai giornalisti di non sopportare pi\u00f9 Nolan, mettendo il nuovo GM Darcy Regier in una difficile posizione. Dopo aver offerto un nuovo contratto, che Nolan rifiut\u00f2, Regier licenzi\u00f2 anche il coach, che solo due anni prima, era stato nominato il migliore della NHL. Il posto di Nolan venne preso dall'ex capitano Lindy Ruff, il 21 luglio 1997.\nIn un attimo lo staff dei Sabres che aveva ottenuto pi\u00f9 successi e premi di tutta la storia del club, viene licenziato.\nI Sabres, grazie a Hasek, all'ala sinistra Miroslav \u0160atan (che \u00e8 anche il miglior realizzatore della squadra in quell'anno), l'ala destra Donald Audette, il centro Michael Peca, raggiungono la finale di Conference, perdendo per\u00f2 in sei gare contro i Washington Capitals.\nGoal!, o forse no.\nNel 1999, Miroslav Satan segn\u00f2 40 gol. Inoltre si aggiunsero al team Stu Barnes dai Pittsburgh Penguins e Joe Juneau dai Capitals. Michal Grosek gioc\u00f2 la miglior stagione della sua carriera, e finalmente i Sabres tornarono a giocare una finale di Stanley Cup, questa volta contro i Dallas Stars.\nNella sesta gara, durante l'overtime, Brett Hull, ala dei Dallas Stars, segn\u00f2 il gol che valse la Stanley Cup per Dallas, ma il pattino dell'attaccante era nettamente dentro l'area di Hasek. Nel 1999, infatti, il gol non era valido se il giocatore offensivo entrava nell'area del portiere prima del puck. La legalit\u00e0 del goal venne poi accertata dalla lega, con la spiegazione che i due tiri di Hull erano da considerare un solo possesso del disco, anche se il secondo tiro, quello dove Hull commise l'infrazione, viene effettuato dopo che il puck aveva colpito Hasek, aggiungendo comunque che la NHL cambier\u00e0 la regola in futuro. La Stanley Cup viene quindi vinta dai Dallas Stars, e come promesso la lega cambi\u00f2 la regola in questione. Dall'anno successivo infatti, i giocatori poterono invadere l'area del portiere senza rischiare sanzioni, sempre che non procurassero danno al portiere.\nNella stagione 1999-2000, Buffalo dovette far fronte a un gran numero di infortuni, compreso quello che colp\u00ec il portiere titolare Hasek, che pi\u00f9 degli altri tolse coraggio e voglia di giocare ai suoi compagni, privati di uno dei migliori portieri della lega. Doug Gilmour venne acquistato dai Chicago Blackhawks, e riusc\u00ec a portare i Sabres ai playoff. Gilmour venne messo K. O. da problemi allo stomaco e seppure Hasek torn\u00f2 tra i pali, i Sabres vennero eliminati al primo turno dai Flyers. Come l'anno precedente ci fu una grandissima controversia. Infatti in gara due, John LeClair ala dei Flyers, segn\u00f2 il gol della vittoria facendo passare il puck da una fessura nella rete, e i giudici di gara, dopo aver esaminato i replay concessero comunque la rete. I Flyers vinsero la gara 2-1, e la serie 4-1.\nL'anno successivo il capitano della squadra, Michael Peca, venne venduto agli Islanders, dopo una discussione sul proprio contratto. In cambio arrivarono da NY Tim Connolly e Taylor Pyatt.\nDurante i playoff, i Sabres sconfissero nei quarti i Flyers in sei partite, vincendo gara 6 con l'incredibile risultato di 8-0. Nel secondo round incontrarono i Penguins, guidati dalla superstar Mario Lemieux e dal capitano Jarom\u00edr J\u00e1gr, che in quella stagione aveva vinto il suo quinto Art Ross Trophy. Buffalo fu sconfitto in gara 7 grazie al gol nell'overtime del difensore Darius Kasparaitis, questa volta del tutto regolare.\n2002-2003: scandalo finanziario.\nDopo una lunga e fallimentare trattativa con il proprio portiere, i Sabres cedettero Hasek ai Detroit Red Wings nell'estate del 2001. Senza Hasek e Peca Buffalo non raggiunse i playoff del 2001-02\nNell'estate del 2002, John Rigas e suo figlio vennero arrestati per frode bancaria, per oltre 2 miliardi di dollari.\nNel 2002-03 i Rigas rimasero proprietari solo sulla carta dei Sabres, ma fu la lega a gestire il team con l'aiuto del GM Darcy Regier, il quale riusc\u00ec a completare comunque una piccola rivoluzione, vendendo i giocatori veterani e acquistando nuove promesse. Il primo a lasciare Buffalo fu Stu Barnes, verso i Dallas Stars, in cambio della giovane ala Michael Ryan e una scelta nei Draft. Chris Gratton raggiunse i Phoenix Coyotes sempre per una scelta nei Draft e il giovane centro Daniel Bri\u00e8re.\nDopo due anni di incertezza, il team venne finalmente venduto, a comprarlo fu il miliardario newyorkese Tom Golisano. Golisano immediatamente conquist\u00f2 l'attenzione dei fan con un abbassamento nel prezzo dei biglietti. Il nuovo presidente volle creare attorno al gruppo che vinse la President's Cup nel 1999, una squadra che potesse affrontare da protagonista il campionato. Chris Drury part\u00ec per New York. Mentre per non perdere un altro giocatore di alto rango, a Vanek venne proposto un contratto da 8 anni, con un guadagno totale di 50 milioni di dollari, assicurandosi cos\u00ec che rimanesse a Buffalo.\n2003-2004 e lockout.\nAncora una volta i Sabres mancarono i playoff, ma durante questa stagione debuttarono molti nuovi giocatori molto promettenti come Daniel Bri\u00e8re. Il momento migliore di questa stagione fu sicuramente il 31 dicembre 2003 quando sia Maxim Afinogenov e Miroslav \u0160atan segnarono una tripletta contro i Washington Capitals vincendo la gara per 7-1.\nLa stagione 2004-2005 venne cancellata il 16 febbraio 2005, a causa di una protesta da parte dei giocatori.\n2005-2006.\nNel 2005\u00a0\u2013 06, i Sabres grazie a una grande partenza, riuscirono a stare nelle prime posizioni per tutta la stagione, finendo con la migliore stagione degli ultimi vent'anni. Il 3 aprile 2006, si qualificarono per i playoff, cosa che non succedeva dal 2001. Inoltre conquistarono 110 punti, secondo risultato migliore di sempre, e finirono con il quinto migliore record della lega, dietro Detroit, Ottawa, Dallas e Carolina. Inoltre i Sabres totalizzarono 25 vittorie esterne, anche questo un nuovo record per la squadra.\nBuffalo batt\u00e9 nel primo turno dei playoff i Philadelphia Flyers, in sei gare. Nel secondo turno, semifinale di Conference, batterono i Senators, meglio piazzati in campionato, in cinque gare, grazie al short-handed goal (cio\u00e8 segnato in inferiorit\u00e0 numerica) di Jason Pominville che mand\u00f2 i Sabres a contendersi la finale di Conference contro i Carolina Hurricanes. Qquesta inoltre fu la prima volta nella storia della NHL che un short-handed goal decise la serie.\nAnche senza tre dei quattro migliori difensori della squadra (Teppo Numminen, Dmitri Kalinin e Henrik Tallinder) e il miglior goleador durante i power play, Tim Connolly, per il maggior numero di incontri della serie, i Sabres riuscirono a ribaltare il risultato parziale dopo gara 5 di 3-2, vincendo gara 6 per 2-1 nell'overtime, forzando Carolina a gara 7. Nella gara decisiva gli Hurricanes riuscirono a ribaltare il risultato di 2-1 maturato nei primi due periodi, grazie al gol vittoria del proprio capitano Rod Brind'Amour. Le pesanti assenze in difesa furono determinanti per la sconfitta. Carolina vincera poi la Stanley Cup in sette gare contro gli Edmonton Oilers.\nLa grande stagione dei Sabres venne riconosciuta alla NHL Awards Ceremony, dove Peter Laviolette vinse il Jack Adams Award come allenatore dell'anno.\nDal 2006 al 2008.\n2006-2007.\nIl 16 settembre 2006, con l'apertura della nuova stagione, i Sabres cambiarono la loro divisa e il loro logo. La nuova maglia per le gare casalinghe divenne blu scuro con inserti dorati, argentati e bianchi, con il simbolo giallo. La seconda divisa tradizionalmente bianca, le due nuove divise vennero accompagnate da una terza maglia che si rifaceva alla maglia originale dei Sabres. Il nuovo logo, un bisonte stilizzato, venne paragonato alla capigliatura di Donald Trump, a Pikachu, o ancora a un porcellino d'India. Una petizione on-line contro il nuovo logo, vide oltre 30.000 sottoscrizioni a rimarcare che questo nuovo logo non era ben accetto. La maglia e il logo non furono cambiati, ma una promessa fu fatta ai tifosi dalla dirigenza dei Sabres: in caso di finale di Stanley Cup i Buffalo avrebbero vestito la terza maglia, pi\u00f9 apprezzata dai tifosi. Inoltre le nuove maglie portavano il numero anche sulla parte frontale della stessa, cosa che non si vedeva su un campo della NHL dal 1949-50. I Dallas, i New York Islanders, San Jose e anche Tampa Bay dall'anno successivo fecero altrettanto.\nLa societ\u00e0 durante il pre-campionato fu costretta a vendere alcuni giocatori chiave dei playoff dell'anno precedente, poich\u00e9 gli stipendi della squadra superavano i 44 milioni di dollari, limite imposto dalla NHL. Jay McKee, J.P. Dumont e Mike Grier vennero quindi ceduti. Il 20 ottobre 2006, i Sabres con la vittoria per 5-4 sui Carolina Hurricanes, fissano il record di maggior numero vittorie consecutive della NHL, 12. Inoltre vincendo i primi 10 incontri del campionato, fissarono un secondo record, quello di vittorie consecutive dall'inizio della stagione, record raggiunto nella storia della NHL precedentemente solo dai Toronto Maple Leafs nel 1993-94.\nIl 5 novembre 2006, con la vittoria a New York contro i Rangers, fissarono un ennesimo record, il maggior numero di vittorie consecutive in trasferta dall'inizio della stagione (otto), serie prolungata fino a dieci vittorie esterne consecutive grazie alla vittoria per 7-4 sui Carolina Hurricanes del 13 novembre. La serie si concluse il 18 novembre 2006, con la sconfitta patita contro gli Ottawa Senators per 4-1.\nBen tre giocatori dei Sabres vennero votati dal pubblico della NHL per prendere parte al NHL All-Star Game del 2007 a Dallas: il portiere Ryan Miller, l'attaccante Daniel Briere, e il difensore Brian Campbell. Inoltre l'attaccante Thomas Vanek partecip\u00f2 al NHL Young Stars Game. Briere vinse il premio come MVP (Most Valuable Player), con un goal e 4 assist.\nIl 22 febbraio 2007, nella gara vinta 6-5 agli shootout contro gli Ottawa Senators, le due squadre diedero vita ad una rissa, dopo che l'ala dei Senators Chris Neil colp\u00ec il capitano dei Sabres Chris Drury, che si infortun\u00f2. Durante il successivo ingaggio Heatley colp\u00ec Patrick Kaleta prima che il disco toccasse il ghiaccio. I due tentarono di colpirsi, e vennero immediatamente divisi dagli arbitri, ma praticamente tutti gli altri giocatori iniziarono una tremenda scazzottata. Adam Mair si gett\u00f2 immediatamente su Jason Spezza, Andrew Peters si scagli\u00f2 contro Dany Heatley, e anche i due portieri Martin Biron e Ray Emery lottarono uno contro l'altro. Oltre 100 minuti di penalit\u00e0 vennero distribuiti tra le due squadre, e 10.000 dollari di multa vennero comminati a Lindy Ruff, allenatore dei Sabres, che aveva insultato Bryan Murray, allenatore dei Senators.\nIl 30 marzo 2007, con la vittoria per 6-4 sui New York Islanders, i Sabres vinsero per la seconda volta cinquanta partite in un anno, segnando tre gol in \"powerplay\" con Chris Drury, Drew Stafford, e Dainius Zubrus, e due \"short handed\" gol con Drury e Derek Roy.\nIl 3 aprile, sconfiggendo 4-1 i Pittsburgh Penguins, conquistarono la Northeast Division e il miglior record della Eastern Conference. Il 7 aprile, sconfiggendo i Washington Capitals 2-0, vinsero per la prima volta il President's Trophy. Eguagliarono anche il numero di punti, 113, realizzati nella stagione 1974-75.\nNei Playoff, Buffalo elimin\u00f2 i NY Islanders, e successivamente i NY Rangers, cos\u00ec raggiungendo le finali di Conference. I Sabres vennero eliminati dalla lotta al titolo dagli Ottawa Senators\nin 5 partite.\nCuriosit\u00e0.\nNel film del 2003 Una settimana da Dio, il protagonista,dopo aver ricevuto i poteri da Dio,dovendo rispondere alle migliaia di richieste delle persone,decide di dire di si a tutti,involontariamente finisce tra le altre cose,per far vincere la Stanley Cup, proprio alla squadra della citt\u00e0 dove \u00e8 ambientato il film,ovvero,i Bufallo Sabres."}
{"id": "650929", "revid": "10372", "url": "https://it.wikipedia.org/wiki?curid=650929", "title": "Civilt\u00e0 ellenistica", "text": ""}
{"id": "650932", "revid": "122498927", "url": "https://it.wikipedia.org/wiki?curid=650932", "title": "John Houseman", "text": "Biografia.\nNacque a Bucarest, in Romania, il 22 settembre 1902, figlio di Georges Haussmann, un commerciante alsaziano di origine ebraica, e di May Davies, una benestante donna britannica di religione cristiana e di origini gallesi ed irlandesi. Crebbe in Inghilterra, frequentando il prestigioso ed elitario \"Clifton College\" di Bristol. Nel 1925 si stabil\u00ec negli Stati Uniti, paese del quale ottenne la cittadinanza nel 1943.\nNel 1937 fond\u00f2 assieme all'amico Orson Welles il \"Mercury Theatre\", imponendosi all'attenzione del pubblico e della critica per una rivisitazione in chiave contemporanea del \"Giulio Cesare\" di William Shakespeare. Sceneggiatore e produttore di successo, apparve in poche pellicole, conquistando il Premio Oscar al miglior attore non protagonista nel 1974 per la sua interpretazione in \"Esami per la vita\", diretto da James Bridges. L'ultima sua apparizione fu nel film \"Una pallottola spuntata\" (1988), dove comparve, non accreditato, come istruttore di scuola guida. \u00c8 morto nel 1988, a 86 anni, per un cancro della colonna vertebrale."}
{"id": "650934", "revid": "125644069", "url": "https://it.wikipedia.org/wiki?curid=650934", "title": "Esodo dei cantierini monfalconesi", "text": "Il termine monfalconesi definisce convenzionalmente i circa 2.500 lavoratori del Friuli-Venezia Giulia che a cavallo tra il 1946 e il 1948 emigrarono in Jugoslavia per offrire le proprie competenze professionali perlopi\u00f9 presso il cantiere navale di Fiume e il cantiere navale di Pola, da poco ceduti dall'Italia alla Jugoslavia in seguito al trattato di Parigi.\nIl termine monfalconesi non indica tanto l'appartenenza geografica di queste persone quanto il fatto che ad emigrare, spesso portando con s\u00e9 anche le proprie famiglie, furono in gran parte operai specializzati e impiegati dei CRDA (Cantieri Riuniti dell'Adriatico, attuale Fincantieri) di Monfalcone e Trieste, dove all'epoca lavoravano persone provenienti da tutto l'Isontino, da Trieste e dal Friuli.\nTale emigrazione pu\u00f2 essere definita anche come esodo poich\u00e9 coinvolse un notevole numero di persone in un periodo di tempo molto limitato.\nMotivazioni.\nLe motivazioni e le cause di questo esodo - significativo anche se certamente non massiccio come quello ad esso contemporaneo, ma in senso inverso, dall'Istria - sono molteplici e solo negli ultimi anni sono state approfondite da diversi studi storici. Di queste alcune hanno a che fare con la delicata situazione geopolitica che caratterizz\u00f2 tutta la Venezia Giulia al termine del secondo conflitto mondiale, piuttosto che con la disastrosa situazione economica che invest\u00ec quel territorio e in particolare i cantieri navali dopo i picchi produttivi registrati nel periodo bellico.\nLa storiografia \u00e8 per\u00f2 concorde nell'affermare che alla base delle scelte collettive e individuali vi furono forti motivazioni ideali e politiche. Queste vanno ricercate innanzitutto nella storia peculiare di un territorio multilingue come la Venezia Giulia, oggetto di disputa secolare tra varie entit\u00e0 nazionali, e nella comune appartenenza operaia di coloro che partirono, per i quali l'esodo verso la Jugoslavia stava a significare una nuova tappa nell'edificazione rivoluzionaria di un'unica grande patria socialista.\nLe aspirazioni rivoluzionarie della Resistenza.\nTra i cosiddetti monfalconesi vi erano persone di madrelingua italiana, slovena, croata e friulana, che da decenni lavoravano fianco a fianco nella costruzione di navi e velivoli, e che avevano appena condiviso la particolare esperienza della Resistenza veneto-giuliana al nazifascismo, strettamente intrecciata a quella jugoslava. Fu in questo contesto che, ben prima della Liberazione, presero corpo tra i ceti popolari della Venezia Giulia aspirazioni rivoluzionarie che, come in altre parti d'Europa, vedevano nella liberazione dal nazifascismo anche l'opportunit\u00e0 di liberarsi dai meccanismi di sfruttamento del sistema economico capitalistico.\nNella Venezia Giulia \u2013 ma a Monfalcone in particolare, in quanto citt\u00e0 operaia per antonomasia \u2013 tale aspirazione ebbe la capacit\u00e0 di coagulare un consenso che a tratti sembr\u00f2 essere maggioritario, e in essa il ruolo delle differenti appartenenze linguistiche e culturali fu sicuramente complesso, ma allo stesso tempo non preponderante, almeno per quanto riguard\u00f2 la moltitudine operaia. Ci\u00f2 rappresenta solo apparentemente un paradosso in quanto - come viene sottolineato in molti studi storici sulle differenti dominazioni di questo territorio, da quella asburgica a quella italiana - le cosiddette masse proletarie condividevano da secoli il medesimo territorio e la stessa povert\u00e0 indipendentemente dalle differenti appartenenze.\nIl ruolo dei partiti comunisti e la scelta per la VII repubblica federativa.\nLa contiguit\u00e0 geografica di queste popolazioni con la Jugoslavia va tenuta ben presente per comprendere la progressione di eventi che port\u00f2 un gran numero di operai, in maggioranza di madrelingua italiana, ad abbandonare spontaneamente le proprie case e trasferirsi nella neonata Repubblica Popolare Federale di Jugoslavia.\nGi\u00e0 durante la resistenza fu chiaro per molti che il Partito Comunista Italiano (PCI) guidato da Palmiro Togliatti sarebbe stato maggiormente orientato a seguire una linea parlamentare di confronto con le altre forze politiche piuttosto che una linea rivoluzionaria. Per un altro verso la Federazione jugoslava di repubbliche socialiste, guidata da Tito, costituiva nell'immaginario di molti la possibilit\u00e0 di fare parte di una \"grande famiglia sovietica\" che si sarebbe dovuta estendere dallo stretto di Bering fino alle foci dell'Isonzo.\nIn questo senso buona parte della dirigenza e della base comunista della Venezia Giulia inizi\u00f2 una campagna per la costituzione di una VII repubblica federativa corrispondente al territorio della Venezia Giulia stessa, mettendo quindi i piedi nel piatto delle controverse trattative internazionali del dopoguerra e reclamando quindi l'annessione di Trieste, di Monfalcone e di parte dell'isontino alla Jugoslavia.\nIl ruolo del PCI e del Partito Comunista di Jugoslavia (PCJ) in questo contesto fu contraddittorio, spesso conflittuale e necessita di una trattazione particolareggiata, ma qui \u00e8 importante sottolineare come dall'agosto 1945 fosse stato costituito in accordo tra i due partiti il Partito Comunista della Regione Giulia (PCRG), in questo modo riconoscendo la specificit\u00e0 di questo territorio.\nL'esodo.\nLa campagna per la VII Federativa vide sia momenti di consenso altissimi, soprattutto tra gli strati popolari, che momenti di scontro molto duri che, secondo alcuni osservatori, rafforzarono il nazionalismo italiano. \nCon i Trattati di Parigi del febbraio del 1947 venne per\u00f2 sancito il ritorno di Monfalcone sotto la sovranit\u00e0 italiana, mentre restavano in sospeso i destini di Trieste e della parte nord occidentale dell'Istria.\nFu a quel punto che in molti iniziarono a richiedere di potersi recare in Jugoslavia, scelta dapprima osteggiata e poi addirittura incoraggiata dal PCRG.\nLa maggior parte di coloro che partivano si recavano a Fiume e a Pola dove subito venivano impiegati come operai specializzati e tecnici per far risorgere i cantieri navali di quelle citt\u00e0 dopo le devastazioni belliche. Ma non furono pochi a scegliere altre destinazioni come Sarajevo, Belgrado e Lubiana. Analizzando diverse testimonianze pare di capire che a Fiume e Pola si recarono i soggetti pi\u00f9 politicizzati che andarono a formare vere e proprie comunit\u00e0 molto coese e identificate, mentre tra i secondi non mancarono, come in tutte le migrazioni, molti giovani attratti dall'idea di conoscere e mettersi in gioco in una realt\u00e0 diversa da quella in cui erano cresciuti. Tale distinzione \u00e8 importante per capire gli avvenimenti che si svolsero in seguito e le differenti scelte individuali.\nLa rottura tra Stalin e Tito e la persecuzione dei \"filostalinisti\".\nDal momento del loro arrivo fino all'estate del 1948, la vita dei nuovi emigrati trascorse tra le difficolt\u00e0 di un paese uscito distrutto dal secondo conflitto mondiale e le speranze in una nuova societ\u00e0, tra l'entusiasmo di molti cittadini jugoslavi per la solidariet\u00e0 concreta di quel gesto e la diffidenza di alcuni condizionati da antichi nazionalismi \u2013 quello croato in particolare \u2013 ma anche dall'esperienza dell'occupazione fascista che per molti signific\u00f2 una forte identificazione degli italiani con la dittatura mussoliniana.\nIn seguito alle risoluzioni del Cominform del 1948 si consum\u00f2 la irrimediabile rottura tra Stalin e Tito. Tale rottura pose i monfalconesi di fronte a una drammatica scelta. Tito rappresentava il leader del paese su cui avevano deciso di scommettere per un futuro di progresso e uguaglianza, ma Stalin a quell'epoca era ancora visto come il leader massimo di tutto il movimento proletario internazionale. I pi\u00f9 politicizzati, e particolarmente diversi quadri del PCRG stabilitisi a Fiume, dichiararono apertamente la propria adesione alle tesi di Stalin contro Tito. Peraltro una delle due risoluzioni del Cominform contro la dirigenza del PCJ si fondava proprio sul supposto sciovinismo di alcuni suoi componenti, accusa che molti comunisti provenienti dalla Venezia Giulia consideravano fondata, non sapendo per\u00f2 che la stessa si sarebbe potuta imputare anche a Stalin che considerava Mosca e la Russia il centro del mondo socialista e della futura Unione mondiale delle repubbliche sovietiche.\nFu cos\u00ec che la dirigenza jugoslava consider\u00f2 da quel momento come nemici interni tutti coloro che si pronunciarono a favore delle risoluzioni del Cominform e prese piede un processo di repressione che a tratti ebbe caratteri particolarmente feroci come nel caso di Goli Otok, il gulag costruito sull'omonima isola del Quarnaro nel quale furono imprigionati in condizioni disumane, e a volte trovarono la morte, molti oppositori interni di Tito, spesso comunisti, di tutte le nazionalit\u00e0 presenti in Jugoslavia. \nTra i monfalconesi vi fu chi and\u00f2 incontro a questa tragica esperienza, altri vennero deportati o trasferiti forzatamente verso altre localit\u00e0 come le cittadine minerarie di Tuzla e Zenica, altri ancora, meno visibili e forse anche pi\u00f9 integrati nel tessuto sociale jugoslavo, riuscirono a sfuggire alle maglie repressive.\nIn seguito molti monfalconesi vennero espulsi verso l'Italia o verso paesi del blocco sovietico, la Cecoslovacchia in particolare, mentre altri rimasero in Jugoslavia.\nTra Stalin e Tito, tra opposti nazionalismi.\nLa storiografia recente, sia italiana che ex-jugoslava, ha il merito di illuminare almeno parzialmente molti lati di una vicenda che venne oscurata per decenni.\nL'emigrazione dei monfalconesi si rivel\u00f2 un problema innanzitutto per i diversi partiti comunisti nazionali chiamati in causa, in quanto ne svelava gli intrighi sulla pelle dei propri militanti e le manovre egemoniche, spesso torbide, degli uni sugli altri. \n\u00c8, ad esempio, acclarato che ancor prima della fine del conflitto mondiale Stalin manovr\u00f2 per ridurre quanto pi\u00f9 possibile il carisma e il consenso di Tito temendone la forte personalit\u00e0 e l'autonomia. Quest'ultimo per parte sua nascondeva fino a un certo punto di mirare alla possibilit\u00e0 di un blocco socialista balcanico meno strettamente dipendente da quello russo. Paradossalmente molti osservatori notano come Tito sia stato il pi\u00f9 stalinista dei governanti socialisti del dopoguerra.\nPer quanto riguarda il PCI di Togliatti questi dapprima sottovalut\u00f2 la questione delle minoranze linguistiche in un territorio vasto che storicamente rappresenta l'anello di congiunzione tra le culture latine e quelle slave, questione che invece stava affrontando Antonio Gramsci prima del suo arresto e della conseguente estromissione dalla guida del partito - al riguardo sono di particolare interesse la corrispondenza e i rapporti diretti dei primi anni venti tra Gramsci e il comunista triestino sloveno Vladimiro Martelanc.\nDi fatto Togliatti spos\u00f2 fin dall'inizio le tesi di Stalin sulla cosiddetta \"questione nazionale\", tesi sostanzialmente basate sulla progressiva eliminazione degli stati sovrani per\u00f2 in base alla staliniana \"teoria dell'aggregazione\" alla costituenda Repubblica Mondiale dei Soviet. Tale concezione era opposta a quella di Gramsci e Martelanc orientata invece a rifiutare ogni tipo di assimilazione delle minoranze che avrebbero dovuto lottare per l'affermazione di una democrazia non formale attraverso l'alleanza con le forze progressiste della nazione maggioritaria, nel quadro del massimo rispetto dei diritti civili, umani ed economico-sociali.\nIn seguito Togliatti avall\u00f2 l'esclusione della Jugoslavia dal Cominform, in questo accodandosi alle decisioni di Stalin che verranno poi aspramente criticate gi\u00e0 a partire dalla met\u00e0 degli anni cinquanta per opera di Chru\u0161\u010d\u00ebv.\nL'immaginario imprigionato.\nL'aspirazione a un futuro di uguaglianza e senza sfruttamento fu quindi la causa principale che port\u00f2 molti dapprima a battersi per la VII Repubblica Federativa e in seguito a recarsi in Jugoslavia. La storiografia che sta indagando questa vicenda utilizza anche la storia orale parallelamente all'indagine sui documenti.\nLe testimonianze di chi visse in prima persona quegli avvenimenti danno l'impressione che molti a volte si batterono, ingenuamente, in nome di precetti ideologici decisi altrove, inconsapevoli dell'enormit\u00e0 della posta in gioco sulla quale agivano le complicate geometrie degli interessi geostrategici che davano inizio alla guerra fredda.\nMolti monfalconesi fecero ritorno in Italia tra il 1949 e i primi anni cinquanta, alcuni dopo aver scontato anni di detenzione o di confino. Tra di loro vi era chi aveva vissuto il carcere anche durante il fascismo e qualcuno era stato imprigionato persino nei primi mesi di amministrazione del Governo Militare Alleato (GMA) anglo-americano\u00a0\u2013 \u00e8 il caso di chi promosse i grandi scioperi che reclamavano l'istituzione della VII repubblica federativa nella Venezia Giulia.\nPer molti il rientro fu traumatico in quanto venne negata nella maggior parte dei casi la riassunzione presso i cantieri e fu quasi impossibile trovare anche altre occupazioni: coloro che un tempo erano considerati tra gli operai specializzati pi\u00f9 competenti e validi vennero spesso etichettati come traditori della patria e costretti a lavori umili in un contesto sociale radicalmente mutato per la presenza massiccia di migliaia di esuli istriani. Togliatti di fatto abbandon\u00f2 per diverso tempo questi comunisti al proprio destino impartendo ai quadri locali del PCI\u00a0 l'ordine di far s\u00ec che non si parlasse della repressione interna in Jugoslavia e in generale di tutta la vicenda."}
{"id": "650940", "revid": "1745361", "url": "https://it.wikipedia.org/wiki?curid=650940", "title": "Titanomachia", "text": "La Titanomachia (, \"Battaglia dei titani\") \u00e8 una guerra della mitologia greca, combattuta da Zeus e gli altri dei dell'Olimpo (cui si erano uniti i ciclopi e gli ecatonchiri) contro la generazione delle divinit\u00e0 precedenti, quella di Crono e dei titani. Tale guerra dur\u00f2 dieci grandi anni e si concluse con la vittoria degli dei dell'Olimpo.\nLa vicenda \u00e8 narrata dalla \"Teogonia\" di Esiodo e da altri autori, tra cui Igino e Apollodoro. In tempi antichi esisteva anche un poema intitolato \"Titanomachia\", attribuito a Eumelo di Corinto, oggi perduto.\nViene qui riportato un riassunto delle vicende raccontate dal mito. Va tuttavia tenuto presente che il mito stesso si presenta in varie versioni differenti ed \u00e8 dunque inevitabile una cernita, a volte arbitraria, nell'impossibilit\u00e0 di dare conto di ognuna delle varianti. Si \u00e8 comunque in generale cercato di riportare la versione pi\u00f9 nota.\nLa vicenda.\nAntefatto.\nAl principio dell'universo c'era solo il Caos, poi apparve Gea, Madre Terra, la quale gener\u00f2 Urano, il Cielo, e si un\u00ec a lui, dando alla luce la stirpe dei titani, sei maschi e sei femmine (dette titanidi). Oltre a questi, Gea diede vita anche ad alcune creature mostruose: tre ciclopi e tre ecatonchiri. Urano tuttavia odiava quelle creature e, per liberarsi di loro, le incatenava nel Tartaro non appena nascevano, provandone grande piacere. Per vendicarsi di tutto ci\u00f2, Gea allora invit\u00f2 i titani a ribellarsi, ma essi erano tutti intimoriti dal potente padre: solo il pi\u00f9 giovane di essi, Crono, accolse la richiesta. Armatosi di un falcetto creato dalla madre, Crono sorprese il padre mentre desiderava unirsi con Gea e gli tagli\u00f2 i genitali, gettandoli poi in mare.\nIn questo modo i titani ottennero il dominio sull'universo, sotto il comando di Crono, ma egli non si comport\u00f2 bene con i ciclopi e gli ecatonchiri: li ricacci\u00f2 nuovamente nel Tartaro, dove gi\u00e0 li aveva confinati Urano. Crono spos\u00f2 sua sorella Rea, tuttavia era stato profetizzato da Urano morente e da Gea che proprio uno dei figli di Crono sarebbe stato colui che lo avrebbe spodestato. Per questo motivo, ogni volta che la moglie Rea dava alla luce un figlio, Crono lo divorava. Fecero questa fine Estia, Demetra, Era, Ade e Poseidone. Quando fu la volta di Zeus, per evitargli la stessa sorte degli altri, Rea lo partor\u00ec di notte e lo affid\u00f2 a Gea, che lo port\u00f2 a Creta. Per ingannare Crono, inoltre, Rea avvolse una pietra nelle fasce e la consegn\u00f2 al marito, che la divor\u00f2 nella convinzione che si trattasse del piccolo Zeus.\nZeus crebbe quindi a Creta e quando raggiunse un'et\u00e0 adeguata decise di vendicarsi di Crono. Con l'aiuto della madre Rea chiese e ottenne di diventare coppiere del padre (il quale evidentemente non lo riconobbe), ma approfittando di tale posizione, vers\u00f2 un emetico nelle bevande di Crono. Questi cominci\u00f2 a vomitare e in questo modo tir\u00f2 fuori prima la pietra e poi tutti e cinque gli dei olimpici che aveva divorato. Questi uscirono illesi e gi\u00e0 adulti, e visto il trattamento subito, non potevano che provare un odio profondo per Crono e gli altri titani, tanto che fu subito chiaro che tra gli dei olimpici e i titani sarebbe scoppiata una guerra. Gli dei per gratitudine offrirono a Zeus di guidarli, mentre i titani scelsero come capo Atlante.\nLa battaglia.\nIl conflitto vedeva gli dei situati sul monte Olimpo e i titani sul monte Otri (con l'eccezione di Prometeo e Stige, che appoggiavano gli dei pur essendo figli di titani). La guerra infuri\u00f2 per dieci grandi anni, ma a un certo punto Gea eman\u00f2 una profezia: afferm\u00f2 che gli dei avrebbero vinto soltanto se avessero ottenuto l'appoggio dei ciclopi e degli ecatonchiri, che erano ancora nel Tartaro, dove li aveva confinati Crono. Zeus allora uccise Campe, l'anziana carceriera, e li liber\u00f2, rifocillandoli con nettare e ambrosia. I ciclopi per riconoscenza donarono a Zeus il fulmine, arma molto potente, ad Ade un elmo che rende invisibili e a Poseidone un tridente.\nI tre dei si introdussero poi nella dimora di Crono e mentre Poseidone lo teneva a bada col tridente, Zeus lo colp\u00ec col fulmine e Ade gli rub\u00f2 le armi. Intanto gli altri titani furono bersagliati di pietre dagli ecatonchiri, che avendo cento braccia e cento mani potevano lanciarne un numero enorme. Intervenne infine un lacerante urlo del dio Pan che mise definitivamente in fuga i titani. La battaglia si concluse dunque con la vittoria degli dei olimpici, che confinarono gli sconfitti nel Tartaro, sotto la sorveglianza degli ecatonchiri. Atlante, capo della fazione perdente, fu condannato a reggere la volta del cielo, mentre le titanidi non subirono punizioni, per l'intervento di Rea e Meti. Cominci\u00f2 cos\u00ec il dominio degli dei olimpici: Zeus divenne padrone del cielo, Poseidone del mare e Ade dell'oltretomba. I titani non ebbero mai pi\u00f9 modo di prendersi una rivincita, portando cos\u00ec a una stabilizzazione definitiva delle divinit\u00e0 dominanti.\nEsegesi.\nSecondo il mitografo Robert Graves, Ade, Poseidone e Zeus, i fratelli che congiurarono contro il padre Crono e sconfissero i titani, potrebbero simboleggiare, in un'esegesi di stampo storico, le tre successive invasioni elleniche, comunemente note come ionica, eolica e achea. Le stirpi ioniche ed eoliche furono assorbite dalle culture pre-elleniche, ma ci\u00f2 non avvenne con gli Achei, che le sopraffecero. Gli Eoli, attorno al II millennio a.C., erano probabilmente diventati sudditi degli Achei e avevano quindi dovuto accettarne gli dei olimpici. Pare inoltre che \"Zeus\" fosse in tempi antichi un appellativo regale, e che solo in seguito sia stato riservato al padre degli dei.\nSecondo Tallo, storico del primo secolo, la vittoria di Zeus contro i titani avvenne \"trecentoventidue anni prima della guerra di Troia\". Questo porterebbe a un periodo attorno al 1500 a.C., una data verosimile per l'espansione ellenica in Tessaglia."}
{"id": "650941", "revid": "834", "url": "https://it.wikipedia.org/wiki?curid=650941", "title": "Us", "text": ""}
{"id": "650942", "revid": "599013", "url": "https://it.wikipedia.org/wiki?curid=650942", "title": "NMOS", "text": "NMOS (o nMOS) si pu\u00f2 riferire:"}
{"id": "650943", "revid": "287204", "url": "https://it.wikipedia.org/wiki?curid=650943", "title": "Us (album)", "text": ""}
{"id": "650951", "revid": "14691", "url": "https://it.wikipedia.org/wiki?curid=650951", "title": "Forra", "text": ""}
{"id": "650962", "revid": "287204", "url": "https://it.wikipedia.org/wiki?curid=650962", "title": "Pleurotaceae", "text": "\"Pleurotaceae\" K\u00fchner, Bull. mens. Soc. linn. Lyon 49: 184 (1980)\nGeneri di Pleurotaceae.\nIl genere tipo \u00e8 il \"Pleurotus\" (Fr.) P. Kumm., altri generi inclusi sono:"}
{"id": "650963", "revid": "124970988", "url": "https://it.wikipedia.org/wiki?curid=650963", "title": "Canadiens de Montr\u00e9al", "text": "I Canadiens de Montr\u00e9al (spesso indicati anche con la dizione inglese, Montreal Canadiens) sono una squadra canadese di hockey su ghiaccio, con sede a Montr\u00e9al, Qu\u00e9bec, che gioca nella lega professionistica nordamericana, la National Hockey League. I Canadiens sono inseriti nella Atlantic Division della Eastern Conference.\nFondato nel 1909, il club \u00e8 l'unico, fra quelli attualmente nella NHL, ad esistere da prima della creazione della Lega ed \u00e8 una delle pi\u00f9 antiche franchigie degli sport nordamericani (l'unica con sede nella provincia del Qu\u00e9bec); fa parte delle Original Six. La squadra ha potuto vantare, nella sua storia, giocatori come George Hainsworth, Guy Lafleur, Maurice ed Henri Richard, Toe Blake, Jacques Lemaire, Patrick Roy (considerato tra i migliori portieri nella storia della lega) e, pi\u00f9 recentemente, Carey Price e Brian Gionta. I peggiori rivali della squadra sono i Boston Bruins, che hanno affrontato in ben 7 finali di playoff; altra forte rivalit\u00e0 \u00e8 quella con i vicini dei Toronto Maple Leafs, la seconda societ\u00e0 pi\u00f9 vincente dell'NHL. In precedenza, erano molto accesi i confronti con le squadre concittadine dei Montreal Maroons e dei Qu\u00e9bec Nordiques, sodalizi entrambi scomparsi.\nI Canadiens sono la squadra con pi\u00f9 vittorie nella Stanley Cup: ben 24 successi.\nStoria.\nI Montreal Canadiens furono fondati il 4 dicembre 1909 da Ambrose O'Brien come membri della National Hockey Association. Tuttavia, la loro prima stagione fu pessima, dato che si piazzarono ultimi. In seguito, la propriet\u00e0 della squadra fu assegnata a George Kennedy, e le prestazioni della squadra migliorarono, portandoli, nel 1916, a vincere la loro prima Stanley Cup. Nel 1917, i Canadiens, assieme ad altre quattro squadre, formarono la National Hockey League, e nel 1924 vinsero la loro prima Stanley Cup da squadra dell'NHL. \nDopo le due coppe vinte nel 1930 e nel 1931, i Canadiens e i loro rivali cittadini dei Montreal Maroons rischiarono il fallimento a causa della Grande depressione, tuttavia mentre i Maroons fallirono, gli habs riuscirono a trovare degli investitori e sopravvissero. Negli anni quaranta tornarono al successo, vincendo due Stanley Cup. Quindi, dal 1953 al 1960 i Canadiens vinsero 6 volte la coppa, di cui cinque consecutive (dal 1956 al 1960). Dopo un breve periodo, dal 1965 al 1979 la squadra vinse 10 titoli in 15 stagioni, con 4 vittorie consecutive (1976-1979). Inoltre, nella stagione 1976-1977, i Canadiens riuscirono nell'impresa di perdere solamente 8 gare in 80 partite.\nDopo il dominio dei New York Islanders e la vittoria degli Edmonton Oilers, gli habs, guidati dall'esordiente Patrick Roy vinsero la Stanley Cup 1986, ripetendosi poi nel 1993. Fino al 2000, i Canadiens erano riusciti a vincere una Stanley Cup in ogni decennio, tuttavia la mancanza di coppe vinte tra il 2001 ed il 2010 ha interrotto questa serie. Il 29 dicembre 2008, superando per 5-2 i Florida Panthers, i Canadiens sono diventati la prima squadra capace di vincere 3.000 gare in NHL.\nIl 4 dicembre 2009 la societ\u00e0 ha festeggiato il suo centenario."}
{"id": "650985", "revid": "124059382", "url": "https://it.wikipedia.org/wiki?curid=650985", "title": "Ottawa Senators", "text": "Gli Ottawa Senators sono una squadra di hockey su ghiaccio canadese con sede a Ottawa, Ontario. Giocano nella NHL dal 1992.\nLa squadra originale degli Ottawa Senators venne fondata nel 1883 e partecip\u00f2 al campionato NHL dal 1917 al 1934, vincendo 11 Stanley Cup.\nIn seguito a dei guai economici la squadra si sciolse.\nNel 1989, in seguito alla costruzione di una nuova arena nei pressi di Ottawa inizi\u00f2 una campagna denominata \"Bring back the Senators\" per riportare la squadra nella lega; nel 1992 ci fu il ritorno nella National Hockey League, sempre con il nome di Ottawa Senators.\nLa squadra ha un grande seguito, sono numerosi i fan club reperibili su internet o sui principali social Network."}
{"id": "650988", "revid": "15756", "url": "https://it.wikipedia.org/wiki?curid=650988", "title": "Laparocele", "text": "Il laparocele (per gli anglosassoni \"ernia post-laparotomica\") rappresenta una grave complicanza post operatoria caratterizzata dalla fuoruscita dei visceri contenuti nella cavit\u00e0 addominale attraverso una breccia della parete formatasi in fase di consolidamento cicatriziale di una ferita laparotomica. In questo si differenzia dall'ernia, che si fa strada invece attraverso orifizi o canali anatomici e quindi preesistenti. Si manifesta in circa il 2% delle laparotomie e interessa pi\u00f9 frequentemente le ferite longitudinali.\nPatogenesi.\nLa parete addominale \u00e8 costituita, procedendo dall'interno verso l'esterno, dal peritoneo, dalla struttura muscolo fasciale e dalla cute. La sua sintesi chirurgica deve rigorosamente rispettare questi strati in base al principio generale che i punti di sutura vanno dati su tessuti e piani anatomici analoghi. Ci\u00f2 vale a conferire alla parete la robustezza necessaria a sopportare la pressione endo-addominale soprattutto durante la fase di cicatrizzazione della ferita. \nTuttavia se nell'immediato decorso post operatorio si instaura una infezione del sito chirurgico con coinvolgimento dello strato muscolo fasciale quest'ultimo ne risulta indebolito e un eventuale cedimento totale o parziale dei suoi punti di sutura porta alla formazione di una breccia, anche minima, a livello della quale la tenuta della parete addominale rimane affidata soltanto al peritoneo e alla cute.\nProgressivamente e in tempi variabili in questa area di debolezza, spinti dalla pressione presente nella cavit\u00e0 addominale, finiranno con l'insinuarsi segmenti di visceri mobili (intestino tenue e alcuni segmenti del colon) contenuti in un sacco di origine peritoneale. Si former\u00e0 quindi un'ernia post laparotomica, che diventando sempre pi\u00f9 voluminosa si far\u00e0 strada nel piano sottocutaneo, lasso, creandovi una cavit\u00e0, spesso plurisaccata, nella quale possono arrivare a dislocarsi ampie porzioni di intestino cos\u00ec da formare tumefazioni di grandezza variabile, a volte mostruose (fig. 1).\nLe condizioni pi\u00f9 frequenti che predispongono alla formazione di un laparocele sono:\nConseguenze.\nIl laparocele, come l'ernia, \u00e8 costituito da un involucro, il sacco peritoneale e un contenuto, di solito intestino che con delicate manovre di spremitura (manovra di riduzione per Taxis) pu\u00f2 essere riposizionato in cavit\u00e0 addominale rimanendovi o fuoriuscendo subito dopo o al primo sforzo. Aderenze possono formarsi tra questi visceri, tra essi e il sacco e tra quest'ultimo e le pareti della cavit\u00e0 sottocutanea in cui si fa strada. In questo caso il contenuto del laparocele diventa irriducibile; in altre circostanze la massa erniata \u00e8 talmente cospicua da avere difficolt\u00e0 a rientrare in addome avendovi perduto, come si dice, il \"diritto di domicilio\".\nIl laparocele determina sulla dinamica respiratoria conseguenze che possono diventare drammatiche nelle ore successive alla sua risoluzione chirurgica per i seguenti motivi: \nClinica e diagnosi.\nIl laparocele si presenta come una \"tumefazione\" di varia grandezza evidente nel sottocute. Pu\u00f2 manifestarsi in corrispondenza della cicatrice chirurgica ma pu\u00f2 presentarsi anche dislocato rispetto a essa per la caratteristica del laparocele di farsi strada nelle aree sottocutanee pi\u00f9 lasse. La tumefazione pu\u00f2 presentarsi liscia o bozzoluta, di consistenza molliccia o pastosa a seconda del tipo di intestino erniato. In relazione alla manovra di riduzione per taxis, che va effettuata sempre con estrema delicatezza per evitare danni alle anse, il laparocele pu\u00f2 essere riducibile in cavit\u00e0 addominale o irriducibile, cos\u00ec come contenibile o non contenibile se fuoriesce immediatamente. \nUna volta ridotto l'intestino in cavit\u00e0 spesso \u00e8 possibile apprezzare la breccia attraverso la quale si \u00e8 fatto strada e che pu\u00f2 essere anche di diametro sorprendentemente ridotto rispetto al volume della massa erniata. La cute sovrastante pu\u00f2 presentare zone assottigliate attraverso le quali \u00e8 talora possibile osservare i movimenti vermicolari tipici della peristalsi intestinale o ascoltarne i borborigmi.\nLa diagnosi clinica, semplice, \u00e8 basata sulla evidenza di una tumefazione, con particolari caratteristiche, in presenza di una cicatrice chirurgica, qualche volte anche distante. \nNella preparazione all'intervento si rivela molto utile una TAC della parete e lo studio accurato della dinamica respiratoria.\nComplicanze del laparocele.\nSono quelle tipiche delle ernie:\nTerapia.\nLa terapia \u00e8 chirurgica e consiste nella:\nL'intervento nel caso di laparoceli voluminosi o recidivi \u00e8 piuttosto indaginoso. Gi\u00e0 la lisi delle aderenze pu\u00f2 costituire un tempo complesso ma la difficolt\u00e0 maggiore \u00e8 nella ricostruzione della parete, in particolare dello strato muscolo-aponeurotico, quando vi siano ampie perdite di sostanza. Un tempo anche interventi tecnicamente corretti potevano avere risultati deludenti e le recidive erano frequenti. Oggi invece \u00e8 possibile correggere questi difetti di parete utilizzando materiale protesico tipo MARLEX (polipropilene), GORE-TEX (politetrafluoroetilene espanso) o DUALMESH che risultano determinanti nella tenuta della plastica. Si tratta di \"patch\", reti o toppe, costruite con materiale biocompatibile che all'occorrenza possono essere messe anche a diretto contatto con l'intestino senza che si formino aderenze.\nL'evoluzione tecnologica, di pari passo con quella video-assistita, ha fatto s\u00ec che nuove generazioni di protesi composite e/o parzialmente riassorbibili (Composix EX - Preceed), possano essere posizionate in addome in laparoscopia. Questa tecnica pu\u00f2 essere impiegata in oltre il 50% di tutti i difetti parietali, con indubbio miglioramento del comfort e riduzione dei tempi di recupero delle normali abitudini di vita e con abbassamento del tasso di recidiva. \nLa preparazione del paziente a questi interventi deve essere sempre molto accurata e prevedere, in particolare, una adeguata fisiochinesi respiratoria che abitui l'organismo alla nuova condizione in cui verr\u00e0 a trovarsi."}
{"id": "650993", "revid": "30300", "url": "https://it.wikipedia.org/wiki?curid=650993", "title": "Idris (personaggio televisivo)", "text": "Biografia.\n, ha 21 fratelli. Inizia gli studi in Senegal, arriva in Italia nel 1972 con una borsa di studio ottenuta all'Universit\u00e0 per Stranieri di Perugia. Successivamente si trasferisce a Brescia dove, terminati gli studi, comincia a lavorare come DJ nelle discoteche e nelle radio locali. I suoi esordi come giornalista sportivo risalgono al 1977 per \"RTV-Radio televisione bresciana\" (emittente locale confluita alcuni anni dopo in Retebrescia), dove conduceva anche il programma musicale settimanale \"Idris Show\". Nel 1989 partecipa e vince a \"Star 90\", programma di Canale 5 per nuovi talenti. Nel 1990 intraprende anche la carriera di attore, nel film \"Bianco e nero\" di Fabrizio Laurenti.\nGrande tifoso della Juventus, la sua immagine \u00e8 stata consacrata in anni di apparizioni alla popolare trasmissione televisiva \"Quelli che il calcio\", condotta da Fabio Fazio: \"\u00c8 grazie al mio tifo per la Juventus che sono diventato famoso\", ammetter\u00e0 in un'intervista. si occupa della direzione del \"TG multietnico\" in onda su Retebrescia. Idris \u00e8 sposato con una donna italiana ed \u00e8 padre di quattro figlie: Laura, Binta, Hadja e Hadin. Il 3 ottobre 2005 \u00e8 diventato nonno del piccolo Pietro, figlio della figlia maggiore (Laura): \"\u00abVoglio essere chiamato nonno Idris perch\u00e9 per me \u00e8 un titolo nobiliare, mi fa onore!\u00bb\".\nGrande appassionato di cucina, Idris pratica molti sport, tra i quali il tennis. Ha partecipato all\"'Isola dei Famosi\" nel 2005, venendo eliminato nel corso della settima puntata con il 52% dei voti. Dal 2006/2007 \u00e8 ospite nella trasmissione sportiva \"Tifosi napoletani\" condotta da Gennaro Montuori (ex capo \"ultras\" del Napoli, detto \"Palummella\") in onda su Tele A. Nella stagione calcistica 2010/2011 \u00e8 stato opinionista calcistico nella trasmissione \"Bianco &amp; Nero d'autore\" in onda su Teleromagna, la quale si occupa del .\nNel 2011/2012 partecipa a \"Lato B\", trasmissione sportiva sulla Serie B in onda su San Marino RTV. Dal 2012 torna a \"Quelli che il calcio\", sempre come tifoso, e opinionista."}
{"id": "650997", "revid": "1543377", "url": "https://it.wikipedia.org/wiki?curid=650997", "title": "New Jersey Devils", "text": "I New Jersey Devils sono una squadra professionistica di hockey su ghiaccio fondata nel 1974 a Kansas City. Dopo due sole stagioni si \u00e8 trasferita a Denver in Colorado e successivamente nel New Jersey nel 1982 dove ha ancora sede, a Newark, dopo essere rimasta fino al 2007 a East Rutherford. La squadra partecipa alla Eastern Conference della National Hockey League (NHL), in cui i Devils hanno vinto la Stanley Cup per tre volte, nel 1995, 2000, e 2003. Sotto la guida dell'attuale general manager, Lou Lamoriello, i Devils hanno ottenuto un posto nei playoff della Stanley Cup nelle ultime undici stagioni e in diciotto delle ultime venti stagioni.\nDa quando si sono trasferiti nel New Jersey, i Devils hanno giocato tutte le partite casalinghe alla Continental Airlines Arena. Nel 2007 tuttavia la squadra si \u00e8 trasferita al Prudential Center nella citt\u00e0 di Newark. I loro principali avversari, i New York Rangers, hanno sede sull'altra sponda del fiume Hudson. Essi sono rivali anche dei Philadelphia Flyers perch\u00e9 i Devils e i Flyers si sono alternati nella conquista del titolo di campioni dell'Atlantic Division dal 1995.\nLa storia della franchigia.\nKansas City e Colorado.\nNel 1974, la NHL ha terminato il suo primo periodo di espansione aggiungendo squadre a Kansas City e Washington D.C. La franchigia a Kansas City si sarebbe dovuta chiamare \"the Mohawks\", dato che l'area metropolitana di Kansas City include parti del Missouri e del Kansas (MO \u00e8 un'abbrevazione per Missouri e il \"Jayhawk\" \u00e8 la mascotte dell'Universit\u00e0 di Kansas). I Chicago Blackhawks tuttavia hanno fatto notare l'eccessiva somiglianza con il loro nick, cos\u00ec la squadra \u00e8 stata rinominata gli \"Scouts\" come una statua di Kansas City.\nIl 9 ottobre 1974 gli Scouts hanno giocato per la prima volta a Toronto e hanno perso 6-2 contro i Maple Leafs. A causa di un rodeo nella nuova Kemper Arena a Kansas City, gli Scouts sono stati costretti ad attendere nove partite prima di fare il loro debutto in casa. Sebbene abbiano perso la partita contro i Blackhawks per 4-3, hanno battuto la sera seguente l'altra nuova squadra nella NHL, i Washington Capitals, per 5-4. Gli Scouts non sono riusciti a guadagnare un posto nei playoff della Stanley Cup in nessuna stagione a Kansas City ed hanno vinto solo 27 delle 160 partite giocate.\nLa squadra ha cominciato a risentire della recessione economica del Midwest. Per due stagioni gli Scouts hanno venduto solo 2.000 degli 8.000 abbonamenti e hanno accumulato debiti per quasi un milione di dollari. A causa di questi problemi dentro e fuori dal campo la franchigia \u00e8 stata trasferita a Denver e rinominata Colorado Rockies.\nLa squadra ha ricominciato in Colorado, vincendo la sua prima partita 4-2 contro Toronto. I Rockies hanno ottenuto una serie di successi ed \u00e8 parso che potessero raggiungere i playoff, ma le cose sono precipitate a febbraio e i Rockies hanno finito la stagione 1976-77 con un record negativo di 20-46-14 (20 partite vinte, 46 partite perse, 14 partite pareggiate). Nonostante abbiano terminato il campionato con meno vittorie, sono riusciti a guadagnare un posto nei playoff nella stagione successiva per due soli punti, anche se sono stati rapidamente eliminati dai Philadelphia Flyers al primo turno.\nPrima della stagione 1978-79, il proprietario della squadra, Jack Vickers, l'ha venduta ad Arthur Imperatore che ha annunciato di volerla trasferire nei Meadowlands del New Jersey. La NHL ha proibito questo trasferimento, imponendo che rimanesse a Denver finch\u00e9 non fosse stata completata la costruzione della Brendan Byrne Area (ora nota come Continental Airlines Arena). Nel 1979 la squadra ha assunto come allenatore Don Cherry e ha comprato la star dei Maple Leafs, Lanny McDonald, ma nonostante questi cambiamenti ha conseguito il peggior risultato della lega. Ha giocato le successive due stagioni senza la possibilit\u00e0 di trasferirsi, finch\u00e9, il 27 maggio 1982, un magnate nel campo delle spedizioni del New Jersey, John McMullen, ha comprato la squadra e ha annunciato che il lungamente atteso trasferimento nel New Jersey avrebbe finalmente avuto luogo. La squadra avrebbe d'ora in poi giocato nel mezzo della \"tri-state area\" di Connecticut, New Jersey, e New York, casa dei quattro volte campioni New York Islanders e dei New York Rangers.\nNew Jersey.\n1982\u20131993.\nLa squadra \u00e8 stata rinominata New Jersey Devils il 30 giugno 1982. Pi\u00f9 di 10.000 persone hanno votato in un concorso gestito dai giornali locali per scegliere il nome, influenzati dalla leggenda del Diavolo del Jersey, una creatura minacciosa e criptozoologica che si pensa abiti nei Pine Barrens del New Jersey. La prima partita dei Devils \u00e8 finita in pareggio per 3-3 contro i Pittsburgh Penguins. La loro prima vittoria, per 3-2, \u00e8 avvenuta nel New Jersey a scapito dei loro nuovi rivali dall'altra parte del fiume Hudson, i New York Rangers. I Devils hanno finito la loro prima stagione con un record di 17-49-14, classificandosi 3 punti sopra l'ultimo posto nella Patrick Division.\nNella stagione successiva, i Devils sono stati umiliati pubblicamente da Wayne Gretzky dopo essere stati spazzati via per 13-4 dalla sua squadra, gli Edmonton Oilers. Gretzky era stupito del fatto che l'ex compagno di squadra, Ron Low, giocasse per una squadra inferiore, tanto che in un'intervista dopo la partita ha detto:\nPi\u00f9 avanti nel tempo, Gretzky ha ammesso pubblicamente di essersi fatto trascinare, ma in fondo pensava che il suo commento fosse giusto. In risposta, molti tifosi dei Devils hanno indossato costumi da Topolino quando gli Oilers sono tornati nel New Jersey.\nNella stagione 1983-84 i Devils hanno ospitato l'annuale NHL All-Star Game alla Brendan Byrne Arena. Glenn \"Chico\" Resch \u00e8 stato il portiere vincente, e il difensore dei Devils Joe Cirella ha segnato un goal nella partita in cui la squadra della Wales Conference ha battuto la Campbell Conference per 7-6. Durante l'intera stagione tuttavia i Devils non sono riusciti ad aver molto successo. L'allenatore Bill MacMillan \u00e8 stato licenziato a met\u00e0 stagione e sostituito da Tom McVie. Nonostante questo cambio i Devils hanno concluso la stagione con il peggiore record nella storia della franchigia: 17-56-7. A fine stagione Doug Carpenter \u00e8 subentrato a McVie.\nNel frattempo, i Devils avevano cominciato a costruire un nucleo di giocatori giovani. John MacLean, Kirk Muller, e Pat Verbeek hanno completato la leadership del veterano Resch. Il record della squadra si \u00e8 migliorato ogni stagione tra il 1984 e il 1987. La presenza tuttavia di squadre pi\u00f9 forti nella Patrick Division, gli Islanders, i Flyers, e i Capitals, ha significato per i Devils una battaglia senza speranza con i Rangers e i Penguins per l'ultimo posto nei playoff nella division.\nSperando di ridare nuova linfa alla squadra, McMullen ha assunto l'allenatore e direttore atletico del Providence College, Lou Lamoriello, come presidente della squadra nell'aprile 1987. Lamoriello si \u00e8 nominato general manager poco prima della stagione 1987-88. Questo cambio ha scosso non poco la lega. Nonostante il fatto che Lamoriello fosse stato un allenatore di squadre universitarie per 19 anni non era mai stato un giocatore, allenatore o general manager nella NHL.\nI Devils della stagione 1987-88 hanno conseguito il primo record vincente nella storia dei 13 anni della franchigia. L'ultimo giorno della stagione regolare erano appaiati con i loro nemici di sempre, i Rangers, per l'ultimo posto nei playoff nella Patrick Division. Dopo che i Rangers hanno battuto i Qu\u00e9bec Nordiques per 3-0 tutti gli occhi erano puntati sui Devils, che stavano per giocare contro i Blackhawks a Chicago. I Devils inseguivano per 3-2 a met\u00e0 del terzo tempo quando John MacLean ha pareggiato, e con due minuti ancora da giocare nel tempo supplementare, ha segnato il goal vincente. Sebbene sia i Rangers che i Devils abbiano finito la stagione con 82 punti, i Devils avevano una vittoria in pi\u00f9, cosa che ha permesso loro di raggiungere i playoff per la prima volta nella storia dei Devils e per la seconda volta nella storia della franchigia.\nLa squadra \u00e8 riuscita a guadagnare un posto nella terza fase dei playoff, le finali della Wales Conference (adesso Eastern Conference), ma ha perso contro i Boston Bruins nella serie al meglio delle sette partite (il vincitore ha bisogno di vincere quattro delle sette per vincere la serie). In questa serie, l'allenatore Jim Schoenfeld ha verbalmente insultato l'arbitro Don Koharski, gridandogli parole oscene e suggerendogli di \"mangiarsi un'altra ciambellina\". L'incidente si \u00e8 risolto con una sospensione per Schoenfeld, contro la quale la franchigia ha fatto appello alla Corte Superiore del New Jersey. Questo appello ad autorit\u00e0 fuori dalla NHL era senza precedenti e ha dato ai Devils un rinvio preliminare della sospensione. Per protesta l'arbitro Dave Newell e i guardalinee assegnati alla partita successiva l'hanno boicottata. Due guardalinee delle leghe giovanili li hanno sostituiti nella partita indossando magliette gialle. Per risolvere l'incidente la NHL ha sospeso Schoenfeld per la partita successiva. In seguito Schoenfeld ha ammesso di essere rammaricato per i suoi commenti.\nLa stagione successiva i Devils ancora una volta avevano pi\u00f9 sconfitte che vittorie e non sono riusciti a qualificarsi per i playoff. Lamoriello ha apportato alcuni cambi all'organico al termine della stagione, in particolare l'ingaggio delle prime due star sovietiche a giocare nella NHL: Vja\u010deslav Fetisov e Sergej Starikov. I Devils avevano scelto Fetisov anni prima nel draft 1983, ma essendo un ufficiale militare e un membro della nazionale di hockey, il governo sovietico non gli aveva permesso di lasciare l'Unione Sovietica. Poco dopo i Devils hanno ingaggiato il compagno difensivo di Fetisov, Aleksej Kasatonov.\nLa squadra ha cambiato allenatore a met\u00e0 di tutte e due le stagioni successive. Schoenfeld \u00e8 stato sostituito da John Cunniff nella stagione 1989-90, e Tom McVie, richiamato a met\u00e0 stagione 1990-91, ha guidato la squadra alla terza eliminazione di seguito nel primo turno dei playoff nella stagione 1991-92. Herb Brooks, che ha allenato la squadra del \"Miracolo sul ghiaccio\" del 1980, \u00e8 stato assunto per la stagione 1992-93, ma quando la squadra ancora una volta \u00e8 stata eliminata nel primo turno, \u00e8 stato silurato e gli \u00e8 subentrato Jacques Lemaire, l'ex-allenatore dei Montr\u00e9al Canadiens.\n1993\u20132000.\nSotto la guida di Lemaire la squadra ha attraversato ruggendo la stagione regolare 1993-94, schierando in campo una formazione di gioco che includeva i difensori Scott Stevens e Scott Niedermayer, gli attaccanti Stephane Richer, John MacLean, Bobby Holik, e Claude Lemieux, e i portieri Chris Terreri e Martin Brodeur, che \u00e8 stato premiato come miglior rookie della lega con il Calder Memorial Trophy. La prima stagione in cui i Devils hanno raggiunto 100 punti ha assicurato loro il secondo miglior risultato dopo i New York Rangers. A causa della struttura nuova dei playoff nella NHL, tuttavia, i Devils hanno guadagnato la terza posizione nella Eastern Conference. I rivali si sono incontrati nella memorabile finale della Eastern Conference che \u00e8 durata 7 partite. I Devils avevano perso tutte le 6 partite giocate nella stagione regolare. I Devils raggiungevano gara sei in vantaggio per 3 a 2. Prima del match il capitano dei Rangers Mark Messier ha fatto la sua famosa promessa che i Rangers avrebbero vinto la partita. Tenendo fede alle sue parole, Messier ha segnato un \"hat trick\", portando i Rangers a un vantaggio di 4 a 2. In gara sette, Valeri Zelepukin dei Devils ha pareggiato la partita decisiva a 7,7 secondi dalla fine, ma i Devils sono stati comunque battuti nel secondo tempo supplementare, per la rete di Stephane Matteau. La serie viene considerata da molti tifosi di hockey come una delle migliori serie nella storia dell'NHL.\nNonostante la battuta d'arresto, la squadra \u00e8 ritornata alla finale della Eastern Conference durante la breve stagione 1994-95, ridotta a causa di una sospensione, e ha battuto i Philadelphia Flyers per 4 a 2. Nella Finale per la Stanley Cup, i Devils hanno dilagato contro i favoriti Detroit Red Wings vincendo la prima Stanley Cup nella storia della franchigia, e il primo campionato professionale di sport nella storia dello Stato del New Jersey. Claude Lemieux \u00e8 stato premiato come MVP dei playoff con il Conn Smythe Trophy. I Devils hanno stabilito un record, con 11 vittorie fuori casa nei playoff di una stagione. Il successo \u00e8 venuto tra le dicerie continue che la squadra si sarebbe trasferita per la terza volta nella sua storia, a Nashville, ma il club \u00e8 rimasto nel New Jersey.\nI Devils non sono riusciti a qualificarsi per i playoff nella stagione successiva, mancando l'ultimo posto di 2 punti con un record di 37-33-12. Sono stati superati dai Tampa Bay Lightning all'ultima giornata della stagione. \u00c8 stata la prima volta in 26 anni che un vincitore della Stanley Cup non \u00e8 riuscito a qualificarsi per i playoff successivi. Per tutto il resto del decennio i Devils non sono stati all'altezza delle aspettative. Sono stati battuti dai New York Rangers nel secondo turno dei playoff 1997, ed eliminati al primo turno in tutte e due stagioni successive.\nMa nella stagione 1999-2000 sono tornati in vetta alla NHL, battendo i Dallas Stars, campioni in carica, vincendo per la seconda volta in 6 gare la Stanley Cup . Stevens, Holik, Lemieux, Niedermayer e Brodeur, tutti parte integrante della squadra vincitrice del 1995, sono stati rinforzati nei 5 anni da nuovi acquisti, compresi Patrik Eli\u00e1\u0161, Petr S\u00fdkora, Jason Arnott, Alexander Mogilny e i rookie Brian Rafalski, John Madden e Scott Gomez, vincitore del Calder Trophy (come miglior rookie nella NHL). Un momento topico del secondo campionato vinto \u00e8 stato il ritorno nella finale della Eastern Conference in cui i Devils erano in vantaggio sui Philadelphia Flyers per 3 ad 1 ma si sono fatti rimontare. \u00c8 stata la prima volta nella storia dei playoff giocati dai Devils e di tutte le finali della NHL in cui un parziale di 3-1 veniva recuperato nella finale della Eastern Conference. Il capitano della squadra Scott Stevens \u00e8 stato nominato vincitore del Conn Smythe Trophy ed ha fatto un assist per il gol di Jason Arnott nel secondo tempo supplementare di gara 6 a Dallas, decisivo per la vittoria finale della Stanley Cup.\nPoco prima di questa vittoria, McMullen ha venduto la squadra a Puck Holdings, un'affiliata di YankeeNets, per 175 milioni di dollari. I proprietari volevano utilizzare i Devils e i New Jersey Nets per le loro trasmissioni su YES Network e trasferire tutte e due squadre dalla Continental Airlines Arena a una nuova arena a Newark (nessuna di queste due proposte si sarebbero poi in realt\u00e0 realizzate sotto la propriet\u00e0 di Puck Holdings). I nuovi proprietari hanno perlopi\u00f9 lasciato il controllo dei Devils nelle mani di Lamoriello. Per l'inizio della stagione successiva Lamoriello \u00e8 stato designato come amministratore delegato sia dei Devils che dei Nets. \u00c8 rimasto al timone della squadra di pallacanestro finch\u00e9 non \u00e8 stata venduta con l'intenzione di trasferirla a Brooklyn.\n2001\u20132004.\nGuidato dalla linea di Patrik Eli\u00e1\u0161-Arnott-Sykora e il rendimento eccezionale del portiere Martin Brodeur, i Devils hanno raggiunto la finale per il secondo anno consecutivo nel 2001. Hanno perso la serie contro i Colorado Avalanche malgrado il vantaggio di 3 gare a 2, e nonostante abbiano disputato la sesta gara in casa. Per la loro buona stagione regolare i Devils hanno raccolto molti dei premi annuali NHL. Madden \u00e8 stato il primo giocatore nella storia della franchigia a vincere il Frank J. Selke Trophy (per il miglior attaccante difensivo), mentre Brodeur e Stevens sono stati nominati finalisti per il Vezina Trophy (il miglior portiere) e il Norris Trophy (il miglior difensore) rispettivamente.\nNella stagione 2001-2002 ci si aspettava fossero tra i favoriti ancora una volta. La squadra ha concluso la stagione come terza miglior squadra nell'Atlantic Conference con 95 punti. I Devils sono entrati nei playoff in sesta posizione, ma hanno perso nel primo turno contro i Carolina Hurricanes che avevano la terza posizione.\nNel 2003 i Devils hanno concluso la stagione primi nell'Atlantic Division con 108 punti, e secondi nell'Eastern Conference. I playoff si sono spinti fino alla settima gara di finale di conference, con la vittoria contro gli Ottawa Senators, vincitori in quella stagione del Presidents' Trophy (dato alla squadra con pi\u00f9 punti nell'NHL). Nella finale della Stanley Cup, i Devils e i Mighty Ducks di Anaheim \u00e8 stato un'alternanza di emozioni, con tutte e due le squadre in grado di vincere solamente le partite in casa. Alla fine, i Devils hanno portato la Stanley Cup nel New Jersey per la terza volta, battendo i Ducks in gara 7 nel New Jersey. Con questo successo, Martin Brodeur, Scott Stevens, Scott Niedermayer, Ken Daneyko e Sergej Brylin hanno vinto il loro terzo titolo. Conclusa la stagione, Daneyko, da tempo beniamino dei tifosi, ha annunciato il suo ritiro. Il Conn Smythe Trophy \u00e8 stato assegnato al portiere di Anaheim Jean-Sebastien Giguere, che ha guidato i Ducks, entrati nei playoff nella settima posizione di ottavi, nel loro sorprendente cammino verso le finali, cammino che ha incluso vittorie contro le prime due classificate della Western Conference. Sebbene non abbia vinto il Conn Smythe Trophy, Brodeur ha ricevuto il Vezina Trophy come il miglior portiere nella stagione regolare per la prima volta nella sua carriera.\nNella stagione 2003-04 Martin Brodeur ha ricevuto il Vezina Trophy ancora una volta. In quella stagione i Devils si sono classificati secondi nell'Atlantic Division con 100 punti, guadagnandosi la sesta posizione nei playoff della Stanley Cup. Come nel 2002, la squadra \u00e8 stata eliminata al primo turno, perdendo contro i Philadelphia Flyers per 4 gare a 1. Verso la fine della stagione, a marzo del 2004, un dirigente di Lehman Brothers, Jeffrey Vanderbeek, ha comprato una partecipazione di maggioranza da Puck Holdings e si \u00e8 licenziato da Lehman Brothers per fare il proprietario a tempo pieno. Era socio di minoranza gi\u00e0 dal cambio di propriet\u00e0 del 2000.\nVanderbeek \u00e8 stato un grande fautore della proposta della nuova Newark Arena, che inizialmente, nel 2002, ha ricevuto finanziamenti dal consiglio comunale quando il proprietario era Puck Holdings. Dopo molte battaglie legali, avvenute sia per l'espropriazione che per la partecipazione finanziaria della citt\u00e0 di Newark al progetto, l'accordo finale \u00e8 stato approvato dal consiglio nell'ottobre del 2004 e l'approvazione del progetto si \u00e8 realizzata appena un anno dopo. Ciononostante nel gennaio del 2006 problemi finanziari hanno minacciato il blocco dell'accordo, poich\u00e9 i Devils non hanno fornito la richiesta lettera di credito fino all'ultimo giorno disponibile.\nSebbene la costruzione fosse ben avviata, alla fine dell'estate 2006 Cory Booker, diventato recentemente sindaco di Newark, ha promesso di rivalutare l'accordo e ha persino considerato l'ipotesi di recederne. Nell'ottobre dello stesso anno Booker ha concesso la realizzazione di \"un'arena di prima qualit\u00e0 costruita nella citt\u00e0 di Newark, che ci piaccia o no\", e poco dopo i Devils hanno raggiunto un accordo riguardante concessioni di propriet\u00e0 e denaro alla citt\u00e0, che ha calmato gli amministratori comunali. L'arena, che \u00e8 stata ribattezzata Prudential Center quando il Prudential Financial, con sede a Newark, ne ha comprato i diritti all'inizio 2007, dovrebbe essere inaugurata in coincidenza con l'avvio della stagione 2007-08.\n2004\u2013oggi.\nNella serrata della stagione 2004-05, molti giocatori dei Devils hanno giocato in leghe europee e ai campionati del mondo di hockey su ghiaccio. Patrik Eli\u00e1\u0161 ha contratto l'epatite virale A mangiando pesce mal cotto mentre giocava nella Superliga russa. Dovendosi confrontare con il fatto che i tempi di guarigione di Eli\u00e1\u0161 erano incerti e con la perdita dei sostegni difensivi Scott Niedermayer (al mercato dei giocatori) e Scott Stevens (ritirato), Lamoriello ha ingaggiato il difensore veterano Dan McGillis e due ex Devils \u2013 l'ala Alexander Mogilny e il difensore Vladimir Malachov, nessuno dei quali avrebbe poi finito la stagione. Nel luglio del 2005 la squadra ha annunciato che l'allenatore Pat Burns non sarebbe tornato per la stagione 2005-06 essendogli stato diagnosticato un cancro per la seconda volta in meno di un anno. L'assistente allenatore Larry Robinson, che \u00e8 stato l'allenatore dal 2000 al 2002, \u00e8 stato promosso all'inizio della stagione.\nI Devils hanno fatto fatica all'inizio della stagione, concludendo l'anno solare 2005 con un record di 16-18-5 (16 partite vinte, 18 partite perse, 5 partite pareggiate). Robinson ha dato le dimissioni da allenatore il 19 dicembre e Lamoriello ha preso il suo posto in panchina. Una volta che Eli\u00e1\u0161 \u00e8 tornato dopo essersi ripreso dall'epatite, la squadra ha cambiato faccia, concludendo la stagione con un record di 46-27-9. Il 29 aprile 2006 i Devils hanno vinto al primo turno dei playoff della Stanley Cup contro i New York Rangers 4 gare a 0, allungando la loro serie di vittorie a 15 partite. \u00c8 stata anche la prima volta in cui i Devils hanno battuto i loro rivali dell'altra sponda del fiume Hudson in una serie dei playoff. La stagione \u00e8 terminata nel turno successivo con una sconfitta per 4-1 in gara 5 contro i Carolina Hurricanes, che quella stagione avrebbero successivamente vinto la Stanley Cup.\nNel precampionato i Devils avevano assunto l'ex allenatore dei Montr\u00e9al Canadiens Claude Julien. Tuttavia, nell'ultima settimana della stagione, a tre sole partite dalla fine, Julien \u00e8 stato licenziato e Lamoriello \u00e8 tornato di nuovo in panchina. Il cambio ha ricordato l'esonero di Robbie Ftorek a otto giornate dalla fine nella stagione 1999-2000, al termine della quale i Devils hanno vinto la Stanley Cup. Lamoriello ha cos\u00ec difeso il provvedimento: \"Non penso che siamo mentalmente e [fisicamente] pronti a giocare come dobbiamo per entrare i playoff.\" I Devils hanno quindi vinto il loro settimo titolo di campioni dell'Atlantic Division, guadagnandosi il secondo miglior posto nell'Eastern Conference dopo aver concluso con due punti di vantaggio sui Pittsburgh Penguins. Hanno battuto i Tampa Bay Lightning in 6 gare nel primo turno, ma hanno faticato nel secondo turno contro gli Ottawa Senators, uscendo sconfitti in 5 gare. La loro ultima sconfitta della serie, avvenuta il 5 maggio 2007 ha segnato l'ultima partita nella storia di 25 anni dei Devils nella Continental Airlines Arena.\nLa prima stagione a Newark ha visto i Devils vincere l'Atlantic Division per l'ottava volta nella loro storia, ma nonostante ci\u00f2, la squadra, nei quarti di finale dei playoff, \u00e8 stata eliminata in sette gare dai Carolina Hurricanes. Anche nella stagione seguente, con Lemaire nuovamente in panchina, i Devils sono riusciti a vincere il titolo di Division, risultando inoltre la difesa meno perforata, cosa che ha permesso a Martin Brodeur di vincere il William M. Jennings Trophy, per effetto dei soli 191 gol subiti; tuttavia, la squadra \u00e8 stata nuovamente eliminata nei quarti di finale dei playoff dai Philadelphia Flyers per 4-1 in serie. Il campionato 2010-2011 \u00e8 stato invece fallimentare, dato che la franchigia, per la prima volta dopo 15 anni, non si \u00e8 qualificata ai playoff; Lemaire, a seguito di ci\u00f2, si \u00e8 dimesso ed ha annunciato il ritiro, venendo sostituito da Peter DeBoer, ex coach dei Florida Panthers. Nella stagione 2011-2012, raggiunta la post-season con il sesto posto in Conference, hanno superato i Florida Panthers nel primo turno (4-3) e poi i Philadelphia Flyers in semifinale (4-1), accedendo alla finale di Conference, dove, superando i vicini dei New York Rangers in sei gare, hanno vinto il titolo di Conference e sono arrivati in finale di Stanley Cup per la quinta volta nella loro storia, dove sono stati contrapposti ai Los Angeles Kings, che hanno vinto la serie per 4-2. La stagione 2012-2013, accorciata a 48 partite per il lock out ed iniziata il 16 gennaio 2013, era iniziata bene per i Devils, che per\u00f2 hanno subito un grave calo intorno alla met\u00e0 del campionato, tanto da eguagliare il record societario di 10 sconfitte consecutive; la squadra ha chiuso la stagione con il quinto posto nella divisione e fuori dai playoff.\nIl 15 agosto 2013 i Devils sono stati acquistati da Joshua Harris, proprietario della squadra dell'NBA dei Philadelphia 76ers, per 320 milioni di dollari. Harris manterr\u00e0 la propriet\u00e0 assieme a David S. Blitzer.\nTattiche.\nI Devils sono famosi per essere innanzitutto una squadra difensiva, sin dai tempi in cui alla guida c'era Jacques Lemaire, che ha adottato un sistema comunemente chiamato il \"blocco della zona neutra\". Questa tattica \u00e8 pensata per costringere gli avversari a cedere il disco nella zona neutra, in seguito ad un contrattacco. Questo tipo di gioco, unitamente alla scarsa presenza sia allo stadio che in televisione, ha causato una forte penalizzazione della squadra in termini di visibilit\u00e0 sia da parte dei media che dei tifosi, e a \"fare dell'NHL uno spettacolo noioso\". Ciononostante i Devils hanno ottenuto diversi successi usando questa tattica, e l'allenatore Larry Robinson ha asserito che i Montr\u00e9al Canadiens (i quali hanno vinto la Stanley Cup molte volte), squadra in cui ha giocato negli anni settanta, ha utilizzato una forma di \"blocco della zona neutra\", bench\u00e9 all'epoca non avesse ancora un nome.\nFin dai tempi di Jacques Lemaire la squadra ha adottato meno il blocco della zona neutra, in favore di una tattica di transizione denominata \"run and gun\". Giocatori come John Madden, che eccelle nei gol in inferiorit\u00e0 numerica, hanno guidato la squadra dando maggiore peso a velocit\u00e0 e forecheck. Brian Gionta e Patrik Eli\u00e1\u0161 sono parimenti famosi per la loro regia nella zona d'attacco. Zach Parise e Travis Zajac danno risalto a velocit\u00e0 e solido controllo del disco.\nA seguito del ritiro di Lemaire, sostituito con Peter DeBoer, i Devils hanno cominciato ad utilizzare tattiche alquanto offensive, seppur mantenendo una forte solidit\u00e0 difensiva.\nColori sociali e mascotte.\nLogo.\nIl logo dei Devils \u00e8 un monogramma delle lettere \"N\" e \"J\", raffigurato con due corna di diavolo in cima alla \"J\" e una coda a punta in basso. Il monogramma \u00e8 rosso con un contorno nero, racchiuso in un cerchio aperto anch'esso nero. In entrambe le maglie il logo \u00e8 posto su uno sfondo bianco all'altezza dello sterno. Prima della stagione 1992-93 il cerchio e il contorno erano entrambi verdi.\nMagliette.\nGli attuali colori sociali sono bianco, rosso e nero, visibili in entrambe le maglie (per le partite in casa e in trasferta). La maglia adottata nelle partite giocate in casa (che fino al 2003, quando l'NHL ha deciso di cambiare le due maglie, era quella usata per le trasferte) \u00e8 prevalentemente rossa. Tre strisce bianche e nere attraversano ogni braccio e la vita. La maglia per le trasferte, in precedenza usata in casa, \u00e8 bianca con un motivo simile, ma con le tre strisce rosse e nere. Sulle spalle le divise sono entrambe nere.\nPrima del 1993 le divise erano verdi e rosse con strisce leggermente differenti. I Devils non hanno ancora presentato la terza divisa ed insieme ad altre due squadre (Detroit e Carolina), sono i soli nell'NHL a non averla mai posseduta .\nMascotte.\nLa mascotte attuale \u00e8 \"NJ Devil\", un diavolo alto pi\u00f9 di 2 metri che incarna la leggenda del Diavolo del Jersey. NJ Devil provvede ad animare la folla, firma autografi, intrattiene il pubblico durante gli intervalli, pattina sul ghiaccio e corre lungo i corridoi della Continental Airlines Arena. Prima del 1993, la mascotte era \"Slapshot\", un enorme disco di gomma che interagiva anche con i tifosi. Tuttavia Brad Patrick Ebben, l'uomo che dava vita al personaggio, \u00e8 stato licenziato dopo aver palpeggiato tre donne mentre era in costume. Per eliminare l'onta del processo, Slapshot \u00e8 stato accantonato e da allora non \u00e8 pi\u00f9 ricomparso.\nStagioni e record.\nRisultati stagione per stagione.\n\"Note: PG = Partite Giocate, V = Vittorie, S = Sconfitte, P = Pareggi, OTL = Sconfitte nei tempi supplementari, Pti = Punti, GF = Goal Fatti, GS = Goal Subiti, MP = Minuti di Penalit\u00e0\"\nRoster attuale.\n\"Note: S = Sinistra, D = Destra, C = Centro, AS = Ala Sinistra, AD = Ala Destra\"\nMembri onorati.\nI Devils hanno ritirato i numeri di due giocatori, entrambi nel 2006. Il 3 febbraio hanno ritirato il numero 4 del capitano e difensore da molto tempo, Scott Stevens, che aveva passato 13 stagioni con i Devils. Il numero 3 di Ken Daneyko \u00e8 stato ritirato il 24 marzo. Daneyko, un difensore, era stato ingaggiato nel 1982 e aveva passato 22 stagioni con l'uniforme dei Devils.\nTre giocatori dei Devils sono poi entrati nella Hockey Hall of Fame. Il difensore Vja\u010deslav Fetisov, uno dei primi due giocatori sovietici nell'NHL, che aveva giocato per i Devils dal 1989 al 1995 ed \u00e8 stato l'assistente dell'allenatore dal 1999 al 2002; \u00e8 stato inserito nel 2001. Peter Stastny, un ex centro ed uno dei migliori bomber negli anni '80, ha giocato per i Devils dal 1990 al 1993 ed \u00e8 stato inserito nel 1998. Nel 2007 Scott Stevens sar\u00e0 inserito nell'Hall of Fame nel suo primo anno di eleggibilit\u00e0. Gli ex allenatori dei Devils Jacques Lemaire (1993\u20131998) e Larry Robinson (2000\u20132002, 2005) erano stati inseriti come giocatori prima di allenare i Devils. Herb Brooks (1992\u20131993), che ha guidato la nazionale di hockey su ghiaccio statunitense del 1980 alla vittoria nel \"miracolo sul ghiaccio\", \u00e8 stato inserito nel 2006.\nI leader.\nCapitani.\n\"Questa lista non include gli ex capitani dei Kansas City Scouts e dei Colorado Rockies.\"\nAllenatori.\n\"Questa lista non include gli ex allenatori dei Kansas City Scouts e dei Colorado Rockies.\"\nNote.\nTutti sono "}
{"id": "651003", "revid": "767487", "url": "https://it.wikipedia.org/wiki?curid=651003", "title": "Logica NMOS", "text": "La logica NMOS utilizza transistori a effetto di campo metallo-ossido-semiconduttore (MOSFET) con drogaggio di tipo N per implementare circuiti logici e altri circuiti digitali. I transistori NMOS hanno tre modi di operare: in zona di interdizione, in zona di triodo e in zona di saturazione.\nGli nMOS sono disposti nella cosiddetta \"rete di pull-down\" (PDN) tra l'uscita del circuito logico e la tensione di ingresso negativa, mentre un resistore \u00e8 posizionato tra l'uscita e la tensione di ingresso positiva. Il circuito \u00e8 disegnato in modo che l'uscita desiderata sia bassa, e quindi la rete PDN sia attiva, creando in tal modo una corrente tra l'ingresso e l'uscita.\nConsideriamo come esempio una porta logica NOR. Se l'ingresso A \u00e8 alto \"oppure\" l'ingresso B \u00e8 alto (livello logico 1), il rispettivo transistore MOS agisce come resistore avente resistenza bassa tra ingresso e uscita, spingendo l'uscita ad essere bassa (livello logico 0). Quando sia A che B sono alti, entrambi i transistori conducono e creano un percorso a resistenza ancora minore. L'unico caso in cui l'uscita \u00e8 alta \u00e8 quando entrambi i transistori sono interdetti, il che accade quando sia A che B sono bassi.\nTabella della verit\u00e0 di una porta NOR:\nAnche se la logica NMOS \u00e8 semplice da progettare e costruire (un MOSFET pu\u00f2 operare da resistore, cos\u00ec l'intero circuito pu\u00f2 essere costituito da MOSFET), presenta alcuni problemi. Quello peggiore \u00e8 che quando la parte pull-down del circuito \u00e8 attiva, nel circuito scorre una corrente continua, che porta a una dissipazione di potenza.\nInoltre, i circuiti NMOS sono lenti nella commutazione da basso a alto; quando avviene la transizione da alto a basso, i transistori offrono bassa resistenza e il carico capacitivo all'uscita si dissipa molto velocemente. La resistenza tra l'uscita e l'ingresso di tensione positiva, invece, \u00e8 molto maggiore, il che causa un maggiore intervallo di tempo per la commutazione basso-alto. Per aggirare il problema si pu\u00f2 utilizzare un resistore con minore resistenza, ma si genererebbe una maggiore dissipazione di potenza in cambio della maggior velocit\u00e0.\nInoltre, gli ingressi logici asimmetrici rendono i circuiti NMOS suscettibili al rumore.\nQuesti svantaggi sono il motivo per cui la logica NMOS \u00e8 stata soppiantata dalla logica CMOS sia nei circuiti digitali a bassa potenza che in quelli ad alta velocit\u00e0, come i microprocessori durante gli anni ottanta."}
{"id": "651009", "revid": "599013", "url": "https://it.wikipedia.org/wiki?curid=651009", "title": "PMOS", "text": "PMOS (o pMOS) pu\u00f2 riferirsi:"}
{"id": "651010", "revid": "73843", "url": "https://it.wikipedia.org/wiki?curid=651010", "title": "Ferruccio Ferroni", "text": "Biografia.\nNato a Mercatello sul Metauro, Ferruccio Ferroni \u00e8 quasi sempre vissuto a Senigallia. Nel dopoguerra, dopo aver scontato con due anni di sanatorio il lungo periodo di prigionia in Germania, si avvicina alla fotografia grazie ai suggerimenti di Giuseppe Cavalli, avvocato di vasta cultura che tentava di imprimere un nuovo impulso al mondo fotografico e che nel 1947 aveva firmato come segretario e ispiratore del circolo milanese \u201cLa Bussola\u201d un \u201cManifesto\u201d teorico pubblicato nel numero di maggio della rivista \u201cFerrania\u201d che si richiamava agli assunti del \u201cBreviario di estetica\u201d di Benedetto Croce. Ferroni, invece, era iscritto al circolo veneziano \u201cLa Gondola\u201d che annoverava, accanto al segretario Paolo Monti, autori del calibro di Ferruccio Leiss, Toni Del Tin, Gino Bolognini, poi integrati da due giovani di valore come Gianni Berengo Gardin e Fulvio Roiter. Quando Cavalli fonda a Senigallia nel 1954 il circolo Misa, Ferroni si iscrive subito e si trova accanto, fra gli altri, Piergiorgio Branzi, Alfredo Camisa, Riccardo Gambelli e, ovviamente, Mario Giacomelli. Parallela alla professione di avvocato, che eserciter\u00e0 dal 1953 al 1992, Ferruccio Ferroni sviluppa un'attivit\u00e0 fotografica che, pur svolgendosi in ambito amatoriale, si caratterizza per un rigore e un equilibrio propri del professionismo.\nL'attenzione per la stampa, la precisione con cui organizzava l'archivio, la ricerca dei migliori materiali e la grande conoscenza di macchine e obiettivi hanno da sempre caratterizzato il lavoro del fotografo marchigiano, anche se il vero elemento propulsivo \u00e8 stata la sua profonda passione per la ricerca espressiva. Da subito ottiene importanti risultati come, nel 1950, il prestigioso premio al Grand Concours International de Photographie indetto dalla rivista svizzera \u201cCamera\u201d e partecipa a mostre significative fra cui si possono ricordare l'Esposizione Internazionale Fotografica (Milano, 1952), la Mostra della fotografia italiana (Firenze, 1953) o la \u201cSubjektive Fotografie 2\u201d (Saarbrucken 1954/1955). \nC'\u00e8 un allontanamento nella sua attivit\u00e0 fotografica destinata ai circoli fotografici italiani ed internazionali, perch\u00e9 dal 1957 al 1984 si dedica completamente al lavoro e alla famiglia, ma continuer\u00e0 a fotografare con la sua Hasselblad 6x6 e diapositive a colori, in particolare nei viaggi di famiglia, dove si nota in fase d ripresa lo stesso intento creativo e ricercato che lo caratterizzava negl'anni cinquanta; la sua fotografia a colori \u00e8 stata per la prima volta indagata da Marcello Sparaventi ed Alberto Masini nel volume \"Nel silenzio. Ferroni a colori. Le fotografie a colori di Ferruccio Ferroni dal 1955 al 2000\", edito nel 2014 da Omnia Comunicazione in collaborazione con il Fotoclub di Potenza Picena.\nNel 1985 riprender\u00e0 la sua attivit\u00e0 in camera oscura e la fotografia in bianco e nero, dimostrando che negl'anni il suo stile non si \u00e8 affatto appannato. Le nuove ricerche lo portano ad esporre in numerose mostre personali e collettive in Italia e all'estero, a ricevere riconoscimenti dalla FIAF (Maestro della Fotografia nel 1996 e Autore dell'anno nel 2006) a pubblicare alcuni volumi monografici fra cui \u201cImmagini inventate\u201d che vince nel 1999 a Padova il premio come miglior libro fotografico dell'anno. Nel 2007 a Fano presso la Saletta Nolfi espone per l'ultima volta, partecipando con la moglie Lidia all'inaugurazione della mostra \"Un modo sublime\" a cura di Marcello Sparaventi, con il catalogo edito da Omnia Comunicazione, che raccoglie le sue schede di stampa originali dal 1949 al 2005.\nPur non valutato come avrebbe meritato dal mondo del collezionismo sue immagini sono conservate in alcune collezioni pubbliche (la collezione permanente della \u201cSubjektive Fotografie\u201d, la Biblioteque National di Parigi, il Museo Alinari di Firenze, il Museo d'arte moderna di Senigallia) e private. Nel libro edito nel 2016 \"Italian Humanist Photography from Fascism to the Cold War\" scritto da Martina Caruso ed edito da Bloomsbury Academic a Londra, viene scelta per la copertina del libro inglese la fotografia \u201cBallerini\u201d del 1954 di Ferruccio Ferroni."}
{"id": "651011", "revid": "135224", "url": "https://it.wikipedia.org/wiki?curid=651011", "title": "Emetici", "text": ""}
{"id": "651012", "revid": "343651", "url": "https://it.wikipedia.org/wiki?curid=651012", "title": "New York Islanders", "text": "I New York Islanders sono una squadra di hockey su ghiaccio della NHL. Giocano nella Eastern Conference. Hanno la sede nella Contea di Nassau, New York. Gli Islanders sono una delle tre squadre dell'area metropolitana di New York membri dell'NHL, insieme ai New York Rangers ed ai New Jersey Devils.\nSono stati fondati nel 1972.\nHanno vinto 4 Stanley Cup consecutivamente dal 1980 al 1983, ma non vincono una serie playoff dalla stagione 1992-93.\nStoria.\n1972-1979.\nAllo scopo di tenere fuori dal Nassau Veterans Memorial Coliseum della contea di Nassau i New York Raiders, squadra della WHA, considerata, dai governanti della zona non una lega maggiore, furono fondati, a Long Island, i New York Islanders. La prima stagione della squadra fu per\u00f2 terribile, conclusasi infatti con l'ultimo posto, risultato bissato anche l'anno successivo. Ma la stagione dopo fu invece un successo: gli Islanders raggiunsero infatti, per la prima volta nella loro storia, i playoff, superando, nel primo turno, i rivali cittadini dei New York Rangers; nel turno seguente sconfissero i Pittsburgh Penguins, vincendo la serie per 4-3 dopo aver perso le prime 3 partite. In semifinale, tuttavia, furono eliminati dai Philadelphia Flyers, vincitori della serie per 4-3. La stagione seguente conclusero la regular season con 101 punti e raggiunsero di nuovo i playoff, ma furono ancora una volta eliminati in semifinale, stavolta dai Montreal Canadiens futuri vincitori; precedentemente, gli Islanders avevano eliminato i Vancouver Canucks e i Buffalo Sabres. Anche l'annata successiva si concluse allo stesso modo: gli Islanders arrivarono di nuovo in semifinale, venendo di nuovo battuti dai Canadiens che, per la seconda volta di fila, vinsero il campionato. I newyorchesi avevano superato i Chicago Blackhawks e, ancora una volta, i Buffalo Sabres. L'anno dopo gli Islanders vinsero il loro primo trofeo, la Patrick Division, ma nei playoff furono immediatamente eliminati dai Toronto Maple Leafs (4-3). Anche la stagione successiva vide gli Islanders conquistare il primo posto nella division, ma ai playoff, dopo aver eliminato i Blackhawks, furono estromessi, in semifinale, dai concittadini dei New York Rangers.\n1979-1984.\nMa nella stagione 1979-1980 qualcosa cambi\u00f2: gli Islanders chiusero la regular season al secondo posto nella division, con 91 punti, ma giocarono degli ottimi playoff superando, nell'ordine, i Los Angeles Kings, i Boston Bruins, i Buffalo Sabres e, in finale, i Philadelphia Flyers, battuti per 4-2 in serie: gli Islanders divennero cos\u00ec la seconda squadra di New York ad alzare la Stanley Cup. Nella stagione seguente i newyorchesi riuscirono a mantenere la Stanley Cup a Long Island, battendo, in finale, i Minnesota North Stars per 4-1 in serie. Gli Islanders, che avevano anche vinto la division con 110 punti, sul percorso verso la finale sconfissero subito i Toronto Maple Leafs, seguiti dagli Edmonton Oilers e quindi dai New York Rangers. La stagione successiva vide i newyorchesi riconfermarsi, per il terzo anno di fila, sia campioni della division (con 118 punti) che della lega: i playoff videro gli Islanders eliminare i Pittsburgh Penguins, i New York Rangers, i Quebec Nordiques e, in finale, i Vancouver Canucks (4-0). L'anno dopo, pur non vincendo la division, i newyorchesi, raggiunti i playoff, estromisero subito i Washington Capitals, seguiti, ancora una volta, dai New York Rangers e, quindi, dai Boston Bruins; in finale, gli Edmonton Oilers non poterono che essere spettatori della quarta Stanley Cup alzata dagli Islanders, che avevano vinto la serie per 4-0. Questa, per\u00f2, fu l'ultima alzata dai newyorchesi, che infatti, la stagione seguente, vinsero la division e, arrivati ai playoff, eliminarono Rangers, Capitals e Canadiens ma, raggiunta la finale per il quinto anno di fila, furono battuti dagli Edmonton Oilers, proprio i perdenti dell'anno precedente, che vinsero la serie per 4-1.\n1984-oggi.\nLa stagione dopo vide gli Islanders giungere terzi nella division e, ai playoff, furono eliminati al secondo turno dai Philadelphia Flyers; per la prima volta, dopo 5 anni, i newyorchesi non arrivarono in finale. L'anno seguente raggiunsero ancora i playoff ma furono immediatamente eliminati dai Washington Capitals. Nella stagione 1987-1988 gli Islanders vinsero la division ma, ai playoff, furono subito estromessi dai vicini dei New Jersey Devils. La stagione successiva vide gli Islanders chiudere il campionato con l'ultimo posto nella division, pertanto addirittura fuori dai playoff. Dopo alcune annate anonime, nella stagione 1992-1993 i newyorchesi, chiusa la division con il terzo posto, riuscirono ad arrivare fino in semifinale di playoff, dopo aver superato Capitals e Penguins, prima di essere battuti dai Canadiens. Nelle diciassette stagioni successive (\u00e8 escluso il campionato 2004-2005, non disputato per il lock-out), gli Islanders hanno raggiunto i playoff solamente cinque volte, di cui l'ultima nella stagione 2006-2007; in tutti i casi, la squadra \u00e8 stata eliminata ai quarti di finale.\nNella stagione 2012-2013, ridotta per il lock-out, gli Islanders sono riusciti a tornare ai playoff dopo cinque anni di assenza, venendo per\u00f2 ancora una volta eliminati nel primo turno, stavolta dai Pittsburgh Penguins (4-2 in serie)."}
{"id": "651014", "revid": "1543377", "url": "https://it.wikipedia.org/wiki?curid=651014", "title": "Princess Ai", "text": " \u00e8 un fumetto co-prodotto da Tokyopop, Kitty Radio e Shinshokan riunendo alcuni nomi della musica internazionale e del fumetto giapponese. Tokyopop detiene i diritti della serie in tutto il mondo.\nAutori.\nCreato da Courtney Love e D.J. Milky, \"Princess Ai\" \u00e8 stato scritto da D.J. Milky e Misaho Kujiradou, che si \u00e8 occupata anche dei disegni, basati sul \"character design\" di Ai Yazawa.\nStoria.\nTrama generale.\nUna giovane misteriosa, Ai, \u00e8 a Tokyo senza saperne il motivo. Convinta di provenire da un altro pianeta e di essere alla ricerca di qualcosa, si imbatte in un ragazzo che conquista il suo cuore, il biondo Kent, bibliotecario dell'universit\u00e0. In breve tempo Ai diventa una rockstar, ma deve fare i conti con i suoi nemici alieni che la inseguono.\nSinossi.\nAi si ritrova, disorientata, a Shinjuku. Le uniche cose che ricorda sono il suo nome, la sua provenienza (un altro pianeta) e il fatto che sta cercando qualcosa che non ricorda. Ha con s\u00e9 una scatola a forma di cuore decorata con pietre preziose; quando un ladro prova a rubarle l'oggetto, viene fermato da Kent, giovane chitarrista che lavora presso la biblioteca dell'universit\u00e0.\nAi trova rifugio a casa del ragazzo, che abita insieme a Hikaru, innamorato di Kent e per questo non proprio ben disposto nei confronti di Ai.\nLa ragazza \u00e8 dotata di straordinarie doti canore e riesce a farsi assumere come cantante allo strip-club Cupido. Qui attira le attenzioni di Takeshi, aitante talent scout della pi\u00f9 grande agenzia giapponese del settore, la H. T. A. (Hayabusa Talent Agency).\nSfogliando un volume trovato nella biblioteca, Ai ha una visione del suo regno e di suo padre: scopre cos\u00ec di essere figlia del re di Ai-Land. Intanto Kai, uno degli angeli responsabili della Seconda Rivoluzione, litiga con Nora, suo cugino e complice. Al centro della lite \u00e8 il fatto che Kai ha inviato sulla Terra Tess, la Furia con le ali da dragone, allo scopo di cercare Ai.\nSentendo l'odore di Ai, Tess aggredisce Kent; a questo punto, quando il ragazzo le chiede spiegazioni, Ai decide che \u00e8 meglio allontanarlo, e firma un contratto con la H. T. A., che probabilmente \u00e8 in grado di proteggerla.\nIn breve tempo, Ai diventa una celebre rockstar. Capricciosa e ribelle come una diva, non sopporta il metodo della H. T. A., che cerca di rendere la sua musica un prodotto meramente commerciale, mettendo delle catene alla sua libert\u00e0 artistica e personale.\nIl passato di Ai emerge grazie a un libro trovato da Kent in biblioteca. La ragazza viene da Ai-Land, una dimensione nella quale convivono umani e creature chiamate \"dougen\". Questi ultimi sono guidati da angeli il cui sangue contiene una risorsa energetica chiamata \"tenketsu\". Per questo motivo gli umani li hanno schiavizzati, impadronendosi di questo fluido; il re Sei li ha crudelmente domati quando hanno tentato una rivolta, tenendo sua figlia, la principessa Ai, all'oscuro di tutto. Intanto Ai ha studiato i dougen e si \u00e8 avvicinata a uno di loro, Nora, del quale si \u00e8 innamorata. Lo scopo del viaggio di Ai \u00e8 proprio quello di chiarire come realmente siano andate le cose e salvare Ai-Land.\nTemi.\nNonostante il suo carattere di fumetto semplice e leggero, \"Princess Ai\" sviluppa in modo evidente una tematica in particolare: la musica, vista come una forza in grado di aiutare e salvare le persone. L'amore di Ai per il canto e per la musica in generale emerge sin dai primi capitoli; successivamente, quando diventa un personaggio pubblico con il nome d'arte Princess Ai, la ragazza si rende conto di come l'attenzione che riesce a catalizzare su di s\u00e9 attraverso la musica somigli a un incantesimo. Emblematico \u00e8 l'episodio in cui un'artista della H. T. A. minaccia il suicidio perch\u00e9 delusa dalle false promesse della casa discografica: Ai improvvisa una canzone, e grazie a questa la ragazza si convince di poter andare avanti comunque, ad esempio cercando una nuova etichetta.\nDurante la sua esibizione allo show televisivo \"Una notte in Paradiso\", Princess Ai viene attaccata da Tess, ma affrontandola continua imperterrita a cantare; la sua musica si rivela capace di convincere la stessa Tess a fidarsi delle intenzioni di Ai.\nLa musica \u00e8 vista da Ai come una forza pura, una passione che non deve mai scendere a compromessi: questo \u00e8 sottolineato dal carattere ribelle della rockstar, che non accetta alcuna imposizione da parte della casa discografica. Takeshi, ad esempio, avrebbe voluto cambiare il titolo di \"Catene spezzate\" in \"Incatenami\"; inoltre, allo show \"Una notte in Paradiso\", Princess Ai si rifiuta di cantare una ballata e decide di esibirsi in un pezzo hardcore punk, consegnando lei stessa gli spartiti alla band che dovr\u00e0 suonare.\nLa principessa Ai e Courtney Love.\n\"Princess Ai\" \u00e8 un libero adattamento in chiave fantasy della vita di Courtney Love. La stessa cantante ha dichiarato: \"Ho sempre amato la cultura e il popolo giapponesi. La principessa Ai \u00e8 un gran personaggio perch\u00e9 sembra essere il mio alter ego, ma in uno scenario fantasy\". Il nome Ai si rif\u00e0 alla stessa Love: la parola \"ai\" significa infatti \"amore\". \u00c8 inoltre opionione diffusa che Kent, chitarrista biondo e sensibile, sia basato su Kurt Cobain, marito scomparso della musicista e leader dei Nirvana. La scatola a forma di cuore di Ai, inoltre, sembra essere un chiaro richiamo alla canzone dei Nirvana \"Heart Shaped Box\", ispirata appunto da una \"scatola a forma di cuore\" che Courtney Love aveva regalato a Cobain.\nDa un punto di vista estetico, il personaggio di Ai \u00e8 sviluppato secondo i canoni dello stile gothic lolita, molto diffuso tra le harajuku girls, che ha influenzato molti personaggi presenti in altri manga (\"Paradise Kiss\", \"Godchild\", \"Othello\", \"Chobits\", \"xxxHOLiC\", \"Pitaten\").\nVolumi del fumetto.\n\"Princess Ai\" si compone di tre volumi, pubblicati in Italia da J-Pop.\nMedia e gadget.\n\u00c8 in produzione un anime tratto dall'opera: il suo titolo sar\u00e0 \"Princess Ai ~Ai-land Chronicles~\" ed \u00e8 stato annunciato come \"un connubio completamente nuovo di live action e animazione in stile gothic lolita\".\nAlla pubblicazione di \"Princess Ai\" si accompagna inoltre un merchandising di proporzioni notevoli, che propone un CD musicale, bambole, poster, calendari, segnalibri, spille e quant'altro."}
{"id": "651015", "revid": "74173", "url": "https://it.wikipedia.org/wiki?curid=651015", "title": "N-MOS", "text": ""}
{"id": "651016", "revid": "74173", "url": "https://it.wikipedia.org/wiki?curid=651016", "title": "P-MOS", "text": ""}
{"id": "651018", "revid": "1654832", "url": "https://it.wikipedia.org/wiki?curid=651018", "title": "Giuseppe Nicolini", "text": "Biografia.\nRicevette i primi rudimenti musicali dal padre, Omobono Carletti detto Nicolini, organista e maestro di cappella a Piacenza. Dal 1778 al 1784 studi\u00f2 al conservatorio napoletano di Sant'Onofrio sotto la guida di Giacomo Insanguine e pi\u00f9 tardi di Domenico Cimarosa. In questo periodo scrisse la sua prima composizione, l'oratorio \"Daniele nel lago dei leoni\" (1781). Dalla disamina di alcuni atti archivistici, il Nicolini viene segnalato come organista nella Chiesa di San Paolo a Piacenza. Nel 1793 debutt\u00f2 come operista a Parma con \"La famiglia stravagante\". Compose in seguito altri 45 lavori teatrali. La sua opera pi\u00f9 nota, \"Traiano in Dacia\", and\u00f2 in scena per la prima volta a Roma nel 1807. Degno di nota \u00e8 anche il melodramma \"I baccanali di Roma\", rappresentato alla Scala a Milano il 21 gennaio 1801 con Angelica Catalani e Adamo Bianchi. Nel 1819 fu nominato maestro di cappella della cattedrale della sua citt\u00e0 natale. Fino al 1820 riscosse molto successo nei teatri italiani ed europei ma nel 1831, ormai anziano e non pi\u00f9 accompagnato dal plauso del pubblico, prefer\u00ec abbandonare i palcoscenici per dedicarsi totalmente alla composizione di musica sacra.\nNicolini viene ricordato come uno degli ultimi rappresentanti della scuola napoletana, la quale gi\u00e0 dal 1800 aveva iniziato un inesorabile declino che la condusse progressivamente a essere inglobata nel nuovo nascente gusto nazionale; il protagonista di questo cambiamento fu Gioachino Rossini.\nIstituzioni.\nNel 1977, a Giuseppe Nicolini \u00e8 stato intitolato il Conservatorio di musica della sua citt\u00e0 natale a seguito della statalizzazione del preesistente liceo musicale, la cui trasformazione si deve all'allora direttore Giuseppe Zanaboni. Sempre al maestro Zanaboni si devono la progettazione della costruzione del grande organo Pedrini, inaugurato nel 1980, e la completa ristrutturazione del salone grande dei concerti al pian terreno, oltre che la sua messa a punto e adattamento rispetto alle norme vigenti di sicurezza, in primis l'installazione di sedili in velluto e materiale ignifugo in sostituzione di quelli preesistenti lignei. Il salone dei concerti contiene affreschi allegorico-musicali del pittore locale Luciano Ricchetti; sullo scalone principale si trova un mosaico d'imitazione cinquecentesca di G. Gambardella. L'edificio \u00e8 attualmente ospitato nell'ex-monastero di Santa Franca."}
{"id": "651026", "revid": "767487", "url": "https://it.wikipedia.org/wiki?curid=651026", "title": "Ship Arriving Too Late to Save a Drowning Witch", "text": "Ship Arriving Too Late to Save a Drowning Witch, pubblicato nel 1982, \u00e8 un album di Frank Zappa.\nIl disco.\nIl titolo dell'album tradotto in italiano significa: \"Nave che arriva troppo tardi per salvare una strega che annega\" e prende il nome da un Droodle di Roger Price richiamato anche nel titolo e nel testo del primo brano della seconda facciata. Il disco fu registrato tra l'Estate del 1981 e gli inizi del 1982. Le tracce-base di alcuni brani (sicuramente \"Drowning Witch\" e \"Teen-age Prostitute\") furono incise durante alcune esibizioni dal vivo effettuate da Zappa e soci tra il settembre e il dicembre 1981.\nQuesto lavoro \u00e8 divenuto famoso principalmente per la presenza del pezzo \"Valley Girl\", con testi e voce di Moon Unit Zappa, figlia all'epoca quattordicenne di Frank, dove vengono citati e stereotipati alcuni modi di dire tipici dello slang giovanile parlato nella San Fernando Valley in California. Tale pezzo \u00e8 storicamente conosciuto per essere stato l'unico singolo di Frank Zappa ad entrare nella Top 40 di Billboard."}
{"id": "651028", "revid": "57342", "url": "https://it.wikipedia.org/wiki?curid=651028", "title": "Jacques Haussman", "text": ""}
{"id": "651030", "revid": "287204", "url": "https://it.wikipedia.org/wiki?curid=651030", "title": "Isobaro", "text": "L'etimologia del termine isobaro deriva dalle parole in greco antico: \u03b9\u03c3\u03bf\u03c2 (isos) e \u03b2\u03b1\u03c1\u03bf\u03c2 (baros), tradotte significano di \"ugual peso\".\nIn fisica nucleare, infatti, vengono definiti \"isobari\" i nuclidi che presentano, a differenza degli isotopi, lo stesso numero di massa (A) ma un diverso numero atomico (Z); in pratica due nuclei atomici appartenenti a specie distinte ma costituiti dallo stesso numero di nucleoni e aventi quindi approssimativamente la stessa massa atomica. Essi potranno quindi avere propriet\u00e0 fisiche abbastanza simili pur avendo un comportamento chimico a volte molto diverso. Un esempio di nuclidi isobari \u00e8 costituito dal 12C e dal 12B.\nNella radioattivit\u00e0 e nei processi nucleari si possono trovare isobari nel decadimento di tipo \u03b2+ e \u03b2- che consistono nell'espulsione dal nucleo di particelle con carica e massa uguale (\u03b2-) o in modulo (\u03b2+) dell'elettrone. Essendo l'elettrone una massa trascurabile per influire sul numero di massa del nuclide, dopo il decadimento radioattivo si avranno nuclidi isobari, poich\u00e9 l'elettrone influisce sul numero atomico ma non sul numero di massa."}
{"id": "651032", "revid": "1573940", "url": "https://it.wikipedia.org/wiki?curid=651032", "title": "Coryphaena", "text": "I corifenidi (Coryphaenidae) sono una famiglia di pesci dell'ordine dei Perciformes che comprende l'unico genere Coryphaena.\nDescrizione.\nIl corpo \u00e8 lungo, lateralmente compresso, la testa \u00e8 veramente una testa troncata, poich\u00e9 la regione frontale si abbassa perpendicolarmente; la pinna dorsale occupa tutto il dorso; la pinna ventrale, se non manca, \u00e8 piccolissima, l'anale invece \u00e8 molto sviluppata, come pure le pettorali e la caudale, fortemente forcuta, con lobi lunghi e sottili.\nLe mandibole sono armate di denti a pettine, come anche l'osso palatino e quelle faringee; la lingua e gli archi branchiali presentano denti vellutati.\nLa livrea \u00e8 interessante: fianchi grigio azzurri, con riflessi giallo oro e verdi sul dorso.\nDistribuzione e habitat.\nI Corifenidi sono diffusi in tutte le acque tropicali e subtropicali, compreso il Mediterraneo occidentale. Sembrano evitare le coste, o visitarle soltanto durante la fregola.\nPesca.\nLa loro carne \u00e8 altamente stimata e l'interesse commerciale alto.\nSpecie.\nIl genere comprende due specie:"}
{"id": "651033", "revid": "2075278", "url": "https://it.wikipedia.org/wiki?curid=651033", "title": "New York Rangers", "text": "I New York Rangers sono una squadra di hockey su ghiaccio, fondata nel 1926 e con sede a New York. Sono tra gli Original Six della NHL, lega nella quale giocano ancora oggi. La squadra ha delle forti rivalit\u00e0 con i vicini dei New Jersey Devils e dei concittadini dei New York Islanders; degna di nota, inoltre, quella con i Philadelphia Flyers.\nStoria.\n1926-1967.\nI New York Rangers furono fondati da George Lewis \"Tex\" Rickard, presidente del Madison Square Garden, in vista della stagione 1926-1927 dell'NHL, allo scopo di sostituire i New York Americans. I Rangers vinsero subito il titolo della divisione statunitense, ma furono eliminati ai playoff dai Boston Bruins. Nella loro seconda stagione, per\u00f2, i newyorchesi vinsero la loro prima Stanley Cup, superando, in finale, i Montreal Maroons per tre gare a due, dopo aver battuto, nei playoff, i Pittsburgh Pirates e gli stessi Boston Bruins. Il 13 dicembre 1929 i Rangers divennero la prima squadra dell'NHL a viaggiare con un aereo, con destinazione Toronto per la partita con i Maple Leafs, persa 7-6. Dopo la finale persa nella stagione 1928-1929 con i Bruins, i Rangers vinsero nuovamente la Stanley Cup nel 1933, battendo, per tre gare ad uno, i Toronto Maple Leafs. Bissarono il successo sette anni dopo, nel 1940, sconfiggendo, ancora una volta, i Maple Leaf, anche se stavolta per 4-2 (la finale era passata da 5 a 7 gare). I Rangers impiegarono poi dieci anni per ritornare in finale: nel 1950, infatti, giunsero fino all'ultimo round per affrontare i Detroit Red Wings, che per\u00f2 vinsero la serie per 4-1; i Rangers avevano dovuto inoltre giocare alcune partite casalinghe a Toronto. Le annate successive furono molto anonime: in sedici stagioni, i newyorchesi giunsero ai playoff solamente quattro volte.\n1967-1993.\nLa squadra fu cos\u00ec rinnovata a partire dal 1967, a seguito dell'allargamento della lega, e giunse due volte in finale nel corso degli anni '70, perdendo in entrambi i casi: la prima volta con i Boston Bruins (vincitore della serie per 4-2) nel 1972, la seconda nel 1979 con i Montreal Canadiens (vincenti per 4-1). Nella stagione 1973-1974, i Rangers divennero la prima squadra dell'Original Six a venire eliminata ai playoff da una squadra aggiunta dopo l'allargamento del 1967; a fare questo furono i Philadelphia Flyers, al termine di una serie tiratissima, terminata sul 4-3 per questi ultimi. Tuttavia, la squadra non raggiunse molti altri risultati di spessore, al di l\u00e0 dei titoli di divisione vinti nelle stagioni 1989-1990 e 1991-1992.\n1993-presente.\nDopo 54 anni, finalmente i Rangers riportarono la Stanley Cup a New York: dopo aver vinto il titolo di divisione ed il Presidents' Trophy (grazie alla cifra record di 112 punti di stagione), i newyorchesi prima vinsero il titolo di conference per la prima volta nella loro storia, superando, nei playoff, i rivali cittadini dei New York Islanders nei quarti (4-0 in serie), poi i Washington Capitals in semifinale (4-1) e, in finale, i Vancouver Canucks al termine di una lunga serie vinta per 4-3. Tuttavia, i Rangers non riuscirono a ripetere questo risultato negli anni successivi, nonostante la militanza, in questo periodo, di grandi giocatori tra le file newyorchesi, come Wayne Gretzky e Brian Leetch. Nel corso degli ultimi anni, dopo una lunga assenza, i Rangers hanno sempre raggiunto i playoff, tranne in un'occasione, nella stagione 2009-2010. Nella stagione 2011-2012 hanno terminato la stagione regolare al primo posto nella Eastern Conference, vincendo pertanto il titolo di Division; tuttavia, nei playoff, si sono fermati in finale di Conference, dove sono stati battuti dai New Jersey Devils."}
{"id": "651034", "revid": "16913428", "url": "https://it.wikipedia.org/wiki?curid=651034", "title": "Mithra", "text": ""}
{"id": "651035", "revid": "119127622", "url": "https://it.wikipedia.org/wiki?curid=651035", "title": "Pac\u00ec Paciana", "text": "Pac\u00ec Paciana \u00e8 un personaggio del teatro dei burattini molto popolare nel bergamasco. Si ispira a un personaggio realmente vissuto in provincia di Bergamo, pi\u00f9 precisamente in Valle Brembana tra la fine del XVIII e l'inizio del XIX secolo.\nLa storia e la leggenda.\nIl suo vero nome era Vincenzo Pacchiana, nato il 18 dicembre 1773 nella contrada Bonor\u00e9 di Grumello de' Zanchi (allora nel comune di Poscante, oggi di Zogno), ed era un brigante.\nFu un brigante che, nel sentire popolare, incarn\u00f2 la figura dell'amico dei poveri, un novello Robin Hood brembano che rubava ai ricchi per dare ai poveri. Personaggio leggendario, per alcuni eroe e per altri comune brigante, sicuramente affascinante riscuoteva le simpatie del popolo minuto da cui era soprannominato \"ol padr\u00f9 de la al Brembana\" (Il padrone della val Brembana) e \"Re della strada, Re della montagna, gran Re della val Brembana\".\nLa sua leggenda vuole che si fosse dato al brigantaggio per un'ingiustizia subita.\nPacchiana faceva l'oste nei pressi di Zogno, vicino al ponte sul Brembo e una sera diede ospitalit\u00e0 a due viandanti ai quali prest\u00f2 il suo orologio perch\u00e9 potessero regolarsi sulla levata del giorno dopo. L'indomani, tuttavia, i due viaggiatori si eclissarono di buon ora senza restituirgli l'orologio, ma il nostro eroe, accortosene, li rincorse, ne acciuff\u00f2 uno, proprio quello che aveva l'orologio, e a suon di sberle oltre che con la minaccia di buttarlo nel Brembo riottenne il proprio orologio lasciandolo poi andare via.\nRientrato nella sua osteria pensava che l'episodio si fosse concluso, senza sapere che il disonesto che aveva cercato di rubargli l'orologio si era recato dai gendarmi e lo aveva denunziato per rapina. Il giudice corrotto credette al suo accusatore e non a lui e ne ordin\u00f2 l'arresto.\nPacchiana sub\u00ec il processo, fu condannato ma giur\u00f2 a se stesso che non avrebbe pi\u00f9 sopportato un'ingiustizia o un torto e si diede al brigantaggio.\nUn'altra versione dice che fosse un gendarme del governo Veneto, condannato per vari reati e sfuggito alla prigione con la fuga. Col sopraggiungere della rivoluzione torn\u00f2 a Zogno spadroneggiando ed estorcendo denaro ai ricchi, facendosi beffe a lungo delle autorit\u00e0.\nBrigante.\nIl brigantaggio fu la sua nuova vita e, secondo la leggenda, non dimentic\u00f2 le proprie origini e aiut\u00f2 i poveri e chi aveva subito qualche torto.\nLe sue azioni divennero presto clamorose scuotendo da una parte i benpensanti, suscitando ammirazione tra la gente comune e al tempo stesso facendosi la fama di imprendibile.\nLa gendarmeria continuava a subire uno smacco dopo l'altro nel tentativo di acciuffarlo finch\u00e9 dopo la spiata di un compaesano fu quasi sul punto di prenderlo se il Pac\u00ec non si fosse tuffato nel Brembo riuscendo ancora una volta a sfuggire alla cattura.\n\u00c8 tramandato l'episodio del suo tuffo per sfuggire all'arresto: braccato dalle guardie francesi, fu raggiunto e stretto sul ponte di Sedrina, lungo la via Priula. Il capo dei gendarmi gli intim\u00f2 la resa aggiungendo: -\"Anche le vecchie volpi si prendono.\"- Il Pac\u00ec ribatt\u00e9: -\"Le vecchie volpi s\u00ec, ma non di questo pelo!\" - e salt\u00f2 dal ponte sfuggendo alla cattura.\nSi racconta che abbia preso lo spione e dopo averlo malmenato lo abbia lasciato legato a un albero e poi abbia fatto avvertire da un bambino i gendarmi perch\u00e9 lo liberassero mentre lui si dava alla macchia in montagna.\nPer la gendarmeria fu un ulteriore e insopportabile smacco che minava la fiducia della gente. Fu deciso cos\u00ec di porre sulla testa del Pac\u00ec una taglia di 100 zecchini se consegnato vivo o di 60 se morto: questo espediente risult\u00f2 efficace.\nCarcino.\nPac\u00ec durante una sosta nei boschi fu, un giorno, morso da un serpente che lo lasci\u00f2 vivo ma debilitato. Decise allora, per recuperare le forze, di rifugiarsi presso un altro brigante amico suo, Carcino Carciofoli (in dialetto Carciofol\u00ec), nei pressi del lago di Como.\nFu il suo unico errore: Carcino, che riteneva un amico, allettato dalla taglia divenne il suo carnefice.\nUna notte Carcino lo uccise nel sonno con un colpo di fucile, gli tagli\u00f2 la testa e la consegn\u00f2 ai gendarmi che la esposero sotto la ghigliottina alla Fara (localit\u00e0 nei pressi di porta sant'Agostino a Bergamo), a monito delle genti, era il 6 agosto 1806.\nFin\u00ec cos\u00ec la vicenda umana del Pacchiana e inizi\u00f2 la leggenda di Pac\u00ec Paciana tramandata dai racconti e dal teatro popolare, specialmente quello dei burattini, che se ne impadron\u00ec facendone un eroe vendicatore dei torti e delle ingiustizie dei pi\u00f9 forti.\nPac\u00ec divenne assieme a Giop\u00ec, suo grande amico, e ad altri briganti uno dei personaggi del teatro dei burattini pi\u00f9 amato e, ancora oggi, rappresentato per la gioia dei bambini e non solo di loro.\nCol Giop\u00ec.\nDialogo tra Pac\u00ec e Giop\u00ec che non l'ha riconosciuto, tratto da una commedia di Luigi Milesi detto il \"Bigio\":\nCitazioni.\nAlla figura di Pac\u00ec Paciana \u00e8 stato intitolato il principale centro sociale autogestito di Bergamo.\nIl cantautore bergamasco Luciano Ravasio gli ha dedicato una ballata (testo della poetessa dialettale Carmen Fumagalli Guariglia).\nSulla sua vicenda \u00e8 anche stato scritto il libro: Pac\u00ec Paciana: Vincenzo Pacchiana, l'ultimo dei Valleriani."}
{"id": "651036", "revid": "1305772", "url": "https://it.wikipedia.org/wiki?curid=651036", "title": "U1", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651037", "revid": "599013", "url": "https://it.wikipedia.org/wiki?curid=651037", "title": "Iax", "text": ""}
{"id": "651038", "revid": "1305772", "url": "https://it.wikipedia.org/wiki?curid=651038", "title": "U2 (disambigua)", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651040", "revid": "1305772", "url": "https://it.wikipedia.org/wiki?curid=651040", "title": "U3", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651041", "revid": "1305772", "url": "https://it.wikipedia.org/wiki?curid=651041", "title": "U4", "text": "Letteratura.\nU4 \u2013 serie di libri per ragazzi\nTrasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651044", "revid": "1305772", "url": "https://it.wikipedia.org/wiki?curid=651044", "title": "U5", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651045", "revid": "599013", "url": "https://it.wikipedia.org/wiki?curid=651045", "title": "U6", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651047", "revid": "1833487", "url": "https://it.wikipedia.org/wiki?curid=651047", "title": "Coryphaena hippurus", "text": "La corifena o lampuga (\"Coryphaena hippurus\" )) conosciuta anche come corifena cavallina \u00e8 un pesce osseo pelagico appartenente alla famiglia dei Coryphaenidae. Nel mondo \u00e8 conosciuta anche con il nome di Dorado o Mahi-Mahi.\nDistribuzione e habitat.\nLa lampuga \u00e8 una specie migratoria diffusa nelle acque tropicali e subtropicali di Atlantico, Pacifico e Indiano. \u00c8 presente anche nel Mar Mediterraneo. Appare sulle coste soltanto al tempo della deposizione delle uova (in estate), per poi andare in acque pi\u00f9 calde all'inizio dell'autunno.\nDescrizione.\nPresenta un corpo lungo, compresso ai fianchi, con profilo frontale arrotondato e sporgente. Il corpo si riduce al peduncolo caudale. La pinna dorsale \u00e8 lunga, alta all'inizio, diminuisce in altezza verso la fine. Le pettorali sono lunghe e appuntite, cos\u00ec come le ventrali. L'anale \u00e8 poco sviluppata in altezza, ma copre 1/3 del ventre del pesce. La coda \u00e8 fortemente forcuta. &lt;br&gt;\nLa livrea \u00e8 grigio azzurra, tendente al blu sul dorso e al giallo su fianchi e ventre. Il suo colore varia a seconda della luce: magnifico azzurro o porporino, con riflessi metallici di ogni sorta, o giallo-oro.&lt;br&gt;\nRaggiunge una lunghezza massima di circa 2 metri ed un peso di circa 20 chilogrammi. Nei mari italiani il peso medio delle catture varia da 3-4 etti a 8 chilogrammi, ma sono stati pescati anche esemplari pi\u00f9 grandi soprattutto nel mar Ligure.\nBiologia.\nSi ciba di piccoli pesci, specialmente di quelli che abitano gli strati superiori dell'acqua, e principalmente delle diverse specie di pesci volanti. \u00c8 nota ai pescatori per la sua voracit\u00e0.\nLa lampuga presenta un accrescimento molto rapido nel primo anno di et\u00e0. La maturit\u00e0 sessuale \u00e8 raggiunta entro il primo anno di vita.\nCuriosit\u00e0.\nNell'inglese americano, un nome comune per questa specie \u00e8 \"dolphinfish\", spesso abbreviato dai pescatori semplicemente in \"dolphin\", termine che genera facilmente confusione con i delfini, i noti mammiferi marini, anch'essi chiamati appunto \"dolphins\". Inganno in cui \u00e8 stata tratta anche la pur eccellente traduttrice Fernanda Pivano, che nella versione italiana de \"Il vecchio e il mare\" descrive appunto il protagonista che, in breve tempo, issa a bordo un \"delfino\" e lo mangia completamente, impresa in cui assai difficilmente un solo uomo anziano riuscirebbe con un vero delfino. &lt;br&gt;\nIn Sicilia, anticamente, il pesce Capone si preparava in cucina con cipolla, sedano, olive, capperi e aceto: il piatto prendeva il nome di \u201cCaponatina\u201d; oggigiorno al posto del pesce si usano le melanzane, ma il nome \u00e8 rimasto immutato."}
{"id": "651048", "revid": "1318658", "url": "https://it.wikipedia.org/wiki?curid=651048", "title": "Philadelphia Flyers", "text": "I Philadelphia Flyers sono una squadra di hockey su ghiaccio statunitense con sede a Filadelfia, in Pennsylvania. Giocano nella NHL dalla stagione 1967-68, inseriti a seguito dell'allargamento della lega. I Flyers sono stati, nella stagione 1973-1974, la prima squadra non parte dell'Original Six a vincere la Stanley Cup, successo bissato la stagione successiva. Inoltre, sempre limitatamente alle societ\u00e0 non parte dell'Original Six, sono la squadra con pi\u00f9 finali di Conference (16, con 8 vittorie) e, sono secondi dietro i St. Louis Blues, con pi\u00f9 apparizioni ai playoff (39 partecipazioni su 50 stagioni totali). Giocano le loro partite interne al Wells Fargo Center di Philadelphia dal 1996.\nI Flyers hanno diverse rivalit\u00e0. Storicamente, la pi\u00f9 sentita \u00e8 quella con i New York Rangers, ma anche con i New Jersey Devils vi \u00e8 un forte astio. Altra intensa rivalit\u00e0 \u00e8 quella con i vicini dei Pittsburgh Penguins.\nLa propriet\u00e0 della squadra \u00e8 di Comcast Spectacor una sussidiaria di Comcast, il gigante mediatico americano di propriet\u00e0 della famiglia Roberts, che ha acquisito la tv satellitare Sky."}
{"id": "651049", "revid": "599013", "url": "https://it.wikipedia.org/wiki?curid=651049", "title": "U7", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651050", "revid": "599013", "url": "https://it.wikipedia.org/wiki?curid=651050", "title": "U8", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651051", "revid": "1305772", "url": "https://it.wikipedia.org/wiki?curid=651051", "title": "U9", "text": "Trasporti.\nNei paesi di lingua tedesca le linee della metropolitana (\"U-Bahn\") vengono spesso contrassegnate da una U iniziale e un numero progressivo:"}
{"id": "651052", "revid": "287204", "url": "https://it.wikipedia.org/wiki?curid=651052", "title": "I ruggenti anni Novanta", "text": "I ruggenti anni Novanta. Lo scandalo della finanza e il futuro dell'economia (\"The Roaring Nineties\") \u00e8 un libro del Premio Nobel per l'economia (2001) Joseph E. Stiglitz. \u00c8 stato edito nel 2003 ed \u00e8 apparso in Italia per la prima volta nel 2004, pubblicato da Einaudi.\nL'opera.\nIl testo di Stiglitz, a una lettura pi\u00f9 superficiale, sembra semplicemente analizzare gli avvenimenti economici degli anni '90, il \"boom and bust\" del mercato legato alle nuove tecnologie (in particolar modo le tecnologie per le telecomunicazioni). In realt\u00e0 \u00e8 un lavoro molto pi\u00f9 ampio, che intende affrontare criticamente alcuni rilevanti temi economici. Stiglitz, infatti, si sofferma su quelli che definisce \"i miti\" dell'economia: la \"deregulation\", la riduzione del deficit, la fiducia eccessiva nei mercati finanziari, l'attenzione primaria posta ai problemi dell'inflazione (e non dell'occupazione). In definitiva, l'opera dell'economista di Gary critica le politiche neoliberiste, partendo dall'attacco all'idea di \"trickle down\" della politica economica di stile reaganiano e thatcheriano, passando per le critiche alla curva di Laffer, al comportamento della Federal Reserve (e al suo presidente dell'epoca, Alan Greenspan), a una deregolamentazione considerata senza scrupoli, alla teoria della mano invisibile, al comportamento poco limpido di banche, analisti e dirigenti di imprese quotate in borsa, alle scelte politiche che avrebbero favorito la crisi, fino a mettere sotto accusa l'attuale assetto del capitalismo mondiale e le politiche macroeconomiche dei paesi maggiormente sviluppati (in primo luogo degli Stati Uniti). Per Stiglitz, bisognerebbe cominciare a mettere in atto politiche pi\u00f9 attente all'equit\u00e0 (sia su scala nazionale, che su scala internazionale), allo sviluppo, alla giustizia. Attenzione particolare merita il capitolo sul \"crack\" della Enron e di altre societ\u00e0. Stiglitz mette in luce soprattutto quelle asimmetrie informative il cui studio gli ha valso il prestigioso riconoscimento del Nobel, insieme a George Akerlof e A. Michael Spence, e il ruolo che esse hanno avuto e continuano ad avere nel rapporto tra gli amministratori delle societ\u00e0 quotate e i piccoli azionisti."}
{"id": "651055", "revid": "1305772", "url": "https://it.wikipedia.org/wiki?curid=651055", "title": "UB", "text": ""}
{"id": "651056", "revid": "767487", "url": "https://it.wikipedia.org/wiki?curid=651056", "title": "The Man from Utopia", "text": "The Man from Utopia \u00e8 un album discografico del musicista statunitense Frank Zappa pubblicato nel 1983 dalla Barking Pumpkin Records.\nIl disco.\nIl titolo di questo lavoro trae origine dall'omonimo classico del Doo-wop composto da Donald e Doris Woods, eseguito come cover da Zappa stesso, fusa in questo caso in un medley con un altro hit dello stesso genere, ovvero \"Mary Lou\" (brano del 1955 di cui \u00e8 autore Obie Jessie), di qui il titolo \"The Man From Utopia Meets Mary Lou\". L'apertura \u00e8 affidata a \"Cocaine Decisions\", una dura invettiva rivolta contro i consumatori di cocaina che rivestono ruoli di grande responsabilit\u00e0 all'interno della comunit\u00e0 civile americana e l'influenza che l'uso di stupefacenti pu\u00f2 avere sulle decisioni e/o comportamenti di tali individui nei confronti della collettivit\u00e0. \"Stick Together\" \u00e8 un altro rovente atto d'accusa contro le derive del sindacalismo, che, a parere di Zappa, partito da nobili istanze \u00e8 finito a salvaguardare prevalentemente gli interessi economici dei vertici sindacali. \"The Dangerous Kitchen\" e \"Jazz Discharge Party Hats\" sono due tracce registrate dal vivo e rielaborate in studio con l'aggiunta di sovraincisioni chitarristiche ad opera di Steve Vai (si tratta del secondo ed ultimo album dopo \"Ship Arriving Too Late to Save a Drowning Witch\" ad includere quest'ultimo tra i crediti alla voce \"Impossible guitar parts\"). \"Tink Walks Amok\" \u00e8 un altro medley stavolta di due composizioni zappiane cio\u00e8 \"Thirteen\" e \"Atomic Paganini\".\nCopertina.\nL'album \u00e8 inoltre celebre per la copertina ideata dall'artista italiano Tanino Liberatore, che ritrae un Frank Zappa \"in stile Ranxerox\" impegnato con una paletta per uccidere zanzare durante un concerto, riferimento all'esibizione del musicista statunitense del 7 luglio 1982 al Laghetto di Redecesio di Segrate ed a altri concerti di quel tour italiano.\nPubblicazione.\nL'album fu pubblicato il 28 marzo 1983 su LP in vinile dalla Barking Pumpkin Records. La prima versione della ristampa in CD abbinava il disco all'album \"Ship Arriving Too Late to Save a Drowning Witch\". Nella riedizione del 1995 l'album \u00e8 nuovamente pubblicato come opera a s\u00e9 stante ma la sequenza dei brani \u00e8 notevolmente rielaborata e include il pezzo Doo-wop a cappella \"Luigi &amp; The Wise Guys\" come Bonus track.\nAccoglienza.\nNegli Stati Uniti d'America \"The Man from Utopia\" giunse fino alla posizione numero 153 della classifica Billboard 200.\nNella primavera del 2003, la redazione della rivista \"Il Mucchio Extra\" inser\u00ec l'album nella lista dei \"100 album rock da evitare\" scrivendo: \nTracce.\nTutti i brani sono stati composti da Frank Zappa eccetto dove indicato."}
{"id": "651058", "revid": "163662", "url": "https://it.wikipedia.org/wiki?curid=651058", "title": "Petrarchismo", "text": "Il petrarchismo indica il fenomeno internazionale d'imitazione della poetica di Francesco Petrarca che interess\u00f2 il basso Medioevo e la prima parte dell'et\u00e0 moderna.\nDescrizione.\nIl petrarchismo nasce gi\u00e0 sul finire del Trecento, per assumere sempre maggiore importanza nel Quattrocento e soprattutto nel Cinquecento. \u00c8 un fenomeno di diffusione europea, che si riscontra nella lirica inglese (per es., Thomas Wyatt, Henry Howard, conte di Surrey, Drummond e Shakespeare), francese (Ronsard e i poeti della Pl\u00e9iade), catalana (Ausi\u00e0s March, Jordi de Sant Jordi) e anche spagnola (G\u00f3ngora). Il petrarchismo, inoltre, \u00e8 alla base della nascita della poesia dalmata, con i ragusei D\u017eore Dr\u017ei\u0107 e \u0160i\u0161ko Men\u010deti\u0107.\nCon l'edizione del \"Canzoniere\" nel 1501, stampata presso Aldo Manuzio e curata da Pietro Bembo, l'ammirazione dei secoli precedenti per il Petrarca poeta latino si spost\u00f2 sui suoi versi in italiano finch\u00e9, in pochi anni, lo stesso Bembo proporr\u00e0 il Petrarca \u00abcome modello di lingua poetica e di lirica volgare\u00bb.\nIn Italia, il petrarchismo \u00e8 nel Quattrocento piuttosto libero e vario, come attestano le poesie di Boiardo, Poliziano, Lorenzo il Magnifico. Nel Cinquecento, invece, si verifica una cristallizzazione e codificazione del modello petrarchesco, presentato come esempio perfetto nel quadro di una complessiva teorizzazione dei generi letterari, soprattutto grazie alle opere di Pietro Bembo, che fiss\u00f2 i canoni formali della poesia lirica e defin\u00ec i principali caratteri del petrarchismo in due sue opere, \"Gli Asolani\" e le \"Prose della volgar lingua\". La prima opera \u00e8 un dialogo sull'amore platonico in tre libri, in cui sono inserite canzoni petrarcheggianti; il secondo scritto \u00e8 anch'esso un dialogo ed esercit\u00f2 un'influenza determinante sullo sviluppo della lingua italiana, segnatamente della lingua letteraria; in esso, Bembo individu\u00f2 nella lingua del Petrarca il modello per la poesia e in quella del Boccaccio (in particolare della cornice del \"Decameron\") la lingua della prosa d'arte.\nIl petrarchismo vide accrescere l'importanza delle donne, che svolsero un ruolo fondamentale nella lirica cinquecentesca e diventarono il soggetto principale dei canzonieri d\u2019amore. Tra le pi\u00f9 note sono da citare Vittoria Colonna, Gaspara Stampa, Veronica Gambara, Veronica Franco, Tullia d'Aragona e Isabella di Morra, quest'ultima considerata dai critici una figura preromantica. Anche Michelangelo Buonarroti scrisse secondo i moduli espressivi petrarcheschi.\nSulle orme del Bembo, dunque, si svilupp\u00f2 nel Cinquecento una lirica petrarchista \"regolare\" i cui valori formali, squisitamente letterari, si gustano secondo i temi della retorica classica, filtrati attraverso le arditezze della poesia provenzale di cui Petrarca \u00e8 spesso considerato interprete caratteristico se non unico. Secondo la teoria bembiana e per gli umanisti del Cinquecento, Petrarca \u00e8 un modello connesso al concetto di \"imitatio\", quale era stato nei confronti dei poeti latini. Merito del Bembo \u00e8 di aver considerato il linguaggio di Petrarca non legato al toscano, ma all'italiano nazionale oltre che al provenzale e, pi\u00f9 addietro ancora, al latino (risolvendo in questo modo la rivalit\u00e0 tra italiano e latino che nasceva spontaneamente con il concetto di \"imitatio\"). Pietro Bembo \u00e8 importante anche perch\u00e9 stil\u00f2 la classifica dei tre autori pi\u00f9 influenti nella cultura toscana: Petrarca, Boccaccio, Dante.\nNell'elaborazione del petrarchismo il Bembo delinea il concetto d'amore platonico che si risolve nel desiderio e nella contemplazione di una bellezza tutta ideale. Il vero amore deve tendere alla perfezione; in questo senso \u00abbisogna evitare gli inutili amori mondani per cercare una felicit\u00e0 e una serenit\u00e0 immutabili, che soltanto l'amore pi\u00f9 alto pu\u00f2 dare, cio\u00e8 quello divino\u00bb. Questo concetto influenz\u00f2 in modo significativo la lirica amorosa e perfino il modo di pensare di tutto il Cinquecento e venne rivisitato e ripreso nei secoli successivi. In particolare il petrarchismo, durante l'epoca del Manierismo europeo, divent\u00f2 un simbolo per la ricerca di una bellezza eterna legata alla creazione di una forma poetica. Il petrarchismo fu visto in questo periodo come il veicolo per eccellenza di una poesia che racchiudesse in s\u00e9 verit\u00e0 e bellezza, dottrina e genio inventivo: la lucidit\u00e0, la forma e il distacco favoriscono la ricerca di universalit\u00e0 dell'espressione creatrice.\nPetrarca e il petrarchismo hanno trovato fortuna anche nel Novecento. Gianni Pozzi ha infatti individuato i cosiddetti \"petrarchisti dell'ermetismo\" in Alfonso Gatto, Libero de Libero, Mario Luzi, Leonardo Sinisgalli e Corrado Pavolini. I pi\u00f9 dotati, secondo il critico, furono Gatto, Piero Bigongiari, Sinisgalli, Luzi, Alessandro Parronchi e Vittorio Sereni, poich\u00e9 seppero meglio accentuare i ritmi melodici e la \"musica delle parole\", evitando sterili ripetizioni formali. Importantissima l'influenza petrarchista sulla formazione e i motivi poetici del poeta romantico sloveno France Pre\u0161eren, considerato il fondatore della letteratura slovena moderna."}
{"id": "651059", "revid": "599013", "url": "https://it.wikipedia.org/wiki?curid=651059", "title": "Uc", "text": ""}
{"id": "651066", "revid": "599013", "url": "https://it.wikipedia.org/wiki?curid=651066", "title": "Ud", "text": ""}
{"id": "651069", "revid": "599013", "url": "https://it.wikipedia.org/wiki?curid=651069", "title": "Uf", "text": ""}
{"id": "651071", "revid": "287204", "url": "https://it.wikipedia.org/wiki?curid=651071", "title": "IC3", "text": ""}
{"id": "651075", "revid": "599013", "url": "https://it.wikipedia.org/wiki?curid=651075", "title": "Ug", "text": ""}
{"id": "651077", "revid": "228587", "url": "https://it.wikipedia.org/wiki?curid=651077", "title": "Uh", "text": ""}
{"id": "651078", "revid": "81103", "url": "https://it.wikipedia.org/wiki?curid=651078", "title": "Alija Izetbegovi\u0107", "text": "Autore di numerosi libri di cui il pi\u00f9 famoso \u00e8 \"Islam tra Est ed Ovest\".\nBiografia.\nInfanzia.\nIzetbegovi\u0107 nasce nella citt\u00e0 di Bosanski \u0160amac, situata nella Bosnia settentrionale. Era uno dei cinque figli nati in una famiglia stimata ma povera che discendeva da aristocratici di Belgrado, che facevano parte della classe dirigente del precedente Impero ottomano, che si trasferirono in Bosnia dopo che la Serbia ottenne l'indipendenza dall'Impero ottomano.\nSuo nonno, Alija, fu il sindaco di Bosanski \u0160amac. Suo padre, un contabile, dichiar\u00f2 bancarotta nel 1927 e la famiglia si trasfer\u00ec a Sarajevo. Qui Izetbegovi\u0107 entra in contatto con la societ\u00e0 bosniaca durante la sua adolescenza tra il 1930 e il 1940. Inserito in una famiglia religiosa, a fianco di un'educazione ispirata ai princ\u00edpi musulmani riceve un'educazione laica; si laurea in giurisprudenza a Sarajevo.\nDissidente ed attivista.\nDurante la guerra, Izetbegovi\u0107 si unisce ai Giovani Musulmani (\"Mladi Muslimani\"), un'organizzazione capeggiata dall'ecclesiastico conservatore Mehmed Hand\u017ei\u0107. Come stavano facendo altre organizzazioni omonime in altre nazioni, i Giovani Musulmani invocavano un ritorno allo stile di vista islamico e all'idea di Umma (una comunit\u00e0 musulmana unificata).\nImmediatamente dopo la guerra, il governo di Tito intraprese delle severe restrizioni agli attivisti religiosi, etnici e non comunisti, uccidendo centinaia di persone e imprigionando migliaia di attivisti. Izetbegovi\u0107 fu catturato nel 1946: fu sorpreso con un attivista musulmano, Ned\u017eib \u0160a\u0107irbegovi\u0107, a pubblicare un giornale dissidente islamico intitolato \"Mud\u017eahid\" (dall'arabo \"Mujahidin\", che significa \"Soldato di Dio\"). Il giornale fu chiuso dalla polizia segreta jugoslava ed i giornalisti vennero imprigionati. Izetbegovi\u0107 stesso fu condannato a tre anni di prigione per attivit\u00e0 anti-comuniste, incluse \"affermazioni contro l'Unione Sovietica\". Fu rilasciato nel 1949 e continu\u00f2 gli studi presso l'Universit\u00e0 di Sarajevo dove si laure\u00f2 nel 1956. Lavor\u00f2 per circa 30 anni come avvocato, ma continu\u00f2 a promuovere un punto di vista essenzialmente bosniaco e musulmano, pubblicando una serie di lavori dissidenti durante questo periodo.\nUno dei concetti pi\u00f9 importanti di Izetbegovi\u0107 come dissidente, e successivamente come presidente, \u00e8 collegato al modo occasionale col quale l'Islam \u00e8 praticato in Jugoslavia, per cui si impegna per un approccio pi\u00f9 puritano. Ritiene che i musulmani jugoslavi (e in special modo i bosniaci) abbiano bisogno di essere pi\u00f9 rigorosi nella loro pratica dell'Islam, in quanto la loro identit\u00e0 bosniaca \u00e8 definita dalla loro aderenza islamica. Sentenzi\u00f2 che se non si impegnano a differenziarsi, rischiano di essere sommersi dai nazionalismi serbi e croati. Molta della sua attivit\u00e0 durante gli anni da dissidente si basa sul definire (o ridefinire) cosa significa essere un musulmano jugoslavo.\nNel 1970 Izetbegovi\u0107 pubblica un manifesto intitolato \"La Dichiarazione Islamica\", un lavoro che contribu\u00ec a dargli una fama da fondamentalista islamico. In questo libro sottolinea lo stato decadente dell'Islam e invoca una rigenerazione religiosa e politica del mondo musulmano. In questo libro non fa accenno alla Bosnia. In due passaggi controversi, dichiara che \"non ci sar\u00e0 mai pace n\u00e9 coesistenza tra la fede islamica e le istituzioni politiche e sociali non islamiche\" e che \"il movimento islamico pu\u00f2 e deve impadronirsi del potere politico perch\u00e9 \u00e8 moralmente e numericamente cos\u00ec forte che pu\u00f2 non solo distruggere il potere non islamico esistente, ma anche crearne uno nuovo islamico\". Indica come esempio positivo da seguire il Pakistan, criticando viceversa la Turchia che con Ataturk ha abbandonato le proprie tradizioni. Promosse l'idea di una \"comunit\u00e0 islamica unita\" nella quale anche i non musulmani hanno i diritti garantiti.\nDa un punto di vista islamico non vi \u00e8 niente di nuovo - molti manifesti simili circolavano nelle nazioni musulmane - ed era molto in linea con i principi tradizionali del Corano. Non era solo un programma di fondamentalismo islamico nel senso che \u00e8 generalmente inteso dagli stessi fondamentalisti: Izetbegovi\u0107 esplicitamente accettava l'innovazione e i \"progressi della civilt\u00e0 Euro-Americana\". Si riferisce essenzialmente agli alti livelli di istruzione e al progresso economico prevalenti nell'Occidente e affermava che \"al posto di odiare l'Occidente, dobbiamo proclamare la cooperazione al posto del confronto\". Comunque le sue argomentazioni erano fondamentalmente in contrasto sia con l'ideologia anti-nazionalista della Jugoslavia comunista sia con i precedenti sentimenti nazionalisti esistenti in Croazia e Serbia, che enfatizzavano entrambi la loro eredit\u00e0 cristiana. L'Islam era percepito dagli jugoslavi non bosniaci come un'influenza aliena introdotta durante l'occupazione turca, cos\u00ec l'appello di Izetbegovi\u0107 per un revival islamico viene visto come una minaccia da molte delle comunit\u00e0 ortodosse e cattoliche presenti nel Paese.\nIzetbegovi\u0107 scrisse ci\u00f2 che \u00e8 generalmente riconosciuto come il suo maggiore lavoro, \"L'Islam tra Est ed Ovest\", nel 1980. Dichiar\u00f2 che questo non \u00e8 un \"libro di teologia\", ma un tentativo serio di definire il \"posto dell'Islam nello spettro generale delle idee.\" In questo libro vengono comparate le idee che l'Islam condivide con le altre credenze (includendo tra queste il Cristianesimo, il Comunismo e l'Umanesimo). Altro argomento di rilievo dell'opera \u00e8 l'argomentazione dialettica sull'importanza dell'Islam e sulla necessit\u00e0 di servire Dio. Sfortunatamente per Izetbegovi\u0107, la pubblicazione di questo libro coincise con un'ondata di nazionalismo che attravers\u00f2 la Jugoslavia successivamente alla morte di Tito. I nazionalisti di molte parti della Jugoslavia furono processati e imprigionati per attivit\u00e0 contro la \"fratellanza e unit\u00e0\" jugoslava.\nImprigionamento.\nNell'aprile 1983, Izetbegovi\u0107 e dodici altri attivisti musulmani, tra cui Melika Salihbegovi\u0107 e Hasan \u010cengi\u0107 furono processati da una corte bosniaca per una serie di reati, principalmente \"attivit\u00e0 ostili ispirate dal nazionalismo musulmano\", \"associazione per scopi di attivit\u00e0 ostile\" e \"propaganda ostile.\" Nello specifico, furono accusati dell'intenzione di voler creare una \"Bosnia ed Erzegovina islamica etnicamente pura\", un'asserzione basata principalmente sulla \"Dichiarazione Islamica\" di Izetbegovi\u0107. Izetbegovi\u0107 fu anche accusato di organizzare una visita al congresso musulmano in Iran. Tutte queste accuse furono confermate e Izetbegovi\u0107 fu condannato a 14 anni di prigione. Il verdetto fu fortemente criticato dalle organizzazioni per i diritti umani occidentali, tra le quali Amnesty International e Human Rights Watch, che osservarono che gli accusati non erano accusati di usare o provocare violenza.\nIl maggio seguente, la Suprema Corte bosniaca osserv\u00f2 che \"alcune delle azioni degli accusati... non hanno le caratteristiche di atti criminali\" e ridussero la sentenza di Izetbegovi\u0107 a 12 anni. Fu rilasciato nel 1988 quando cadde il regime comunista, ma non prima che subisse serie sofferenze che danneggiarono la sua salute. Il processo ebbe un'altra conseguenza: fu largamente percepito in Jugoslavia come un processo all'Islam inteso come sistema politico, contribuendo a far crescere l'attaccamento alla nazione dei musulmani. I politici nazionalisti sottolinearono ci\u00f2 quando nel 1990 la Jugoslavia piomb\u00f2 nella guerra civile.\nLa presidenza.\nL'introduzione di un sistema multi-partitico in Jugoslavia alla fine degli anni ottanta indusse Izetbegovi\u0107 e gli altri attivisti bosniaci a fondare un partito politico, il Partito d'Azione Democratica (\"Stranka Demokratske Akcije\", o SDA) nel 1989. Ha un carattere principalmente musulmano; similarmente, gli altri principali gruppi etnici in Bosnia, i serbi e i croati, stabilirono a loro volta dei partiti basati etnicamente e, all'occorrenza, religiosamente. (Il Partito Comunista si rinomin\u00f2 Partito dei Cambiamenti Democratici). La SDA vinse con un largo numero di voti il 33% dei seggi. Fikret Abdi\u0107 vinse l'elezione per presidente della Bosnia con il 44% dei voti, Izetbegovi\u0107, invece, ebbe il 37%. Secondo la Costituzione bosniaca, i primi due candidati di ognuna delle \"tre nazioni costituenti\" possono essere eletti a una presidenza a rotazione multi-etnica (due croati, due serbi, due bosniaci e un jugoslavo). Un croato prese il posto di primo ministro e un serbo la presidenza dell'assemblea. Abdi\u0107 accett\u00f2 di non candidarsi come candidato bosniaco alla Presidenza e Izetbegovi\u0107 divent\u00f2 Presidente con l'appoggio della leadership serbo bosniaca.\nLa condivisione dei poteri bosniaca cadde molto rapidamente quando le tensioni etniche crebbero dopo l'inizio dei conflitti tra serbi e croati nella vicina Croazia. Izetbegovi\u0107 doveva mantenere la presidenza per solo un altro anno secondo la Costituzione, ma questa regola fu inizialmente sospesa per \"motivi straordinari\" e fu successivamente abbandonata durante la guerra. I partiti serbi e croati abbandonarono il governo (anche se alcune personalit\u00e0 serbe e croate continuarono a lavorare e combattere per esso).\nQuando scoppiarono i combattimenti in Slovenia e Croazia nell'estate del 1991, apparve immediatamente evidente che la Bosnia sarebbe stata coinvolta nel conflitto. Izetbegovi\u0107 inizialmente propose una confederazione per preservare uno stato bosniaco unitario e una urgente soluzione pacifica. Lui, comunque, non sottoscrisse una \"pace a tutti i costi\" e disse nel febbraio 1991: \"io potrei sacrificare la pace per la sovranit\u00e0 della Bosnia ed Erzegovina ... ma per la pace in Bosnia ed Erzegovina io non potrei sacrificare la sovranit\u00e0.\" Dall'inizio del 1992 divent\u00f2 evidente che le rivendicazioni dei nazionalisti rivali erano fondamentalmente incompatibili: i bosniaci e i croati sognavano una Bosnia indipendente, mentre i serbi cercavano di farla rimanere in una Jugoslavia dominata dalla Serbia. Izetbegovi\u0107 pubblicamente dichiar\u00f2 che lui era stato costretto ad allearsi con una parte o con l'altra, comparando il dilemma con l'avere tra scegliere tra la leucemia o un tumore al cervello.\nInizialmente, tutte e tre le parti siglarono un accordo, Izetbegovi\u0107 per i bosniaci, Radovan Karad\u017ei\u0107 per i serbo-bosniaci e Mate Boban per i croato-bosniaci. Alcune settimane dopo, Izetbegovi\u0107 sigl\u00f2 l'accordo e dichiar\u00f2 la sua opposizione a ogni tipo di divisione della Bosnia, incoraggiato dall'ambasciatore statunitense in Jugoslavia Warren Zimmermann. Lo scopo era una Bosnia unita sotto un governo centrale di Sarajevo.\nNel febbraio 1992, Izetbegovi\u0107 convoc\u00f2 un referendum nazionale sull'indipendenza della Bosnia. Ci\u00f2 provoc\u00f2 le minacce dei membri serbi della presidenza che dissero che nel caso ci fosse stata l'indipendenza della Bosnia, le aree della Bosnia abitate da serbi si sarebbero secesse per rimanere con la Jugoslavia. Il referendum fu boicottato dai serbi, che lo considerarono incostituzionale, ma ebbe il 99.4% dei voti in favore, con un'affluenza del 67% (la maggior parte costituita da bosniaci e croati). Il parlamento bosniaco, gi\u00e0 abbandonato dai serbo-bosniaci, dichiar\u00f2 formalmente l'indipendenza dalla Jugoslavia il 29 febbraio e Izetbegovi\u0107 annunci\u00f2 l'indipendenza della nazione il 3 marzo. Essa non ebbe effetto fino al 7 aprile 1992, quando la Comunit\u00e0 Europea e gli Stati Uniti riconobbero il nuovo Stato. Si ebbero sporadici combattimenti tra i serbi e le forze governative. La comunit\u00e0 internazionale avrebbe potuto mandare una forza per il mantenimento della pace in Bosnia per prevenire una guerra civile, ma ci\u00f2 non avvenne. La guerra immediatamente scoppi\u00f2 attraverso la nazione quando le forze serbo-bosniache e l'esercito jugoslavo presero il controllo di larghe aree della Bosnia contro l'opposizione delle forze di sicurezza governative malamente equipaggiate.\nPer i successivi tre anni, Izetbegovi\u0107 visse in una Sarajevo assediata da forza serbo-bosniache. Denunci\u00f2 il fallimento delle nazioni occidentali nell'evitare l'aggressione serba e rivolse istanze al mondo musulmano, col quale aveva stabilito relazioni durante il tempo della sua dissidenza. Il governo bosniaco riceveva soldi, armi e alcuni volontari dai paesi musulmani, tra i quali l'Iran, l'Arabia Saudita, il Kuwait e la Libia. Ci\u00f2 fu particolarmente controverso, in quanto combattenti stranieri, che si definivano \"mujahiddin,\" si stabilirono in Bosnia nel 1993. Loro velocemente attrassero una profonda critica in quanto la loro presenza era considerata un fondamentalismo islamico violento nel cuore dell'Europa. Comunque i fondamentalisti islamici diventarono impopolari per la maggior parte della popolazione bosniaca. Lo stesso Izetbegovi\u0107 guardava loro solo come un simbolo dell'appoggio del mondo musulmano alla Bosnia in quanto loro avevano fatto una piccola differenza militare. Il ministro della difesa di Izetbegovi\u0107, Hasan \u010cengi\u0107, fu associato ai fondamentalisti e le sue dimissioni nel 1996 furono una condizione per l'appoggio statunitense in fondi ed equipaggiamento offerti all'esercito federale bosniaco.\nIzetbegovi\u0107 promosse l'idea di una Bosnia multietnica, anche se gli avvenimenti sembravano indicarla come una strategia senza speranza. I croati bosniaci, disillusi dal governo di Sarajevo e appoggiati militarmente e finanziariamente dal governo croato, cercarono di stabilire il loro stato su base etnica chiamato \"Erzeg-Bosnia\" nelle aree dello Stato popolate da croati. I croati bosniaci uscirono fuori dal governo di Sarajevo e scesero nel conflitto nel 1993. In molte aree furono siglati armistizi tra serbi e croati (Kre\u0161evo, Vare\u0161, Jajce) e le due aree tra bosniaci e serbi (Cazin e Mostar per un breve periodo), mentre in altre aree i bosniaci e i croati continuarono a combattere contro i serbi (Maglaj). Nella confusione generale, il vecchio collega di Izetbegovi\u0107 Fikret Abdi\u0107 stabil\u00ec uno \"Stato autonomo della Bosnia Occidentale\" in opposizione al governo di Sarajevo. In questo periodo, il governo di Izetbegovi\u0107 controllava solo il 25% dello stato e rappresentava principalmente la comunit\u00e0 bosniaca.\nA met\u00e0 del 1993, Izetbegovi\u0107 propose un piano di pace che divideva la Bosnia secondo confini etnici ma continuava ad essere governata da un governo unitario di Sarajevo e assegnava ai bosniaci una larga percentuale del territorio della Bosnia. La guerra tra i bosniaci e i croati fu fermata da una tregua con l'aiuto degli americani nel marzo 1994, a seguito del quale le due parti collaborarono a stretto contatto con i serbi. A questo punto la NATO inizia ad occuparsi in maniera crescente del conflitto attraverso i bombardamenti condotti contro i serbi bosniaci, in genere dopo violazioni del cessate il fuoco o della no-fly zone della Bosnia. Le forze croato-bosniache beneficiarono indirettamente dell'addestramento militare dato all'esercito croato dall'esercito americano. I croati fornirono considerevoli quantit\u00e0 di armi ai croati-bosniaci e anche, in minore quantit\u00e0, all'esercito bosniaco, dopo l'embargo disposto dall'ONU. Molte armi dell'esercito bosniaco furono aerotrasportate dal mondo musulmano, in specifico dall'Iran, come \u00e8 testimoniato da un'indagine condotta dal Congresso statunitense nel 1996.\nLa fine della guerra.\nNell'agosto del 1995, successivamente al massacro di Srebrenica, la NATO lanci\u00f2 una campagna di bombardamento intensivo nella quale distrusse il comando e il sistema di controllo dei serbo-bosniaci (Operazione Deliberate Force, 30 agosto - 20 settembre 1995). Ci\u00f2 spinse le forze croate e bosniache a occupare tutte quelle aree controllate dai serbi, producendo una spartizione del territorio tra le due parti. L'offensiva arriv\u00f2 non molto lontano dalla capitale dei serbo-bosniaci Banja Luka. Quando i bosniaci fermarono la loro avanzata, avevano catturato gli impianti energetici di Banja Luka e usarono ci\u00f2 per pressare la leadership serbo bosniaca ad accettare un cessate il fuoco.\nLe parti accettarono di incontrarsi a Dayton, Ohio per negoziare un trattato di pace sotto la supervisione degli Stati Uniti. I croati bosniaci e i serbo bosniaci furono lasciati fuori dai negoziati, in quanto i loro interessi erano rappresentati dal presidente della Croazia Tu\u0111man e dal presidente serbo Milo\u0161evi\u0107. Izetbegovi\u0107 rappresentava internazionalmente il governo bosniaco.\nDopo la guerra.\nDopo che la guerra bosniaca fin\u00ec ufficialmente grazie al trattato di pace di Dayton nel novembre 1995, Izetbegovi\u0107 divent\u00f2 il presidente della Bosnia ed Erzegovina. I poteri del suo partito diminuirono dopo che la comunit\u00e0 internazionale install\u00f2 un Alto Rappresentante per dirigere gli affari di stato, con pi\u00f9 potere del presidente e del parlamento di qualsiasi ente bosniaco croato o serbo. Egli si dimise nell'ottobre del 2000 all'et\u00e0 di 74 anni, per motivi di salute. Comunque Izetbegovi\u0107 rimase popolare presso il popolo bosniaco, che lo soprannomin\u00f2 \"Djedo\" o Nonno. La sua fama aiut\u00f2 il suo partito a vincere le elezioni del 2002. Mor\u00ec nell'ottobre del 2003 di un attacco di cuore complicato da ferite riportate in una caduta in casa.\nVita personale e altre informazioni.\nFu una figura controversa nella vecchia Jugoslavia e fu denunciato dai politici serbi e croati per incitamento al fondamentalismo islamico. Mladen Ivani\u0107, presidente del governo della Republika Srpska e altri politici serbi hanno presentato delle petizioni al Tribunale dei crimini di guerra dell'Aia per accusarlo di genocidio e violazioni della legge di guerra. Nessuna accusa gli fu contestata."}
{"id": "651081", "revid": "1305772", "url": "https://it.wikipedia.org/wiki?curid=651081", "title": "UI", "text": ""}
{"id": "651082", "revid": "287204", "url": "https://it.wikipedia.org/wiki?curid=651082", "title": "Pittsburgh Penguins", "text": "I Pittsburgh Penguins sono una squadra professionistica di hockey su ghiaccio con sede a Pittsburgh, in Pennsylvania. Iniziarono a giocare nella NHL nel 1967, quando la lega pass\u00f2 da sei a dodici squadre. Fanno parte della Eastern Conference NHL. Dal 1967 fino alla stagione 2009-10 hanno giocato nella Civic Arena, mentre dalla stagione 2010-11 giocano nella nuova PPG Paints Arena. Hanno vinto cinque Stanley Cup, nel 1991, nel 1992, nel 2009, nel 2016 e nel 2017.\nStoria della franchigia.\nGli anni dell'espansione: 1967-1969.\nPrima dei Penguins, Pittsurgh era la sede della prima incarnazione dei Pittsburgh Pirates (NHL) durante gli anni '20 e dei Pittsburgh Hornets (AHL) tra gli anni '30 e gli anni '60. I Pirates si sposteranno nella stagione 1930-31 a Filadelfia e diventeranno i Philadelphia Quakers. Gli Hornets invece si sposteranno a Rochester nella stagione 1956-57 della AHL, diventando i Rochester Americans, dato che la pista utilizzata fino ad allora, il Duquesne Gardens, era troppo vecchio per continuare ad accogliere delle partite di hockey. Una squadra ex novo degli Hornets gioc\u00f2 la AHL dal 1961 al 1967, disputando le partite di casa alla Civic Arena. Questa nuova squadra era affiliata nella NHL ai Detroit Red Wings, e cess\u00f2 di esistere dopo la stagione 1966-67 per lasciare spazio ai Pittsburgh Penguins che inizieranno a giocare alla Civic Arena nella stagione 1967-68.\nL'ingresso dei Penguins nella NHL avvenne quindi quando la lega raddoppi\u00f2 le squadre (passando da 6 a 12) all'inizio della stagione 1967-68, e Pittsburgh fu una delle sei citt\u00e0 ad essere scelta come team di espansione.\nDopo aver deciso di utilizzare il nome \"Penguin\" (ispirato dal fatto che la squadra gioca all'Igloo, nomignolo della Pittsburgh Civic Arena), venne scelto un logo raffigurante un pinguino in primo piano, con sullo sfondo un triangolo dorato che simboleggiava il triangolo d'oro della \"downtown Pittsburgh\".\nIl primo general manager della squadra fu Jack Riley. La sua squadra (come anche gli altri team di espansione) venne ostacolata da regole restrittive che portarono un maggiore vantaggio alle squadre che originariamente facevano parte della NHL (i cosiddetti Original Six). Oltre all'attaccante Andy Bathgate ed al difensore Leo Boivin, la prima formazione era composta da ex giocatori delle leghe minori. La squadra non raggiunse i playoff, arrivando comunque a soli sei punti dalla vetta della West Division.\nAnche se Bathgate segnava molti gol, sia lui che Boivin lasciarono i Penguins dopo la prima stagione. L'ex giocatore George Sullivan fu l'allenatore della squadra per le prime due stagioni, venendo successivamente rimpiazzato da Red Kelly. Nonostante alcuni buoni giocatori come Ken Schinkel, Keith McCreary, Bryan Watson, il portiere Les Binkley, la squadra non raccolse buoni risultati nelle prime stagioni. Fall\u00ec infatti l'ingresso nei playoff in cinque delle prime sette stagioni di militanza nella NHL.\n1970-1979.\nUna tragedia colp\u00ec i Penguins durante la stagione 1969-70. Il promettente rookie centrale Michel Bri\u00e8re, terzo realizzatore della squadra, venne ferito gravemente in un incidente stradale. Briere mor\u00ec dopo aver passato un anno in ospedale, e la sua maglia, la numero 21, fu la prima della franchigia ad essere ritirata. I Penguins si avvicinarono ai playoff per la prima volta nel 1970, arrivando fino alle finali di Western Conference, dove per\u00f2 vennero sconfitti dai St. Louis Blues. Anche durante la stagione 1971-72 raggiunsero i playoff di Conference, ma non andarono oltre. Durante la stagione 1973-74 la squadra era in lotta con i California Golden Seals nella parte bassa della classifica. Jack Riley venne quindi licenziato e rimpiazzato da Jack Button. Button fece acquistare Steve Durbano, Ab Demarco Jr., Bob \"Battleship\" Kelly, e Bob Paradise. I nuovi inserimenti furono vincenti e il gioco della squadra ne giov\u00f2, tanto che alla fine della stagione i Penguins sfiorarono l'ingresso nei playoff.\nVerso la met\u00e0 degli anni '70 Pittsburgh inser\u00ec in rosa diversi attaccanti come Syl Apps Jr., Lowell MacDonald, e Jean Pronovost. Nella stagione 1974-75 arrivarono quasi alle semifinali della Stanley Cup, venendo eliminati dai New York Islanders in una delle sole tre serie \"al meglio delle 7 partite\" della storia degli sport professionali dove una squadra che sta perdendo per 3-0, rimonta fino a vincere la serie per 3-4. Sempre in questi anni vennero inseriti in squadra attaccanti come Rick Kehoe, Pierre Larouche, e Ron Schock, oltre a difensori come Ron Stackhouse e Dave Burrows. I successi dei Penguins dopo la stagione regolare venivano per\u00f2 sempre vanificati da una mediocre difesa. Nonostante questo, il portiere Denis Herron, conquist\u00f2 il Vezina Trophy nel 1981 insieme a Michel Larocque e Richard Sevigny dei Montreal Canadiens\nNel 1975, i creditori dei Penguins chiesero il pagamento dei debiti pregressi, forzando la societ\u00e0 a dichiarare bancarotta. Gli uffici della societ\u00e0 vennero sigillati, e si pens\u00f2 che la squadra sarebbe andata in fallimento. La lega prese il controllo della squadra tra giugno e luglio, prima di lasciare la direzione ad un gruppo composto da Wren Blair, Al Savill e Otto Frenzel.\nUn periodo di declino inizi\u00f2 quando Baz Bastien, ex allenatore e general manager dei Pittsburgh Hornets (AHL), divent\u00f2 general manager. I Penguins fallirono l'ingresso ai playoff nel 1977-78, a causa del deficit realizzativo degli attaccanti. Pierre Larouche venne scambiato con Pete Mahovlich e Peter Lee. Bastien fece le prime scelte ai draft per molti giocatori che avevano gi\u00e0 passato i loro migliori anni agonistici, come Orest Kindrachuk, Tom Bladon, e Rick MacLeish. La squadra risent\u00ec di questi acquisti nei primi anni '80. Il decennio si chiuse con un'apparizione nei playoff del 1979, con una entusiasmante serie iniziale contro Buffalo, vanificata per\u00f2 dalla sconfitta nel turno successivo contro i Boston Bruins.\n1980-1984.\nI Penguins iniziano il decennio cambiando i colori sociali. Nel gennaio 1980, la squadra cambi\u00f2 i colori blu e bianco negli attuali nero e oro per rispecchiare i colori utilizzati dalle altre squadre sportive di Pittsburgh, i Pirates (MLB) e gli Steelers (NFL), e anche quelli della bandiera di Pittsburgh. Sia i Pirates che gli Steelers hanno utilizzato i colori nero e oro per decenni. I Boston Bruins protestarono contro questo cambiamento di colori, identificando in questa situazione un monopolio sui suddetti colori. I Penguins difesero la loro scelta affermando che anche la squadra NHL dei Pirates avevano gi\u00e0 utilizzato questi colori, aggiungendo che questi sono i colori tradizionalmente utilizzati dalle squadre sportive di Pittsburgh. La NHL acconsent\u00ec, e ai Penguins venne accordato il permesso di utilizzare il nero e l'oro, colori utilizzati anche dagli Anaheim Ducks quando la squadra cambi\u00f2 le proprie uniformi nel 2006.\nGli anni '80 iniziano con gli acquisti del difensore Randy Carlyle e dei prolifici attaccanti Paul Gardner e Mike Bullard. In questa prima parte del decennio, i Penguins creeranno non pochi problemi alle squadre che incontreranno nei playoff, riuscendo a tenere in equilibrio fino alla fine le varie serie di partite al meglio delle cinque. Nel 1980, qualificati ai playoff in posizione 13 porteranno i Boston Bruins a giocare la quinta partita, perdendola. Nella stagione seguente, qualificatisi alla posizione 15 persero la partita decisiva ai supplementari contro i favoriti St. Louis Blues. Nei playoff del 1982 andarono in vantaggio per 3-1 nella quinta e decisiva partita contro i vincitori della Stanley Cup della stagione precedente, i New York Islanders. Nonostante il vantaggio, gli Islanders riuscirono a pareggiare e a portare la partita ai supplementari, vincendola con un gol di John Tonelli. Questa sar\u00e0 anche l'ultima apparizione dei Penguins nei playoff fino al 1989.\nLa squadra realizz\u00f2 i peggiori risultati nelle stagioni 1983 e 1984, risultati che uniti ai problemi finanziari fecero pensare alla chiusura della franchigia. Ma la ricompensa per il pessimo campionato 1983-84 fu il diritto all'acquisto ai draft del giocatore franco-canadese Mario Lemieux. Altre squadre offrirono scambi sostanziali, ma i Penguins non cedettero alle offerte.\n1984-2005: il periodo Lemieux.\n1984-1996.\nGrazie alla prima scelta assoluta ai National Hockey League Entry Draft 1984 i Penguins selezionarono la superstar della Quebec Major Junior Hockey League Mario Lemieux. La classe del giocatore emerse subito, dato che segn\u00f2 il suo primo gol con il primo tiro nella sua prima partita nella NHL.\nPittsburgh rest\u00f2 fuori dai playoff fino alla stagione 1988-89. In quel periodo i Penguins fornirono a Lemieux una forte rosa di giocatori, inserendo il difensore Paul Coffey degli Edmonton Oilers (vincitori della Stanley Cup del 1987) e giovani talenti provenienti dalle leghe minori come Kevin Stevens, Rob Brown, e John Cullen. Gli acquisti si conclusero con l'inserimento nella rosa del portiere Tom Barrasso dei Buffalo Sabres. I Penguins arrivarono ai playoff nel 1989, ma perderanno al secondo turno contro i Philadelphia Flyers. Nonostante l'accumulo di 123 punti, Lemieux non gioc\u00f2 21 partite nella stagione 1989-90 a causa di un'ernia del disco, e i Penguins non arrivarono a qualificarsi per i playoff.\nNella stagione 1990-91 i Penguins conquistarono le vette delle classifiche. Ai National Hockey League Entry Draft 1990 venne acquisita l'ala destra della Repubblica Ceca Jarom\u00edr J\u00e1gr, che insieme a Mario Lemieux former\u00e0 una coppia di realizzatori simile a quella Gretzky-Kurri degli Edmonton Oilers negli anni '80. Mark Recchi arriv\u00f2 dalle leghe minori, e Bryan Trottier venne ingaggiato in qualit\u00e0 di agente libero per fornire esperienza ad una squadra giovane. Joe Mullen venne acquisito in una transazione minore, mentre delle transazioni maggiori comportarono l'acquisizione di Larry Murphy, Ron Francis e Ulf Samuelsson. I Penguins diventeranno la migliore squadra della lega, battendo i Minnesota North Stars nelle finali di Stanley Cup in sei partite. Dopo questa vittoria, la squadra venne ricevuta il 24 giugno alla Casa Bianca dal presidente degli Stati Uniti George H. W. Bush, la prima squadra della NHL a essere ricevuta alla Casa Bianca. Nella seguente stagione la squadra perse l'allenatore Bob Johnson a causa del cancro, rimpiazzato da Scotty Bowman. Sotto la guida di Bowman i Penguins conquisteranno la loro seconda Stanley Cup battendo i Chicago Blackhawks per quattro partite a zero.\nDopo la morte di Bob Johnson, nel 1993 venne diagnosticato a Mario Lemieux il linfoma di Hodgkin. Dopo soli due mesi dalla diagnosi, Lemieux ritorn\u00f2 a giocare disputando 60 delle 84 partite in programma nella stagione, vincendo il suo quarto Art Ross Trophy grazie ai 160 punti realizzati battendo Pat LaFontaine e Adam Oates. I Penguins conclusero la stagione con un record di 56-21-7, vincendo anche il primo Presidents' Trophy della propria storia, risultando la squadra che realizz\u00f2 il maggior numero di punti nella stagione regolare, 119, record attuale della franchigia. Dopo il ritorno di Lemieux, la squadra gioc\u00f2 meglio di quanto mai avesse fatto prima, realizzando un record di lega con 17 vittorie consecutive, record fermato solo dal pareggio con i New Jersey Devils nell'ultima partita della stagione. Nonostante tutti questi successi, la squadra venne eliminata nel secondo turno dei playoff dai New York Islanders nei tempi supplementari della partita 7.\n1997-2005.\nDopo la conquista delle due Stanley Cup all'inizio degli anni '90, i giocatori facenti parte di quelle squadre vennero integrati da attaccanti come Alexei Kovalev, Martin Straka, Aleksey Morozov, Robert Lang e Petr Nedv\u011bd, e difensori come Sergei Zubov, Darius Kasparaitis e Kevin Hatcher. Lemieux si ritir\u00f2 nel 1997 e pass\u00f2 in maniera formale il testimone a Jaromir Jagr come miglior realizzatore della lega. Per le successive quattro stagioni Jagr, capitano della squadra, vinse quattro Art Ross Trophy di seguito. In base ai risultati ottenuti durante la carriera, che lo fecero diventare una leggenda dell'hockey, Lemieux venne proposto per essere inserito nella Hockey Hall of Fame nello stesso anno in cui si ritir\u00f2, senza attendere i tre canonici anni dal ritiro del giocatore.\nNonostante gli ottimi risultati sul campo, i Penguins si ritrovarono ad avere dei grossi problemi finanziari. Le spese effettuate all'inizio del decennio portarono la societ\u00e0 sull'orlo del fallimento, e i proprietari della franchigia al tempo (Howard Baldwin e Morris Belzberg, che l'acquistarono dopo la vittoria della prima Stanley Cup) chiesero ai giocatori un taglio dei salari. Questi problemi, sommati ad altri sempre di natura finanziaria, portarono la societ\u00e0 ad essere forzata a riorganizzarsi secondo la legge denominata Chapter 11 bancruptcy dello United States Code nel novembre 1998. La situazione stava portando la societ\u00e0 a soluzioni drastiche, come spostarsi dalla sede di Pittsburgh e cambiare nome, o chiudere definitivamente. Mario Lemieux si fece avanti con una proposta senza precedenti. Essendo diventato uno dei principali creditori della societ\u00e0 a causa degli anni di salari diminuiti, ed avendo cos\u00ec accumulato crediti per milioni di dollari, propose di convertire i suoi crediti in capitale societario e di acquistare la societ\u00e0. La corte acconsent\u00ec, e Lemieux divenne proprietario della franchigia il 3 settembre 1999.\nSuccessivamente Lemieux decise di tornare a cimentarsi come giocatore. Ritorn\u00f2 sul ghiaccio il 27 dicembre 2000, diventando il primo giocatore-proprietario della storia della NHL. L'apporto di Lemieux al raggiungimento dei playoff fu fondamentale, apporto che si evidenzi\u00f2 nella vittoria ai supplementari contro i Buffalo Sabres nella partita 7 del secondo turno di playoff. Kasparaitis segn\u00f2 il gol decisivo per passare alle finali di Eastern Conference, finali perse in 5 partite contro i New Jersey Devils.\nComunque i Penguins avevano bisogno di tagliare i costi. Vennero venduti Jagr e Franti\u0161ek Ku\u010dera ai Washington Capitals in cambio di Kris Beech, Michal Sivek e Ross Lupaschuk, oltre a 4,9 milioni di dollari nell'estate del 2001. L'assenza di Jagr sar\u00e0 devastante per i Penguins, e nel 2002 la squadra non si qualific\u00f2 per i playoff, la prima volta da 12 anni. Altre difficolt\u00e0 finanziarie porteranno al trasferimento di Alexei Kovalev ai New York Rangers la stagione successiva, subito seguito dalla partenza di Robert Lang. Sfortunatamente per la franchigia, nessuno dei nuovi acquisti si riveler\u00e0 essere all'altezza dei giocatori ceduti, e a causa di questo i Penguins passeranno le successive stagioni nelle parti basse della classifica.\nIl 2003 era atteso come l'anno della ricostruzione per i Penguins, con l'acquisto come prima scelta assoluta ai National Hockey League Entry Draft 2003 del portiere Marc-Andr\u00e9 Fleury e con l'inserimento del nuovo allenatore (ex giocatore e commentatore) Eddie Olczyk. Il budget ristretto della societ\u00e0 fece risultare l'acquisto di Fleury piuttosto teso, ma il giocatore ripagher\u00e0 successivamente il suo acquisto disputando un buon campionato. Lemieux venne ferito ad un'anca all'inizio della stagione, stagione che quindi passer\u00e0 per la maggior parte senza giocare per recuperare l'infortunio. Martin Straka venne ceduto ai Los Angeles Kings, mentre Fleury venne mandato nel team affiliato della AHL a causa dei problemi finanziari. La squadra terminer\u00e0 la stagione con il peggiore record nella NHL, vincendo solo 23 partite, e perder\u00e0 anche la lotteria del National Hockey League Entry Draft 2004 a favore dei Washington Capitals.\nCon la cancellazione della stagione 2004-05 a causa del lockout, molti dei giocatori dei Penguins firmarono con la squadra affiliata della AHL, i Wilkes-Barre/Scranton Penguins, mentre altri, come Aleksey Morozov e Milan Kraft ritornarono a giocare in squadre europee, rimanendovi anche dopo il lockout.\n2008-2009.\nNella stagione 2008-2009, dopo diciassette anni dall'ultimo successo, grazie soprattutto all'apporto della coppia Crosby-Malkin i Penguins conquistarono il loro terzo titolo, battendo in sette gare i Detroit Red Wings nella serie finale dei playoff. Sidney Crosby \u00e8 diventato cos\u00ec il pi\u00f9 giovane capitano di sempre di una squadra NHL ad alzare la Stanley Cup.\n2014-15.\nA seguito dell'eliminazione dai play-off ad opera dei New York Rangers, Ray Shero viene licenziato come Genaral Manager, e sostituito dall'ex GM dei Carolina Hurricanes Jim Rutherford, il quale provveder\u00e0 a sostituire l'allenatore Dan Bylsma con Mike Johnston proveniente dai Portland Winterhawks della WHL.\nIl nuovo GM Rutherford cerca di aggiustare il roster con diverse mosse, tra cui l'acquisizione di Patric Hornqvist dai Nashville Predators, di David Perron dagli Edmonton Oilers e la controversa transazione che ha riportato a Pittsburgh Ben Lovejoy in cambio di Simon Despres.\nLa prima stagione di Mike Johnston termina con l'eliminazione al primo turno nuovamente contro i New York Rangers, dopo che i Penguins si erano qualificati all'ultimo posto utile per i play-off nell'ultima giornata della regular season.\n2015-16.\nI Penguins iniziano la stagione 2015-16 con l'acquisizione dai Toronto Maple Leafs del forte attaccante Phil Kessel, l'ala che da tanti anni mancava al duo Crosby-Malkin.\nFranchigie associate.\nTutte le franchigie della NHL hanno delle franchigie associate delle leghe minori. Queste franchigie sono un vivaio per le squadre NHL e vengono spesso chiamate \"club-scuola\". Di seguito le varie franchigie associate ai Penguins nei diversi campionati:\nAttualmente le squadre associate ai Pittsburgh Penguins sono le seguenti:\nRecord della franchigia.\nDi seguito i record della squadra in una sola stagione:\nAllenatori.\nI Penguins hanno avuto 24 allenatori differenti dopo la loro prima stagione. Ken Schinkel, Craig Patrick e Eddie Johnston hanno allenato la squadra due volte in periodi differenti. Le sconfitte ai supplementari (colonna OTS) sono contabilizzate solo dopo la stagione 1998-99. Bob Johnson e Scotty Bowman sono stati i due allenatori con i quali la squadra ha conquistato le sue due Stanley Cup. Bob Johnson dovette lasciare il posto a Scotty Bowman poco tempo dopo aver vinto il titolo a causa di un tumore al cervello. Dopo la sua morte, la frase pronunciata da Johnson dopo la vittoria del 1991 - \"It's a great day for hockey!\" - \u00e8 stata incisa alla fine della stagione 1991-92 sotto il ghiaccio della Mellon Arena. L'attuale allenatore della squadra \u00e8 Mike Johnston.\nPalmar\u00e8s.\nStanley Cup: 5\nPresidents' Trophy\nPrince of Wales Trophy\nArt Ross Trophy\nBill Masterton Memorial Trophy\nCalder Memorial Trophy\nConn Smythe Trophy\nFrank J. Selke Trophy\nHart Memorial Trophy\nJack Adams Award\nJames Norris Memorial Trophy\nLady Byng Memorial Trophy\nTed Lindsay Award\nLester Patrick Trophy\nNational Hockey League Plus/Minus Award\nLou Marsh Trophy\nMark Messier Leadership Award\nMaurice Richard Trophy\nNational Hockey League General Manager of the Year Award\nNHL All-Star Game MVP\nNational Hockey League All-Rookie Team\nPrimo team All-Star\nSecondo team All-Star\nTrofei interni.\nCome molte altre squadre della NHL, i Penguins possiedono i propri trofei interni, una sorta di propria \"Hall of Fame\". Alcuni dei giocatori inseriti in questa HoF sono:\nQuesta Hall of Fame include allo stesso tempo persone che hanno gravitato attorno al mondo dei Penguins senza essere per\u00f2 giocatori:\nProprietari della franchigia.\nDopo la sua nascita, la franchigia ha avuto diversi proprietari:"}
{"id": "651087", "revid": "15756", "url": "https://it.wikipedia.org/wiki?curid=651087", "title": "Bill Tilden", "text": "Nella sua prestigiosa carriera, \u00e8 stato numero uno al mondo vincendo in tutto 19 tornei del Grande Slam: 10 in singolare (si aggiudic\u00f2 7 volte gli US Open e 3 volte Wimbledon), 4 in doppio e 5 in doppio misto.\n\u00c8 stato inserito nella Hall of Fame nel 1959.\nL'importanza di Tilden per il tennis.\nTilden (spesso chiamato Big Bill) fu negli anni venti e negli anni trenta il giocatore di tennis pi\u00f9 influente, forse uno dei pi\u00f9 influenti nella storia del tennis.\nCon l'eccezione di un periodo negli anni cinquanta, quando Pancho Gonzales domin\u00f2 completamente l'ambiente professionistico, non ci fu nessun'altra epoca in cui il tennis sia stato maggiormente dominato da un unico giocatore. Per un periodo di sette anni, durante gli anni venti, Tilden non fu mai sconfitto in nessun partita di rilievo, particolarmente in quelle della Coppa Davis, che allora era molto pi\u00f9 importante di quanto non sia stata in seguito.\nNella sua epoca fu una delle cinque figure dominanti di sportivo, assieme a Babe Ruth, Red Grange, Bobby Jones e Jack Dempsey. Per circa 35 anni, grossomodo dal 1920 al 1955, Tilden fu generalmente considerato il pi\u00f9 grande giocatore mai esistito, i cui unici rivali erano Vines, Budge e Jack Kramer, che nella sua autobiografia del 1979 lo incluse nella sua lista dei 6 pi\u00f9 grandi giocatori di tutti i tempi. Nel 1950 un sondaggio dell'Associated Press nomin\u00f2 Bill Tilden il pi\u00f9 grande tennista della prima met\u00e0 del XX secolo, con un margine pi\u00f9 ampio di quelli ottenuti dagli atleti di qualsiasi altro sport.\nFu anche probabilmente la figura pi\u00f9 paradossale nella storia di qualsiasi sport: un omosessuale che, quasi da solo, cambi\u00f2 l'immagine pubblica del tennis da quella di uno sport da \"signorine\", giocato solo da ricchi personaggi di razza bianca nei loro club esclusivi, a quella di uno sport di massa giocato da rudi atleti della classe lavoratrice.\nIl suo arresto e la condanna per adescamento di ragazzi minorenni gett\u00f2 per\u00f2 un'ombra sulla sua illustre carriera. Tilden venne introdotto nell'International Tennis Hall of Fame di Newport (Rhode Island) nel 1959.\nBiografia.\nNato benestante, Tilden perse la madre semi-invalida quando aveva quindici anni e, nonostante il padre fosse vivo e mantenesse una grossa dimora dotata di servit\u00f9, fu mandato a vivere nelle immediate vicinanze presso una zia nubile.\nLa morte del padre, avvenuta quando Tilden era ventenne, lasci\u00f2 un segno molto profondo nel ragazzo, che spese tutta la vita cercando di ricreare una relazione padre-figlio con una lunga serie di raccattapalle e giovani tennisti, dei quali Vincent Richards fu il pi\u00f9 importante. Nonostante i suoi viaggi in tutto il mondo, Tilden visse nella casa della zia fino al 1941.\nTilden non ebbe relazioni eterosessuali e, a quanto pare, ne ebbe poche pure di omosessuali, almeno finch\u00e9 non ebbe oltrepassato i quarant'anni. Divenne sempre pi\u00f9 effeminato nei modi, in particolare quando si trovava nell'atmosfera pi\u00f9 liberale dell'Europa degli anni '30.\nFu arrestato per la prima volta il 23 novembre 1946, sul Sunset Boulevard, quando fu sorpreso a infilare una mano nei pantaloni di un adolescente: il ragazzo si prostituiva e i suoi servizi erano stati sollecitati dallo stesso Tilden. Avrebbe potuto essere accusato di \"comportamento volgare e lascivo con un minore\", ma venne incriminato solo per un reato pi\u00f9 lieve, ovvero per \"contribuzione alla delinquenza di un minore\". Fu condannato a un anno di prigione, di cui scont\u00f2 solo sette mesi e mezzo.\nFu arrestato nuovamente il 28 gennaio 1949, quando, dopo aver raccolto un autostoppista sedicenne, gli propose avances sessuali. Il giudice condann\u00f2 Tilden ad un solo anno per violazione della condizionale e lasci\u00f2 che la pena per la nuova accusa di molestie procedesse concorrentemente: scont\u00f2 quindi dieci mesi.\nCon tutta probabilit\u00e0, in entrambi i casi Tilden credeva sinceramente che la sua celebrit\u00e0 e la sua lunga amicizia con personalit\u00e0 di Hollywood, quali Charlie Chaplin, fossero sufficienti a evitargli le conseguenze penali dei suoi atti; non a caso in tribunale egli si difese sempre in un modo decisamente poco vigoroso.\nDopo essere stato rilasciato, Tilden si trov\u00f2 ancora pi\u00f9 isolato. I club di tennis non volevano lasciarlo pi\u00f9 insegnare e pochi studenti lo incrociarono sui campi pubblici.\nNonostante Tilden fosse nato benestante e avesse guadagnato importanti somme di denaro nel corso della sua lunga carriera, in particolare nei primi anni del tour professionistico, spese i suoi soldi con profusione. Consumato uomo di spettacolo in campo, estroverso di carattere, lo era anche nella vita di tutti i giorni ed amava stare alla ribalta. Invest\u00ec molto denaro nell'allestire film e opere teatrali da lui scritti, prodotti e recitati: sognava di diventare una star di Broadway e Hollywood.\nScrisse molti racconti e romanzi privi di successo, che narravano di tennisti sportivi, ma incompresi. Molto del tempo speso lontano dai campi da tennis e molti dei suoi soldi vennero impiegati a questo scopo, con risultati invariabilmente fallimentari.\nMor\u00ec povero a Los Angeles, California, all'et\u00e0 di 60 anni. Si stava preparando a partire per il torneo United States Professional Championship, a Cleveland, quando cadde a terra stroncato da un infarto.\nCarriera.\nCaso unico nel tennis, Tilden divenne un grande giocatore solo all'et\u00e0 relativamente avanzata di 27 anni. Prima del 1920 aveva vinto un certo numero di titoli nazionali in doppio, ma aveva perso contro Robert Lindley Murray e \"Little Bill\" Johnston nel 1918 e nel 1919 nei campionati di singolare.\nNell'inverno del 1919 si trasfer\u00ec nel Rhode Island, dove in un campo al coperto si dedic\u00f2 a rimodellare il suo rovescio relativamente inefficace. Era tutto ci\u00f2 di cui aveva bisogno. Emerse con una nuova presa e un nuovo potente rovescio nell'estate del 1920 e per il resto del decennio domin\u00f2 il tennis mondiale.\nFra i suoi numerosi successi, Tilden vinse lo United States Amateur Championship (U.S. National Championships) per sei volte consecutive, e sette volte complessivamente. Dal 1920 al 1926 guid\u00f2 la squadra statunitense a sette vittorie consecutive nella Coppa Davis, un record che non \u00e8 stato da allora pi\u00f9 battuto. Vinse il suo ultimo titolo importante a Wimbledon nel 1930, all'et\u00e0 di 37 anni, ma non era pi\u00f9 in grado di vincere a piacere.\nAlla fine degli anni venti i grandi tennisti francesi noti come \"I quattro moschettieri\", riuscirono finalmente a strappare la Coppa Davis a Tilden e alla squadra statunitense, cos\u00ec come il suo dominio nei titoli di singolo a Wimbledon e Forest Hills.\nTilden era stato per lungo tempo in contrasto con i rigidi direttori della dilettantistica United States Lawn Tennis Association, riguardo ai suoi introiti derivanti dagli articoli di giornale che scriveva sul tennis. Nel 1931, bisognoso di soldi, divent\u00f2 professionista e entr\u00f2 nel neonato tour professionistico, che era iniziato solo nel 1927.\nNei 15 anni successivi, oltre che disputare tornei (vinse l'ultimo a 44 anni), assieme a un pugno di altri professionisti come Hans N\u00fcsslein e Karel Ko\u017eeluh, gir\u00f2 per gli Stati Uniti e l'Europa in una serie di esibizioni da una sola sera, in cui era ancora il giocatore per cui la gente pagava principalmente il biglietto. Anche con grandi quali Ellsworth Vines, Fred Perry e Don Budge come suoi avversari, tutti giocatori che erano o erano stati in cima alla classifica mondiale, era spesso Tilden che assicurava gli incassi e che poteva ancora farsi valere contro giocatori molto pi\u00f9 giovani per un singolo set o per un incontro occasionale.\nNel 1934 vinse 11 dei suoi primi 20 incontri con Vines. Nel 1941, quando aveva gi\u00e0 48 anni, gir\u00f2 per gli Stati uniti giocando incontri \"singoli\" con Don Budge, che all'epoca era incontestabilmente il pi\u00f9 forte giocatore del mondo. Tilden perse 51 incontri contro il venticinquenne Budge, ma riusc\u00ec comunque a trovare il modo di batterlo per sette volte. Nell'intera storia del tennis solo Pancho Gonzales e Ken Rosewall hanno avvicinato l'elevato livello raggiunto da Tilden una volta passati i 40 anni.\nNel 1945, a 52 anni, assieme al suo storico compagno di doppio Vincent Richards, vinse il campionato professionistico di doppio. Assieme avevano vinto il titolo dilettantistico statunitense 27 anni prima, nel 1918.\nCaratteristiche tecniche.\nAlto, magro e dinoccolato, con braccia lunghe, mani enormi, e spalle eccezionalmente larghe, Tilden possedeva un servizio potente. Anche se poteva servire degli \"ace\" quasi a comando, aveva poco interesse nell'avanzare a rete seguendo il suo servizio. Utilizzava principalmente battute al servizio in \"spin\" e in \"slice\", riservando le sue famose bordate per i momenti cruciali dell'incontro.\nTilden preferiva giocare principalmente da fondocampo, da dove lasciava stupefatti gli avversari con le sue tattiche mutevoli: una miscela di scaltrezza, di colpi tagliati o effettati, di schiacciate e \"lob\", e di colpi improvvisi e profondi mirati agli angoli del campo. Colpiva tiri superbamente angolati su risposte quasi impossibili e amava sopra ogni altra cosa affrontare un avversario con un repertorio di colpi potenti. In un modo o nell'altro Tilden avrebbe trovato un modo per colpire la palla e rimandarla al di l\u00e0 della rete.\nUna fotografia iconica di Tilden lo mostra mentre salta in alto per eseguire una schiacciata. Alcuni contemporanei, comunque, consideravano il suo \"smash\" l'unico punto debole del suo gioco. Alcuni commentatori successivi ritenevano che un giocatore degli anni 1960, come Ken Rosewall, sarebbe stato in grado di sfruttare questa debolezza con un abile uso di \"lob\" offensivi.\nA met\u00e0 degli anni venti, la punta del dito medio della mano con cui impugnava la racchetta ebbe un'infezione e dovette essere amputata. Tilden dovette anche affrontare un problema cronico al ginocchio, che di tanto in tanto ne impediva notevolmente il movimento. Entrambe le menomazioni furono tenute nascoste al pubblico e non sembrarono ostacolarlo nella sua lunga serie di vittorie.\n\u00c8 possibile che Tilden abbia speso pi\u00f9 tempo di chiunque altro ad analizzare il gioco del tennis. Scrisse due libri sull'argomento, \"The Art of Lawn Tennis\" e \"Match Play and the Spin of the Ball\", che \u00e8 ancora ristampato ed \u00e8 considerato un'opera definitiva sulla materia.\nOltre alle sue grandi capacit\u00e0 fisiche, fu un giocatore estremamente cerebrale, un maestro di strategia e tattica, capace di adattarsi allo stile del suo avversario e di usarne i punti di forza a proprio vantaggio. Fu noto anche per le sue doti di intrattenitore, che occasionalmente oltrepassavano i limiti del lecito. Nonostante il suo comportamento talvolta eccessivamente colorito, credeva fermamente nella sportivit\u00e0 a tutti i costi e sopra ogni altro aspetto del gioco, compreso il punteggio finale. Cedeva prontamente (e platealmente) dei punti agli avversari, se pensava che l'arbitro avesse commesso un errore a suo favore.\nTilden cercava sempre di offrire al pubblico uno spettacolo che valesse il costo del biglietto e venne spesso scritto, ma mai confermato dallo stesso Tilden, che egli perdesse deliberatamente il set iniziale di un incontro allo scopo di prolungare la partita e renderla pi\u00f9 interessante per s\u00e9 e per gli spettatori. Questo stratagemma fu confermato nel 1963 da William Lufler, che gioc\u00f2 nel tour professionistico di Tilden per diversi anni. Lufler, che era diventato un istruttore professionista molto considerato (fu fondamentale nel fondare l'USPTA e ne fu presidente dal 1963 al 1966), sostenne che Tilden gett\u00f2 via i primi set in numerosi incontri.\nAllison Danzig, il principale editorialista di tennis del New York Times dal 1923 al 1968, nonch\u00e9 editore di \"The Fireside Book of Tennis\", defin\u00ec Tilden il pi\u00f9 grande tennista che si sia mai visto. \u00abPu\u00f2 correre come un cervo\u00bb, disse Danzig alla CBS Sports.\nAnche se era praticamente astemio, fumava pesantemente e disdegnava quella che oggi sarebbe considerata una vita salutare per un atleta. Per gran parte della sua vita la sua dieta consistette in tre enormi pasti al giorno con bistecca e patate, e forse occasionalmente con carne di agnello."}
{"id": "651090", "revid": "834", "url": "https://it.wikipedia.org/wiki?curid=651090", "title": "Ui", "text": ""}
{"id": "651094", "revid": "599013", "url": "https://it.wikipedia.org/wiki?curid=651094", "title": "Uj", "text": ""}
{"id": "651097", "revid": "599013", "url": "https://it.wikipedia.org/wiki?curid=651097", "title": "Ul", "text": ""}
{"id": "651099", "revid": "599013", "url": "https://it.wikipedia.org/wiki?curid=651099", "title": "Um", "text": ""}
{"id": "651103", "revid": "599013", "url": "https://it.wikipedia.org/wiki?curid=651103", "title": "Uo", "text": ""}
{"id": "651107", "revid": "799504", "url": "https://it.wikipedia.org/wiki?curid=651107", "title": "Leonardeschi", "text": "Vengono comunemente denominati Leonardeschi quei pittori lombardi, attivi dall'inizio del XVI secolo, che furono seguaci in modi diversi dello stile di Leonardo da Vinci.\nStoria.\nLeonardo, finch\u00e9 lavor\u00f2 in Toscana, fu sostanzialmente un isolato rispetto alle correnti maggiori. Non ebbe veri e propri allievi e la sua influenza su altri artisti fu piuttosto circoscritta, limitandosi a interessare alcuni aspetti formali, fisiognomici e compositivi, in maniera sempre e comunque parziale. Completamente diverso fu il suo impatto a Milano dove, dopo essere entrato nelle grazie di Ludovico il Moro e della pi\u00f9 alta committenza lombarda, divenne il principale artista di riferimento per l'intera nuova generazione, e dettando un nuovo stile dominante a cui anche i vecchi maestri dovettero venire incontro (come Bernardino Zenale) o allontanarsene cercando lavoro nei centri pi\u00f9 piccoli e meno aggiornati della provincia (come Vincenzo Foppa).\nIl cospicuo numero di allievi di Leonardo in terra lombarda (diretti e indiretti), domin\u00f2 fortemente l'arte dei primi tre decenni del Cinquecento. Gli elementi chiave del loro stile sono la scioltezza compositiva, il ricorso allo sfumato, l'illuminazione diffusa, la bellezza malinconica dei soggetti, l'ambiguit\u00e0 dei volti.\nCiascuno maestro, partendo dal riferimento obbligato a Leonardo, si confront\u00f2 poi col proprio terreno culturale, sia delle zone di origine, sia di quelle in cui andava a operare: alcuni mostrano una tavolozza spenta, tipicamente lombarda, altri, come nel caso di Andrea Solario, tentarono un compromesso tra i modelli leonardeschi e l'arte veneziana del primo Cinquecento.\nNonostante ci\u00f2 il gruppo dei leonardeschi, compresi quelli pi\u00f9 dotati, viene in genere giudicato come cristallizzato sullo stile del maestro, senza mai arrivare a eguagliarlo o a proporre un superamento convincente della sua maniera. Il merito pi\u00f9 importante di questi pittori \u00e8 stato probabilmente quello di diffondere, attraverso i loro viaggi, lo stile innovativo di Leonardo anche in aree estranee al suo passaggio, come Giovanni Agostino da Lodi a Venezia, Bernardino Luini in Svizzera o Cesare da Sesto nell'Italia meridionale e a Roma.\nProtagonisti.\nPi\u00f9 superficiale fu l'adesione al leonardismo di pittori come il Maestro della Pala Sforzesca, che solitamente non \u00e8 incluso nello stretto novero dei leonardeschi, o del Sodoma, che, pur di origine piemontese, fa comunque parte della scuola senese del Cinquecento."}
{"id": "651109", "revid": "1924342", "url": "https://it.wikipedia.org/wiki?curid=651109", "title": "UP", "text": ""}
{"id": "651111", "revid": "599013", "url": "https://it.wikipedia.org/wiki?curid=651111", "title": "Uq", "text": ""}
{"id": "651117", "revid": "115946573", "url": "https://it.wikipedia.org/wiki?curid=651117", "title": "O pismenechi", "text": "O pismenechi (\"Intorno alle lettere\") \u00e8 uno scritto polemico contro gli avversari delle lettere slave, composto tra il 900 e il 910 da \u010cernorizec Hrab\u0103r, durante il regno dello zar bulgaro Simeone I il Grande.\nQuesto scritto si inserisce in una Bulgaria in cui erano appena state introdotte le lettere slave (l'alfabeto glagolitico, che arriva in terra bulgara con gli ecclesiastici fuggiti dalla Grande Moravia attorno all'885): rimanevano, quindi, molte diffidenze nei confronti di queste, segnatamente da parte dei trilinguisti e da parte degli intellettuali imbevuti di cultura greca (che preferivano, quindi, utilizzare l'alfabeto greco).\nSecondo l'autore del trattato, le lettere slave non sono meno sante di quelle greche, ma, anzi, sono state concepite da un santo (Costantino, meglio conosciuto come Cirillo), al contrario di quelle greche concepite da pagani. Inoltre, le lettere greche non risultano nemmeno originariamente concepite dal Creatore, ma sono derivate da un altro alfabeto e sono state rimodellate pi\u00f9 volte."}
{"id": "651118", "revid": "1305772", "url": "https://it.wikipedia.org/wiki?curid=651118", "title": "US", "text": ""}
{"id": "651129", "revid": "30610", "url": "https://it.wikipedia.org/wiki?curid=651129", "title": "Artaxias III d'Armenia", "text": "Biografia.\nIl suo vero nome era Zenone di Ponto, ed era figlio di re Polemone I re del Ponto e della regina Pitidoris.\nPolemone era un sovrano molto fedele all'Impero romano, e quando Germanico, inviato da Tiberio come console nel 17, ricevette dall'imperatore l\"'imperium maius\" su tutti i regni e le province dell'Asia, la sua prima preoccupazione fu di trovare una soluzione all'annoso problema del regno di Armenia e delle ingerenze dei Parti sul suo equilibrio interno.\nLa possibilit\u00e0 di insediare sul trono d'Armenia il figlio di uno dei sovrani pi\u00f9 fedeli di Roma sembr\u00f2 una soluzione perfetta, che avrebbe potuto garantire la presenza di una dinastia affidabile in uno dei protettorati pi\u00f9 strategicamente importanti per l'Impero. A differenza del suo predecessore, Vonone I, che si trovava in esilio ad Antiochia in Siria, presso Silano Cretico (parente dello stesso Germanico), Zenone di Ponto era un giovane cresciuto secondo le maniere orientali. Il suo celebrato amore per la caccia e per le libagioni lo resero popolare in Armenia ancora prima della sua incoronazione.\nForse anche per questo motivo la richiesta di eleggere Zenone a sovrano d'Armenia venne dalla stessa popolazione armena. \nTiberio incoron\u00f2 personalmente il giovane Zenone nel 18 con una solenne cerimonia nella capitale Arta\u0161at, acclamato dal popolo armeno.\nL'elezione di Artaxias III fu anche il frutto di un preciso accordo tra Germanico ed i Parti. Essi non avrebbero pi\u00f9 dovuto interferire con la politica interna del regno d'Armenia a patto che Germanico, dietro diretta richiesta del sovrano partico Artabane II, esiliasse il suo acerrimo rivale Vonone I. Germanico accett\u00f2 il patto e invi\u00f2 in esilio Vonone in Cilicia, dove mor\u00ec nel tentativo di fuggire.\nSotto il regno di Artaxias III l'Armenia visse finalmente un periodo di prosperit\u00e0 e di stabilit\u00e0 per ben 16 anni, ovvero fino alla sua morte nell'anno 34.\nCon la scomparsa del sovrano pontide tornarono alla ribalta le rivendicazioni e le mire dei Parti, nonostante gli accordi stipulati con Germanico, Artabano II impose sul trono d'Armenia il suo primogenito, Arsace (\"Arshak\")."}
{"id": "651132", "revid": "72396", "url": "https://it.wikipedia.org/wiki?curid=651132", "title": "Chrabr", "text": ""}
{"id": "651135", "revid": "767487", "url": "https://it.wikipedia.org/wiki?curid=651135", "title": "Corrado Rustici", "text": "Biografia.\nNato a Napoli, Corrado Rustici all'inizio degli anni settanta fonda il gruppo dei Cervello. Dopo varie esibizioni live, la band ottiene un contratto discografico con la Dischi Ricordi, e successivamente pubblicano il loro primo e unico album dal titolo Melos, di cui Rustici \u00e8 anche produttore. L'album ottiene uno scarso riscontro commerciale tanto che Rustici successivamente lascia la band ma continua a collaborare con il fratello al suo nuovo progetto, gli Uno.\nAnni '70.\nNel 1974 entra nel gruppo dei Nova, con i quali si trasferisce a Londra. Ottengono un contratto con Arista Records e negli anni successivi pubblicano quattro album: \"Blink\", \"Vimana\", \"Wings of Love\" e \"Sun City\". Questo permette a Rustici di conoscere molti artisti e produttori della scena musicale inglese. I lavori dei Nova ottengono un buon successo anche in America, tanto che Rustici decide di trasferirsi negli Stati Uniti. Dopo la pubblicazione del loro quarto album, lascia la band e da New York si trasferisce a Los Angeles e successivamente a San Francisco, dove entra in contatto con la ricca scena musicale. Nel 1976 collabora con Alan Sorrenti.\nAnni '80.\nAll'inizio degli anni ottanta, si interessa di tecniche di produzione, e collabora con vari artisti: Aretha Franklin, George Michael, Whitney Houston, Herbie Hancock e altri. Nel 1985 torna in Italia e collabora, con altri musicisti, alla lavorazione dell'album \"Zucchero &amp; The Randy Jackson Band\" di Zucchero Fornaciari. Questo segner\u00e0 un lungo sodalizio con il cantautore emiliano. Collabora anche con Loredana Bert\u00e8 e Renato Zero.\nTornato negli Stati Uniti, partecipa all'album di debutto di Whitney Houston, all'album \"Who's Zooming Who\" di Aretha Franklin e a \"While the City Sleeps\" di George Benson cura gli arrangiamenti del brano \"Rispetto\" di Zucchero Fornaciari. Nel 1987 partecipa al secondo album di Whitney Houston e a \"No Protection\" dei Jefferson Starship. Sotto la produzione esecutiva e la supervisione di Michele Torpedine, produce e arrangia \"Blue's\" e \"Oro incenso e birra\" di Zucchero Fornaciari, successivamente produce il brano \"Senza una donna\" e partecipa in veste di chitarrista e direttore musicale ai vari tour di tour di Zucchero Fornaciari, come per esempio la serie di concerti alla Royal Albert Hall di Londra al fianco di Eric Clapton durante l\"'Oro, Incenso e Birra Tour\", contribuendo a decretarne la piena affermazione a livello internazionale.\nNel 1988 produce e arrangia l'album IO per Loredana Bert\u00e8 registrato a San Francisco.\nAnni '90.\nSempre per Zucchero Fornaciari produce i successivi due album \"Miserere\" e \"Spirito DiVino\". Nel 1991 produce e collabora ai testi e alle musiche di alcuni brani del disco Enzo Avitabile dell'omonimo sassofonista.\nNel 1995 pubblica il suo primo lavoro da solista \"The heartist\" e produce e suona nell'album dei Tazenda \"Fortza Paris\", l'ultimo album di inediti dove compare Andrea Parodi. Nello stesso anno, grazie a Caterina Caselli, conosce Elisa e decide di tornare con lei in California per lavorare al suo album d'esordio \"Pipes &amp; Flowers\". Due anni dopo produce l'album \"Prendere e lasciare\" di Francesco De Gregori.\nNel 1999 \u00e8 nuovamente produttore dell'album \"Bluesugar\" di Zucchero, e di alcuni brani dell'album \"Viaggiatore sulla coda del tempo\" di Claudio Baglioni. Nel 2000 produce \"Serendipity\" della Premiata Forneria Marconi.\nAnni 2000.\nNel 2001 produce il brano \"Luce (tramonti a nord est)\" (il cui testo \u00e8 co-scritto da Zucchero Fornaciari) di Elisa, che vince il Festival di Sanremo e successivamente il suo album \"Then Comes the Sun\". Nel 2003 firma un contratto come produttore e consulente per la Sugar Music di Caterina Caselli, grazie al quale produce quattro brani dei Negramaro e tre per Andrea Bocelli. Il 2001 \u00e8 anche l'anno di \"Shake\", ultima produzione per Zucchero, con il quale tuttavia non smetter\u00e0 di frequentarsi.\nNel 2005 torna a lavorare con i Negramaro per il loro \"Mentre tutto scorre\", album che diventer\u00e0 disco di platino. Produce il brano \"Permission\" di Giulia Ottonello e collabora con il cantautore Moltheni alla stesura del testo nella versione italiana \"Spezzami il cuore\".\nNel 2006 produce l'album degli Ameba4, che nel corso dello stesso anno partecipano al Festival di Sanremo. Nello stesso anno produce l'album \"Soundtrack '96-'06\" di Elisa. Nello stesso anno pubblica \"Deconstruction of a post modern musician\", dove scrive, produce e suona undici tracce con l'intervento di alcuni artisti con cui aveva collaborato come Elisa nel brano \"Rage &amp; dust\", Giuliano Sangiorgi dei Negramaro nel brano \"Maledette stelle\", Allan Holdsworth nel brano \"Tantrum to blind\", Paul McCandless dei Oregon nei brani \"100 famous notes\" e \"Spirals of light\" e Fabio Properzi degli Ameba4 nel brano \"Chiudi gli occhi\".\nNel 2007 produce l'album \"La finestra\" dei Negramaro che diventa disco di platino. Nel 2007 produce l'album \"Caterpillar\" di Elisa - versione internazionale dell'album Soundtrack '96-'06. Nel 2007 produce l'album \"Ferro e cartone\" di Francesco Renga.\nTerminata la sua collaborazione esclusiva con la Sugar, nel 2007 produce i due brani inediti \"Niente paura\" e \"Buonanotte all'Italia\" dell'album \"Primo tempo\" di Luciano Ligabue. Il 12 novembre 2007, con \"Niente paura\", \"L'immenso\" dei Negramaro e \"Ferro e cartone\" di Francesco Renga, .\nNel febbraio 2008 produce il brano \"Il centro del mondo\" dell'album \"Secondo tempo\" di Luciano Ligabue. Nel settembre 2008 riceve il premio di Produttore dell'anno dalla rivista InSound.\nAnni 2010.\nNel febbraio 2010 produce l'album d'esordio di Romeus.\nNel 2010 produce l'album \"Arrivederci, mostro!\" di Luciano Ligabue. Il singolo \"Un colpo all'anima\" e l'album, entrano al primo posto delle classifiche Nielsen e vi rimangono per 13 settimane consecutive. \"Arrivederci, mostro!\" \u00e8 l'album pi\u00f9 venduto del 2010 e riceve il disco di diamante.\nNel gennaio del 2011 il brano \"Luce\" di Elisa, prodotta e arrangiata da Corrado, viene votata come Miglior canzone del decennio in Italia. Il 16 febbraio 2011 produce \"Il mare immenso\", certificato disco d'oro, e \"Deja v\u00f9\" dell'album \"Il mio universo\" di Giusy Ferreri; il 22 marzo 2011 produce l'intero l'album di Noemi (fatta eccezione per il singolo \"Vuoto a perdere\"), \"RossoNoemi\" (riedito poi nel 2012 come \"RossoNoemi - 2012 Edition\") certificato disco di platino con oltre 60.000 copie vendute. Per Noemi produce anche i singoli \"Odio tutti i cantanti\" e \"Poi inventi il modo\". Nel 2012 Noemi partecipa al Festival di Sanremo 2012 con \"Sono solo parole\" classificandosi terza; il singolo, prodotto da Rustici, viene certificato disco di platino. Corrado Rustici produce anche il singolo successivo \"In un giorno qualunque\".\nNell'aprile 2013 produce l'album \"Come in cielo cos\u00ec in guerra\" di Cristiano De Andr\u00e9.\nNell'aprile 2014 \u00e8 ospite in una data dell\"'Americana Tour\" di Zucchero. Il 3 settembre 2014 pubblica il CD/DVD Blaze and Bloom - Live in Japan, come Corrado Rustici Trio, con Steve Smith (batterista) e Peter John Vettese alle tastiere.\nNel novembre 2015 produce \"Hercules\" di Virginio.\nNel giugno 2016 pubblica l'album da solista \"Aham\", in seguito al quale parte un tour italiano, con ospiti come Elisa e Zucchero, sue vecchie conoscenze.\nNel 2017 \u00e8 ospite in una data del \"Black Cat World Tour\" di Zucchero.\nNel Luglio del 2017 riforma il gruppo dei Cervello con i quali si esibisce in solo concerto al Tsutaya O-east di Tokyo.\nNel giugno 2018 produce e arrangia \"Resta quel che resta\" di Pino Daniele., di cui \u00e8 anche co-autore.\nNel Gennaio del 2019 produce e pubblica il CD/DVD \"Cervello - Live in Tokyo 2017\". A giugno 2019 esce \"For the beauty of this wicked world\" (Corrado Rustici/A-train entertainment) pubblicato a quattro mani con il chitarrista Peppino D'Agostino.\nAnni 2020.\nA luglio 2021 esce il nuovo disco solista \"Interfulgent\" che si avvale della collaborazione di Alex Argento, che ha suonato le tastiere sulla maggior parte dei brani, tranne \"The man from Yorkshire\", \"Khetwadi Lane\" e \"G. on a sunny day\", eseguiti interamente da Corrado Rustici."}
{"id": "651142", "revid": "125261145", "url": "https://it.wikipedia.org/wiki?curid=651142", "title": "Ostasiengeschwader", "text": "La Squadra dell'Estremo Oriente (in tedesco \"Ostasiengeschwader\") era la formazione navale tedesca schierata dalla \"Kaiserliche Marine\" nel teatro del Pacifico, comprendente anche unit\u00e0 navali della Confederazione Tedesca del Nord.\nStoria.\nCreata nel 1859, per i primi quattro decenni la squadra non ebbe una propria base in oriente, ma il 14 novembre 1897 la Germania ottenne in concessione la colonia di Kiautschou in Cina e una base navale fu quindi costruita presso il villaggio di pescatori di Tsingtao.\nAllo scoppio della prima guerra mondiale, lo squadrone era al comando dell'ammiraglio\nMaximilian von Spee. In quel teatro di guerra, per\u00f2, la superiorit\u00e0 dell'Intesa era schiacciante. Infatti, lo squadrone tedesco si trovava a fronteggiare la Marina imperiale giapponese e la Marina Reale Australiana: per questo fu deciso il trasferimento nell'est Pacifico, eccezion fatta per l'incrociatore \"Emden\", inviato nell'Oceano Indiano.\nIl 1\u00ba novembre 1914, nella battaglia di Coronel, la squadra entr\u00f2 in contatto con quella britannica delle Indie Orientali, affondando la \"Good Hope\" e la \"Monmouth\". L'avvicinarsi di una seconda formazione inglese, molto superiore in fatto di potenza, spinse von Spee a decidere il ritorno in Germania, passando da Capo Horn. Fu durante il viaggio che, tentando un'incursione contro le isole Falkland, l'8 dicembre, l'\"Ostasiengeschwader\" fu intercettata da una squadra di potenti incrociatori britannici incentrata sull'\"Invincible\" e sull'\"Inflexible\", di molto superiori in fatto di armamento. Durante la battaglia, l'\"Ostasiengeschwader\" fu annientata con la perdita di 2 incrociatori corazzati e 2 incrociatori leggeri, lo stesso ammiraglio von Spee mor\u00ec nell'affondamento della \"Scharnhorst\" cos\u00ec come persero la vita pure due suoi figli, Heinrich a bordo del \"Gneisenau\" e Otto a bordo del \"N\u00fcrnberg\". Solo l'incrociatore leggero \"Dresden\" riusc\u00ec a sfuggire all'affondamento, vagando tre mesi nell'Atlantico prima di essere affondato nel corso della battaglia di M\u00e1s a Tierra, il 14 marzo 1915, data che segna la fine ufficiale dell\"'Ostasiengeschwader\".\nForze.\nElenco delle forze navali dell\"'Ostasiengeschwader\"\n1859 Commodoro Sundewall\n1870\n1880\n1890\n1900 Viceammiraglio Bendemann\n1914\nLe seguenti unit\u00e0 erano gi\u00e0 state trasferite al momento della battaglia:"}
{"id": "651144", "revid": "599", "url": "https://it.wikipedia.org/wiki?curid=651144", "title": "Fuoco della parabola", "text": ""}
{"id": "651145", "revid": "599", "url": "https://it.wikipedia.org/wiki?curid=651145", "title": "Direttrice della parabola", "text": ""}
{"id": "651148", "revid": "599", "url": "https://it.wikipedia.org/wiki?curid=651148", "title": "Asse di simmetria della parabola", "text": ""}
{"id": "651153", "revid": "106908", "url": "https://it.wikipedia.org/wiki?curid=651153", "title": "Sanculotti", "text": "I sanculotti (adattamento del francese sans-culottes, \"senza \"culottes\"\") sono coloro che non portano le \"culottes\", i tipici pantaloni sotto il ginocchio regolarmente indossati dalla nobilt\u00e0 e dall'alta borghesia durante l'\"Ancien R\u00e9gime\", per indicare, durante la rivoluzione francese, i pi\u00f9 radicali tra i partigiani della rivoluzione a partire dal 1791, soprattutto a Parigi.\nIl diverso abbigliamento adottato dai \"patrioti\" - soprattutto piccoli commercianti, impiegati, artigiani e operai - costituiva la precisa volont\u00e0 di distinguersi dalle classi agiate, sottolineando i differenti obiettivi politici che li distanziavano tanto dai contro-rivoluzionari quanto dai pi\u00f9 moderati sostenitori della Rivoluzione.\nCon l'adozione del calendario repubblicano, 5 giorni complementari (6 negli anni bisestili) inseriti a fine anno vennero denominati giorni \"sanculottidi\" fino al 1795.\nL'abito del rivoluzionario.\nAll'epoca dell\"'Ancien R\u00e9gime\" chi non portava la \"culotte\" era dedito ai lavori manuali; il suo abbigliamento era caratterizzato dai pantaloni. Che fossero braccianti o tappezzieri presso R\u00e9veillon, tipografi, mobilieri oppure operai della manifattura dei Gobelins, tutti coloro che facevano parte dei sanculotti videro la Rivoluzione conferire una nuova dignit\u00e0 al proprio mestiere. Si trattava di una manifestazione evidente dello stravolgimento dei valori tradizionali: i privilegiati di un tempo, esentati dalla necessit\u00e0 del lavoro grazie ai propri natali, sino allora formati al disprezzo del lavoro manuale, erano ormai a loro volta oggetto di scherno e derisione.\nI sanculotti si contrapponevano a chi indossava i calzoni corti e le calze di seta, diffondendo le abitudini democratiche come l'uso del \"tu\" e dell'appellativo di \"cittadino\". In un periodo pi\u00f9 tardo gli eletti del terzo Stato si caratterizzarono per un abbigliamento austero, in stoffa nera e con la feluca, in marcato contrasto con gli abiti sfarzosi dei rappresentanti della nobilt\u00e0 e del clero, gli altri due ordini.\nL'uso del pantalone fu appannaggio in un primo tempo dei candidati del terzo Stato agli Stati generali. In opposizione al Re e ai privilegi nobiliari, essi furono i redattori dei \"cahiers de dol\u00e9ances\" che vennero raccolti, catalogati e completati a Parigi nell'aprile del 1789. Oltre al pantalone, spesso a strisce tricolori, l'abito del sanculotto era costituito da una camicia e un \"gilet\" oppure da una giacca (la cosiddetta carmagnola), oltre agli zoccoli che ne indicavano l'appartenenza al popolo lavoratore. La rivendicazione della fine del suo stato di schiavit\u00f9 era simboleggiata invece dal berretto frigio, un copricapo da lavoro usato in alcuni mestieri per proteggere la capigliatura, che rievocava le rivolte del XVII secolo e i liberti dell'antica Roma.\nLe rappresentazioni iconografiche, diffuse in gran numero sotto forma di incisioni o di stampe vendute all'asta, rappresentavano un sanculotto idealizzato, dal corpo robusto, muscoloso e armonico, in netto contrasto con le mostruosit\u00e0 fisiche dei ceti privilegiati, di volta in volta simboleggiati da prelati obesi da sottoporre alla \"dieta patriottica\" o da nobili filiformi ed emaciati, da re in veste di maiale e da regine in veste di struzzo (grazie al gioco di parole tra \"autruche\", struzzo, e \"Autrichienne\", austriaca, la regina Maria Antonietta diventava \"l'Autruchienne\"), privi ormai di qualunque dignit\u00e0 e indegni di qualunque rispetto.\nI sanculotti eletti agli Stati generali ripudiano i riferimenti alla nobilt\u00e0, in alcuni casi sino a storpiare i propri nomi: alcuni presero degli pseudonimi che richiamano la Repubblica romana, quali \"Bruto\" o \"Gracco\", altri il cognome \"Leroy\" (Re) \"Laloi\" (Legge), ecc.\nLa \"sans-culotterie\".\nFurono i sanculotti a conquistare la Bastiglia, a partecipare alla caduta delle Tuileries.\nSoprattutto a partire dal 1791, quando la fuga della famiglia reale a Varennes (20-26 giugno) e il massacro del Campo di Marte (17 luglio) ebbero dimostrato con evidenza che una parte delle \"\u00e9lite\" si era schierata con la reazione, avallando il tradimento regale e ordinando di sparare sulla folla, i militanti delle sezioni parigine trasformarono il loro abbigliamento in manifesto politico contro il regime della monarchia costituzionale censuaria.\nDopo il 1792, i sanculotti adottarono una giacca corta con ampi bottoni, detta carmagnola.\nIl teatro rivoluzionario (Sylvain Mar\u00e9chal, \"\", Il Giudizio universale dei re) rappresent\u00f2 il sanculotto come simbolo dello spirito di giustizia della natura.\nIl sanculotto trovava in effetti una delle ragioni della sua efficacia politica nel fascino rousseauiano che il lavoro manuale esercitava su molti pensatori illuministi. Lettori dell'\"Encyclop\u00e9die\", debitori nei confronti dei sanculotti che avevano fatto la rivoluzione a Parigi e salvato l'Assemblea nazionale costituente, i capi politici della Rivoluzione segnarono il loro attaccamento sino alla caduta di Robespierre, imponendo durante il Terrore l'uso obbligatorio del \"tu\" paritario e abolendo il servile \"voi\".\nAlcuni giornalisti seppero cogliere in modo egregio lo spirito di questo popolo combattente e rivoluzionario, ad esempio Jean-Paul Marat con il suo \"Ami du peuple\" e, su tutt'altro registro, Jacques-Ren\u00e9 H\u00e9bert con il \"P\u00e8re Duchesne\". Essi ne furono per lungo tempo i portavoce incontestati, pi\u00f9 che le guide.\nI sanculotti si riunivano sia nelle assemblee di sezione, sia nei cosiddetti \"club\". Le prime, organismi di quartiere istituiti gi\u00e0 nel 1790, erano destinate in principio ad accogliere i soli cittadini attivi; tuttavia, il ruolo fondamentale svolto da numerosi operai e piccoli artigiani, unito al fatto che essi erano rimasti armati dopo i fatti del 1789, diede anche a queste voce in capitolo.\nFurono per\u00f2 soprattutto i club \u2014 \"Club dei Cordiglieri\", \"Club de l'\u00c9v\u00each\u00e9\", \"Soci\u00e9t\u00e9 fraternelle des deux sexes\", \"Club helv\u00e9tique\" \u2014 gli strumenti attraverso i quali i sanculotti fecero valere la propria influenza sulla vita politica. Il \"club de l'\u00c9v\u00each\u00e9\", derivato da quello dei Cordiglieri, ebbe un ruolo importante nella preparazione del 10 agosto, giorno della presa delle Tuileries e della caduta del trono. Dal settembre del 1792 il club dei giacobini apr\u00ec le porte ai cittadini pi\u00f9 poveri, divenendo da quel momento il pi\u00f9 importante luogo di riunione per i sanculotti.\nEssi manifestavano le loro rivendicazioni attraverso petizioni di sezione, presentate per mezzo di delegati alle assemblee rappresentative (in un primo tempo l'Assemblea legislativa, quindi la Convenzione nazionale); vi furono quindi una serie di petizioni che invocavano l'arresto dei capi Girondini prima dell'insurrezione, dal 31 maggio al 2 giugno. Quest'ultima, la \"journ\u00e9e\", era il secondo mezzo di azione.\nAlla violenza armata si fece ricorso in numerose occasioni dal 10 agosto 1792 fino alle vane rivolte del germinale e pratile dell'Anno III. I rivoltosi, appoggiati dai cannoni della Guardia nazionale cui appartenevano, facevano ricorso a minacciose dimostrazioni di forza per veder soddisfatte le proprie richieste. Il successo dell'iniziativa era legato tanto alla loro determinazione quanto alla capacit\u00e0 di resistere del potere politico; esso fu reale il 10 agosto o il 2 giugno, nullo nel periodo della Convenzione di termidoro.\nCon l'istituzione dei comitati di sorveglianza nel 1792 e 1793, i sanculotti ebbero a disposizione un terzo strumento di pressione sul potere politico. La polizia e i tribunali ricevettero migliaia di denunce relative a presunti traditori e cospiratori. La sorveglianza rivoluzionaria realizzata dai sanculotti era un elemento indispensabile al funzionamento della politica del Terrore; quando venne abolita dalla Convenzione, i sanculotti si trovarono privi del club dei Giacobini, disarmati, schedati e sotto osservazione da parte di una polizia che li aveva largamente infiltrati e dovettero rinunciare al proprio potere di pressione. Da allora in poi la Repubblica non sarebbe stata pi\u00f9 salvata n\u00e9 diretta dalla loro collera, ma dall'azione dei militari.\nNel 1794, con la caduta di Robespierre, i sanculotti persero il proprio ruolo politico e il potere connesso."}
{"id": "651154", "revid": "599", "url": "https://it.wikipedia.org/wiki?curid=651154", "title": "Vertice della parabola", "text": ""}
{"id": "651155", "revid": "62748", "url": "https://it.wikipedia.org/wiki?curid=651155", "title": "Diana Lama", "text": "Biografia.\nLaureata in Medicina e Chirurgia all'Universit\u00e0 di Napoli degli Studi di Napoli Federico II, specializzata in Chirurgia del Cuore e Grossi Vasi, ricercatrice universitaria. \nLettrice e collezionista di gialli sin dalla tenera et\u00e0, ha esordito nella narrativa gialla con il romanzo \"Rossi come lei\", che ha vinto nel 1995 il Premio Tedeschi, scritto in coppia con Vincenzo De Falco.\nCome romanziera ha pubblicato per Piemme: \"Solo tra ragazze\", e \"La sirena sotto le alghe.\" Per Newton Compton ha pubblicato \"L'Anatomista\", e \"27 ossa\"."}
{"id": "651158", "revid": "4106", "url": "https://it.wikipedia.org/wiki?curid=651158", "title": "Abido", "text": ""}
{"id": "651170", "revid": "1869172", "url": "https://it.wikipedia.org/wiki?curid=651170", "title": "Stati sovrani", "text": ""}
{"id": "651174", "revid": "486946", "url": "https://it.wikipedia.org/wiki?curid=651174", "title": "Precipitazioni", "text": ""}
{"id": "651175", "revid": "729019", "url": "https://it.wikipedia.org/wiki?curid=651175", "title": "Battaglia di Atlanta", "text": "La battaglia di Atlanta fu una delle battaglie combattute nella Campagna di Atlanta durante la guerra di secessione americana. Lo scontro ebbe luogo il 22 luglio 1864 nella zona a sud-est di Atlanta (Georgia). Nonostante quello che il nome possa far credere, la battaglia non coinvolse direttamente la citt\u00e0 di Atlanta (che sarebbe caduta solo sei settimane pi\u00f9 tardi), ma avvenne nelle campagne circostanti.\nIn questo periodo il maggiore generale William Tecumseh Sherman era al comando delle forze dell'Unione nel teatro di guerra dell'ovest. Le forze dell'Unione coinvolte in questa battaglia furono soprattutto quelle dell'Armata del Tennessee, comandate dal maggior generale James B. McPherson; egli era uno dei comandanti favoriti da Sherman e da Grant, ed era molto rapido nelle decisioni e aggressivo nella conduzione della battaglia (qualit\u00e0 rare nei generali unionisti). Il XV Corpo era comandato dal maggior generale John A. Logan, il XVI Corpo dal maggior generale Grenville M. Dodge e il XVII Corpo era comandato dal maggior generale Frank P. Blair Jr..\nLe truppe confederate erano composte dall'Armata del Tennessee, comandata dal generale John Bell Hood. L'attacco alle truppe dell'Unione fu condotto dal Corpo militare comandato dal generale William J. Hardee.\nPreludio.\nNei mesi precedenti alla battaglia il generale confederato Joseph E. Johnston era stato ripetutamente costretto a ritirarsi dalla superiorit\u00e0 delle forze di Sherman. Lo stesso schema fu interpretato pi\u00f9 volte lungo tutta la linea ferroviaria, da Chattanooga (Tennessee) a Marietta (Georgia): Johnston assumeva una posizione difensiva, Sherman avanzava sui fianchi esterni delle difese confederate e Johnston arretrava nuovamente per assumere una nuova linea di difesa. Dopo la ritirata di Johnston nella battaglia di Resaca, i due eserciti si scontrarono di nuovo nella battaglia di Kennesaw Mountain, ma il Governo confederato non approv\u00f2 la riluttanza di Johnston nel combattere, anche perch\u00e9 pensava che potesse avere qualche chance di vittoria. Pertanto, il 17 luglio 1864, mentre si stava preparando alla battaglia di Peachtree Creek, Johnston fu sollevato dal suo comando, che fu assegnato al generale Hood. Hood attacc\u00f2 l'esercito dell'Unione a Peachtree Creek, ma l'attacco fall\u00ec e i confederati subirono gravi perdite.\nIl generale Hood, con il suo esercito notevolmente inferiore di numero rispetto a quello unionista, aveva due grossi problemi: innanzitutto aveva necessit\u00e0 di difendere la citt\u00e0 di Atlanta, che rappresentava un nodo ferroviario e un centro industriale molto importante per la Confederazione; in secondo luogo il suo esercito era di modeste dimensioni, confrontato alla grande armata comandata dal generale Sherman. Hood decise di ritirarsi verso l'interno per costringere le truppe dell'Unione ad uscire allo scoperto. L'esercito di McPherson occup\u00f2 Decatur, una cittadina sul lato est di Atlanta.\nLa battaglia.\nNel frattempo, Hood invi\u00f2 le truppe del generale Hardee per aggirare il fianco sinistro dell'Unione, la cavalleria del maggior generale Joseph Wheeler a insidiare la linea dei rifornimenti di Sherman e le truppe del maggior generale Benjamin Cheatham ad attaccare la parte frontale dell'esercito dell'Unione. Queste manovre erano state accuratamente studiate e pianificate, ma il risultato finale - che Hood si augurava - venne vanificato da una serie di inconvenienti. Innanzitutto le truppe di Hardee impiegarono pi\u00f9 tempo di quello previsto per raggiungere la posizione finale; approfittando di questo, il generale McPherson, che aveva subodorato una minaccia sul suo fianco sinistro, invi\u00f2 le sue truppe di riserva, il XVI Corpo, per rafforzare quella posizione. Le truppe del generale Hardee incontrarono queste nuove, inaspettate, forze, ed ebbe inizio la battaglia. Anche se l'attacco confederato iniziale fu respinto, il fianco sinistro dell'Unione inizi\u00f2 a ritirarsi. Fu in questa situazione che il generale McPherson, che aveva raggiunto il fronte per osservare la battaglia, fu colpito e ucciso dalla fanteria confederata.\nLa linea principale della battaglia aveva ora la forma di una \"L\", con l'attacco di Hardee che costituiva la parte pi\u00f9 bassa della \"L\" e l'attacco di Cheatham nella zona frontale delle truppe dell'Unione, che formava la linea verticale della \"L\". L'attacco di Hardee diminu\u00ec di intensit\u00e0, consentendo al XVI Corpo dell'Unione di ricompattarsi e tenere la linea. Nel frattempo, le truppe del generale Cheatham erano riuscite a sfondare le linee dell'Unione, ma il generale Sherman ammass\u00f2 20 pezzi di artiglieria vicino al suo quartier generale e fece dirigere il fuoco sulle forze confederate, mentre il XV Corpo del generale Logan si ricompattava per respingere le truppe confederate. Durante la battaglia le forze dell'Unione subirono 3.641 perdite e quelle della Confederazione 8.499. Questa fu una perdita devastante per il gi\u00e0 ridotto esercito confederato.\nConseguenze.\nSebbene la battaglia di Atlanta fosse una dura sconfitta per l'esercito confederato, il generale Hood riusc\u00ec a tenere la citt\u00e0. Sherman si prepar\u00f2 ad assediarla, effettuando incursioni a nord e a sud per tagliare le linee di rifornimento provenienti da Macon (Georgia). Alla fine, il 31 agosto a Jonesborough, l'esercito di Sherman occup\u00f2 la linea ferroviaria proveniente da Macon. Il giorno dopo Hood fece uscire il suo esercito da Atlanta, distruggendo i depositi dei rifornimenti per non farli cadere nelle mani degli Unionisti. Il 2 settembre, una delegazione composta dal maggiore James Calhoun e da alcuni cittadini favorevoli all'Unione, incontr\u00f2 un capitano dello Stato Maggiore del maggior generale Henry W. Slocum, al quale dichiararono la resa della citt\u00e0. Sherman invi\u00f2 un telegramma a Washington per annunciare la vittoria e la conquista della citt\u00e0. Il 7 settembre stabil\u00ec il suo quartier generale ad Atlanta, e vi rimase per due mesi. Ordin\u00f2 l'evacuazione dell'intera popolazione civile. L'armata rase al suolo la citt\u00e0 e quindi si diresse verso est, in quella che sarebbe stata chiamata la Marcia verso il mare di Sherman."}
{"id": "651186", "revid": "79968", "url": "https://it.wikipedia.org/wiki?curid=651186", "title": "Squadrone tedesco dell'Asia Orientale", "text": ""}
{"id": "651187", "revid": "287204", "url": "https://it.wikipedia.org/wiki?curid=651187", "title": "Dieter Schlesak", "text": "Nato in Romania, pubblic\u00f2 le sue opere in lingua tedesca, membro del \"Deutsche P. E. N. Zentrum\". Visse gli ultimi anni in Toscana, in provincia di Lucca.\nBiografia.\nLa vita di Dieter Schlesak fu fortemente contrassegnata dall'esperienza dell'esilio. Fuggito nel 1969 dalla pesante cappa del regime comunista in Romania, dove dopo aver condotto studi di germanistica aveva svolto l'attivit\u00e0 di insegnante e di redattore della rivista \"Neue Literatur\", nel 1973 si rifugi\u00f2 a Stoccarda, la citt\u00e0 della sua compagna Linda, per poi trasferirsi in una casa tra i boschi di , una frazione del comune toscano di Camaiore. A Viareggio teneva ormeggiata una vecchia barca a vela con cui si avventur\u00f2 per anni lungo le coste del Mediterraneo. Numerosi i riconoscimenti a lui dati per la sua produzione di saggista, scrittore e di poeta lirico: nel 1989 gli venne assegnato lo Schubart-Literaturpreis, nel 1993 ottenne il premio Nicolaus Lenau per la sua produzione lirica, nel 1994 gli fu conferito l\"Hauptpreis des Ostdeutschen Kulturrates\" per la sua opera in prosa. Nel 2005 ricevette la \"laurea honoris causa\" da parte dell'Universit\u00e0 di Bucarest, nel 2007 il Maria-Ensle-Preis a Stoccarda. Nel 2014, per il dialogo lirico \"La luce dell'anima\" (collana Poesia Edizioni ETS, diretta da Alessandro Agostinelli), vinse, insieme alla coautrice Vivetta Valacca, il premio Astrolabio, assegnato a Pisa, e nel 2015 entrambi vinsero anche il Premio Letteratura della rivista \"Nuove Lettere\" e dell \u00b4 Istituto Italiano di Cultura di Napoli.\nOpere.\nTra le sue opere pi\u00f9 importanti si segnalano: \"Vaterlandstage\" (\"I giorni della patria\"); i romanzi \"Die Kunst des Verschwindens\" (\"L'arte del dileguare\", 1986); \"Der Verweser\" (\"Il corruttore\", 2002), \"Viktor Capesius. Der Apotheker von Auschwitz\" (\" Il farmacista di Auschwitz\"), tradotto e pubblicato in moltissimi paesi, romanzo-saggio che si avvale della conoscenza diretta del protagonista da parte dello scrittore, nonch\u00e9 di una massa sterminata di testimonianze e documenti storici, e \"Transsylwahien\", 2014.\nSchlesak si considera comunque prima di tutto un poeta lirico. Questi i titoli delle sue raccolte pi\u00f9 significative: \"Aufb\u00e4umen\", 1991; \"Tunneleffekt\", 2000; \"Lippe Lust\", 2000; \"Los\", 2002; \"Herbst Zeit Lose\", 2006, \"La luce dell'anima\" (collana Poesia Edizioni ETS, diretta da Alessandro Agostinelli), dialogo lirico scritto a due voci con la poetessa italiana Vivetta Valacca, 2011, \"Ein Buchstab bleibt\", 2014 e \"Transsylwahnien\".\nTraduzioni in italiano.\nIl lettore italiano pu\u00f2 leggere alcune delle liriche di Dieter Schlesak tradotte con testo a fronte nell'antologia, curata da Stefano Busellato \"Settanta volte sete\", Pisa, Ets 2006. In italiano, tradotto da Mario Pezzella \u00e8 stato pubblicato anche il libro dedicato da Schlesak alla \u00abrivoluzione rumena\u00bb che ha posto fine alla dittatura di Nicolae Ceau\u0219escu, \"Bandiere bucate. Viaggio dentro una rivoluzione\", Moretti &amp; Vitali editore.\nGli ultimi due romanzi tradotti in italiano sono: \"Il farmacista di Auschwitz\", Milano, Garzanti, 2009 e \"L'uomo senza radici\", Milano, Garzanti, 2011."}
{"id": "651193", "revid": "124861905", "url": "https://it.wikipedia.org/wiki?curid=651193", "title": "Mostro marino", "text": "I mostri marini sono creature mitologiche che nell'immaginario collettivo popolano il mare, e che nell'antichit\u00e0 incutevano gran timore ai marinai.\nPossono assumere varie forme, tra cui quelle di drago, serpente marino, o bestie dotate di molteplici arti; possono essere gelatinosi o squamati, spesso sfiatano getti d'acqua. Sono spesso ritratti mentre attaccano, insidiano, e distruggono le navi.\nAvvistamenti e leggende.\nStoricamente i disegni decorativi di delfini araldici e mostri marini erano utilizzati frequentemente per illustrare le mappe, come la \"Carta marina\". Questa pratica mor\u00ec con l'avvento della moderna cartografia. Nondimeno, persistono fino ai giorni nostri storie di mostri marini e testimonianze dirette che rivendicavano di avere visto tali bestie. Tali avvistamenti sono spesso catalogati e studiati dagli studiosi del folclore e dagli criptozoologi.\nRacconti di mostri marini si trovano pressoch\u00e9 in tutte le culture che abbiano o abbiano avuto contatto con il mare. Resoconti di testimoni oculari provengono da ogni parte del mondo. Per esempio, Avieno narra del viaggio dell'esploratore cartaginese Imilcone \u00ab\u2026laddove mostri degli abissi e bestie nuotano tra le lente e striscianti navi.\u00bb (linee 117-29 dell'Ora Maritima). Sir Humphrey Gilbert afferm\u00f2 di aver incontrato un mostro simile ad un leone dotato di \"occhi abbaglianti\" durante il suo viaggio di ritorno dopo aver formalmente reclamato St. John's, Terranova (1583), inglese. Un altro racconto riguardo ad un incontro con un mostro marino risale al luglio del 1734. Hans Egede, un missionario danese/norvegese, racconta che, in viaggio verso Gothaab/Nuuk sulla costa ovest della Groenlandia: \u00abApparve [laggi\u00f9] un animale marino davvero terribile, che si innalzava al di sopra delle acque, la cui testa sormontava il nostro albero maestro. Aveva un muso lungo e appuntito, e sfiatava come una balena, aveva pinne lunghe e larghe, e il suo corpo era come coperto da pelle coriacea, attorcigliato su se stesso e dalla pelle raggrinzita; inoltre, nella parte inferiore aveva la forma di un serpente, e quando scese di nuovo sott'acqua, si lanci\u00f2 all'indietro, e facendo questo, sollev\u00f2 la coda sopra l'acqua, lunga quanto una nave intera dal suo corpo. Quella sera, vi fu il maltempo\u00bb.\nSono noti altri resoconti dall'Oceano Pacifico, Indiano e dai mari del sud (ad esempio Heuvelmans 1968).\nUno sviluppo pi\u00f9 recente \u00e8 stato ad esempio il misterioso \"Bloop\" recuperato tramite attrezzature idrofoniche nel 1997. Da un confronto con le caratteristiche audio di un animale, fu ritenuto troppo grande per essere una balena. Le analisi hanno dimostrato che \u00e8 stato causato dal distaccamento di una porzione di ghiacciaio.\nCosa potrebbero essere questi moderni \"mostri\" \u00e8 fonte di dibattiti. Le possibilit\u00e0 includono squali-lucertola, squali elefante, pesci-remo, calamari giganti, seppie, o balene. Per esempio Ellis (1999) sugger\u00ec che il mostro di Egede-rellis-phooba sarebbe potuto essere un calamaro gigante. Altre ipotesi affermano che i mostri del presente siano in realt\u00e0 esemplari di rettili marini giganti, come l'ittiosauro o il plesiosauro, dei periodi rispettivamente giurassico e cretaceo, o balene oramai estinte quali il \"basilosauro\"\nNel 1892, Anthonid Cornelis Oudemans, successivamente divenuto il direttore dei Giardini zoologici reali, pubblic\u00f2 il libro \"The Great Sea Serpent\" (\"Il grande serpente marino\"), in cui suggeriva che molti avvistamenti di serpenti marini in realt\u00e0 sarebbero stati meglio ritenuti quali pinnipedi precedentemente sconosciuti. Pi\u00f9 probabile che molti altri resoconti di mostri marini siano stati avvistamenti male interpretati di carcasse di squali o balene (vedi sotto), alghe galleggianti, tronchi o altri relitti quali zattere, canoe o reti da pesca abbandonate.\n\"Mostri marini\" di cui \u00e8 stata accertata l'origine.\nSi hanno avvistamenti di mostri marini morti sin dalla recente antichit\u00e0 (vedi Heuvelmans 1896). Le carcasse non identificate sono spesso chiamate col termine inglese \"globster\". Il plesiosauro rimasto impigliato nelle reti del viaggiatore giapponese Zuiyo Maru poco lontano dalle coste della Nuova Zelanda fece molto scalpore nel 1977 e venne anche riprodotto in un francobollo brasiliano prima che l'FBI suggerisse che si potesse trattare della carcassa in decomposizione di uno squalo elefante. Allo stesso modo, il test del DNA eseguito su un altro presunto mostro marino recuperato a Fortune Bay, Terranova nell'agosto del 2001 conferm\u00f2 che si trattava di un capodoglio. Anche il noto \"Mostro di Tecolutla\" fu in seguito identificato come un capodoglio, del quale \u00e8 esposto il cranio in un museo presso il luogo del ritrovamento.\nUn altro esempio moderno di \"mostro marino\" fu la strana creatura arenatasi su una spiaggia del Cile nel luglio del 2003. Inizialmente venne descritta come una \"medusa gigantesca delle dimensioni di un bus\" ma fu successivamente riconosciuto come l'ennesima carcassa di un capodoglio. Spesso capita che i cadaveri amorfi o privi di ossa siano immediatamente ricondotti a piovre giganti, ma \u00e8 stato recentemente scoperto che i capodogli morti si decompongono in maniera tale da diventare masse senza caratteristiche, che spesso inoltre mostrano una superficie \"pelosa\" a causa di fibre collagene esposte. L'analisi della carcassa di Zuiyo Maru rivel\u00f2 un fenomeno simile anche nelle carcasse in decomposizione degli squali elefante, i quali per prima cosa perdono la maggior parte dell'area inferiore della testa, e successivamente la pinna dorsale e caudale, finendo per somigliare a plesiosauri.\nMostri marini storicamente riportati.\nTra i mostri marini riportati (di prima o seconda mano) allo stato attuale vi sono:"}
{"id": "651194", "revid": "486946", "url": "https://it.wikipedia.org/wiki?curid=651194", "title": "5Y", "text": ""}
{"id": "651199", "revid": "80648", "url": "https://it.wikipedia.org/wiki?curid=651199", "title": "Uccello stanziale", "text": ""}
{"id": "651209", "revid": "1573940", "url": "https://it.wikipedia.org/wiki?curid=651209", "title": "Callicebus", "text": "Callicebus \u00e8 un genere di scimmie sudamericane appartenente alla famiglia Pitheciidae, unico genere della sottofamiglia Callicebinae.\nAl genere vengono ascritti gli animali conosciuti col nome comune complessivo di callicebi o tit\u00ed: essi vivono prevalentemente nella foresta pluviale amazzonica di Colombia meridionale, Per\u00f9, Brasile e Paraguay settentrionale.\nDescrizione.\nSi tratta di animali di medie dimensioni (lunghezza totale compresa fra il mezzo metro ed i 90\u00a0cm), per un peso che raramente supera il chilogrammo: le varie specie sono piuttosto simili fra loro morfologicamente, ma presentano colori differenti. Generalmente, il pelo, lungo e soffice al tatto, tende a schiarirsi nella zona ventrale, mentre alcune specie presentano disegni scuri o chiari, contrastanti col colore del resto del mantello, sulla fronte. Gli esemplari ascritti al sottogenere \"Torquatus\" presentano un collare bianco attorno al collo. La coda, semiprensile, \u00e8 pi\u00f9 lunga del corpo e ricoperta di pelo.\nBiologia.\nSi tratta di animali diurni ed arboricoli, molto agili ed attivi, che utilizzano le zampe posteriori, leggermente pi\u00f9 lunghe di quelle anteriori, per saltellare di ramo in ramo (il loro nome in tedesca \u00e8 \"Springaffen\", \"scimmie saltatrici\"), che prediligono le zone di foresta densa nei pressi di fonti d'acqua permanenti: di notte si riposano assieme in cavit\u00e0 dei tronchi d'albero, ma anche nelle ore pi\u00f9 torride della giornata possono rifugiarsi nella vegetazione pi\u00f9 fitta per sfuggire al calore in stato di torpore.\nVivono in gruppi familiari, formati da una coppia riproduttrice coi propri cuccioli di et\u00e0 differenti, per un totale di 2-7 individui per gruppo: ciascun gruppo delimita tramite vocalizzazioni e secreti di una ghiandola posta sul mento un proprio territorio, il quale viene difeso accanitamente da eventuali intrusi. Gli appartenenti allo stesso gruppo sono assai sociali fra loro: non \u00e8 raro osservare questi animali, nei momenti di \"relax\", intrecciare le proprie code oppure effettuare il \"grooming\" reciproco.\nSi nutrono principalmente di frutta matura, anche se non disdegnano mangiare altro materiale di origine vegetale (foglie, fiori) ed animale (invertebrati, piccoli vertebrati e le loro uova).\nI titi formano coppie monogame e durature: la gestazione dura circa cinque mesi, al termine dei quali la femmina d\u00e0 alla luce un unico cucciolo ed assai raramente (meno del 2% dei parti totali) dei gemelli. In questo caso, spesso la madre abbandona uno dei cuccioli, spesso l'ultimo nato: quest'ultimo pu\u00f2 tuttavia venire adottato da esemplari dei gruppi vicini, attratti dai suoi richiami.\nI cuccioli, curati principalmente dal padre, vengono svezzati attorno ai cinque mesi d'et\u00e0 ed a due anni raggiungono la taglia definitiva: non si allontanano tuttavia dal proprio gruppo familiare prima di aver compiuto almeno tre anni.\nIn cattivit\u00e0, esemplari della specie \"Callicebus moloch\" sono vissuti per oltre 25 anni: in natura, la speranza di vita di questi animali \u00e8 stimata attorno ai 13 anni: le specie del sottogenere \"Torquatus\" vivono invece attorno ai 12 anni allo stato brado.\nTassonomia.\nIn passato i generi \"Callicebus\" e \"Torquatus\" venivano ambedue ascritti alla famiglia Callitrichidae, attualmente considerata una sottofamiglia dei Cebidi; in seguito, i due generi vennero piazzati in una famiglia a s\u00e9 stante (Callicebidae). Attualmente il genere \"Callicebus\", comprendente i sottogeneri \"Callicebus\" e \"Torquatus\", \u00e8 considerato l'unico genere della sottofamiglia Callicebinae (famiglia Pitheciidae).\nSino al 1963 al genere \"Callicebus\" venivano ascritte solo due specie: \"Callicebus moloch\", con 7 sottospecie, e \"Callicebus torquatus\", con 3 sottospecie.\nNei decenni successivi il numero di specie ascritte al genere \u00e8 notevolmente aumentato. Tale fenomeno \u00e8 dovuto a due fattori: la scoperta di nuove specie, a seguito di nuove spedizioni in territori inesplorati o scarsamente conosciuti del bacino amazzonico, e la tendenza di molti studiosi odierni allo scorporo delle sottospecie dalle specie nominali, in accordo col concetto di specie \"ecologica\" piuttosto che \"biologica\".\nUna revisione sistematica del 1990 portava a 13 le specie riconosciute, con complessivi 25 taxa suddivisi in quattro gruppi (gruppo \"C.\u00a0modestus\", gruppo \"C.\u00a0donacophilus\", gruppo \"C.\u00a0moloch\" e gruppo \"C.\u00a0torquatus\").\nNel 2002, una revione di van Roosmalen et al. ha portato a 28 il numero delle specie note, suddividendole in cinque cladi:\nTale classificazione \u00e8 sostanzialmente adottata anche da Wilson nella terza edizione dell'opera \"Mammal species of the World\" (2005) che riconosce per l'appunto 28 specie. Successivamente alla pubblicazione dell'opera sono state descritte altre 5 nuove specie: \"Callicebus aureipalatii\", \"Callicebus caquetensis\", \"Callicebus vieirai\", \"Callicebus miltoni\", \"Callicebus urubambensis\".\nPertanto al 2015 le specie riconosciute sono 33, cos\u00ec suddivise:"}
{"id": "651210", "revid": "123705532", "url": "https://it.wikipedia.org/wiki?curid=651210", "title": "Sandro Pignatti", "text": "Le sue ricerche vertono sull'ecologia, fitogeografia, flora, e vegetazione, con particolare riferimento agli ecosistemi mediterranei e alpini.\n\u00c8 autore del pi\u00f9 recente trattato di floristica relativo all'intero territorio nazionale.\nBiografia.\nAlessandro Pignatti, da tutti conosciuto come Sandro, \u00e8 nato a Venezia da padre mantovano e madre modenese. Bambino prodigio negli studi, entr\u00f2 all'universit\u00e0 a soli 17 anni pensando di specializzarsi in geografia ma, dopo aver assistito ad una conferenza di Valerio Giacomini opt\u00f2 poi per la botanica. Alunno del prestigioso Collegio Ghislieri, si \u00e8 laureato in Biologia nel 1954, presso l'Universit\u00e0 degli Studi di Pavia. Dopo la laurea va prima a Barcellona con una borsa di studio, poi a Montpellier, dove nel 1953 diventa allievo del fitosociologo Josias Braun-Blanquet e incontra la futura moglie, Erika Wikus, una ricercatrice austriaca, che sposa nel 1956 e che lo sosterr\u00e0 in molte ricerche. Fu assistente e professore incaricato di Botanica a Pavia dal 1955 e dal 1958 a Padova. \nNel 1962 diventa professore ordinario di Botanica a Trieste (1962-1982) e incontra Erich Nelson, un botanico di origine tedesca, che lavor\u00f2 a lungo sulla flora italiana e che fece numerosi studi sull'evoluzione dei fiori d'orchidea. Di Nelson, Pignatti fece suo l'approccio olistico con cui si avvicinava alla natura. \nProfessore di Ecologia vegetale a Roma (1983-1988), diventa prima (1\u00ba novembre 1988) professore ordinario di Ecologia presso l'Universit\u00e0 di Roma \"La Sapienza\" e poi professore emerito presso il medesimo ateneo.\nHa tenuto una serie di conferenze presso la Universit\u00e0 Soka di Tokyo sui problemi dell'educazione ambientale. Dal 1982 collabora all'attivit\u00e0 dello \"Schulnaturzentrum\" di Hannover su problematiche riguardanti la vegetazione europea.\n\u00c8 membro dell'Istituto Veneto di Scienze, Lettere ed Arti, dell'Accademia delle Scienze di Torino, dell'Accademia Slovena, dell'Accademia di Cordoba (Argentina), dell'Accademia Europea di Bolzano, Socio onorario dell'Accademia Italiana di Scienze Forestali e Grande Ufficiale al Merito della Repubblica Italiana. Dal 1999 \u00e8 socio dell'Accademia Nazionale dei Lincei."}
{"id": "651213", "revid": "109599889", "url": "https://it.wikipedia.org/wiki?curid=651213", "title": "Uccelli stanziali", "text": "Gli uccelli stanziali sono quei volatili che per tutto il periodo dell'anno rimangono sempre nella stessa zona, poich\u00e9 i cambiamenti di clima, e di stagione, non fanno variare in modo significativo la quantit\u00e0 e la qualit\u00e0 di cibo, e quindi non si rende necessario uno spostamento verso zone pi\u00f9 ricche di cibo, o comunque con clima pi\u00f9 mite."}
{"id": "651215", "revid": "124157434", "url": "https://it.wikipedia.org/wiki?curid=651215", "title": "MyDeejay", "text": "myDeejay \u00e8 stato un canale televisivo musicale italiano edito dal gruppo Gedi e disponibile a pagamento con le piattaforme commerciali Sky, TV di Fastweb, Alice Home TV e Infostrada TV nel channel pack \"Musica\" al canale 714 e gratuitamente sul Web.\nStoria.\nIl canale nasce come canale gratuito via satellite il 10 giugno 2002 con il nome di \"Deejay TV\". Dal 31 luglio 2003 diventa disponibile a pagamento con la nascente piattaforma Sky Italia. A partire dal 2007 diventa disponibile anche per la televisione via cavo, sempre a pagamento, con le piattaforme TV di Fastweb, Alice Home TV e Infostrada TV. Sul sito ufficiale era disponibile gratuitamente lo streaming a bassa definizione.\nIl canale subisce un restyling il 19 ottobre 2009 chiamandosi myDeejay. Il marchio Deejay TV, invece, torna in chiaro, andando per\u00f2 ad occupare le (ex) frequenze di All Music, finch\u00e9 a sua volta nel 2016 diventa Nove. Il 14 gennaio 2018 la rinata Deejay TV inizia a trasmettere, oltre che sul canale 69 del digitale terrestre, anche sul canale 714 di Sky, segnando la chiusura di MyDeejay."}
{"id": "651223", "revid": "212348", "url": "https://it.wikipedia.org/wiki?curid=651223", "title": "P.I.L.", "text": ""}
{"id": "651224", "revid": "900953", "url": "https://it.wikipedia.org/wiki?curid=651224", "title": "Uccelli migratori", "text": "Gli uccelli migratori sono volatili che compiono migrazioni nei vari periodi dell'anno.\nTipologia.\nIn genere ne compiono due annuali: una che fanno subito dopo lo svezzamento, insieme ai genitori, verso regioni a clima pi\u00f9 mite e con quantit\u00e0 e qualit\u00e0 di cibo migliore; e una facendo la rotta inversa, verso le regioni in cui sono nati, che per il periodo della riproduzione hanno un clima pi\u00f9 fresco e una quantit\u00e0 di cibo superiore, cos\u00ec da consentire una pi\u00f9 facile gestione della crescita dei piccoli."}
{"id": "651229", "revid": "12109", "url": "https://it.wikipedia.org/wiki?curid=651229", "title": "Pennant number", "text": "Con il termine pennant number si indica la sigla alfanumerica per l'identificazione navale adottata da diverse marine militari, tra cui la Marina Militare Italiana che ne parla come distintivo ottico.\nVenne introdotto per la prima volta dalla Royal Navy nel 1910, e poi successivamente esteso alle diverse marine del Commonwealth.\nDopo la seconda guerra mondiale venne applicato anche dalle marine dei membri della NATO.\nI \"pennant number\" d'impiego attuale sono costituiti da un numero, preceduto in genere da una lettera che classifica il tipo di unit\u00e0, ad esempio \"C\" per gli incrociatori (dall'iniziale di \"cruiser\", il termine in inglese per incrociatore).\nL'uso della lettera, sebbene da considerarsi uno standard, \u00e8 in certi casi omesso.\nAd esempio, la Marina Militare Italiana si limita ad usare la sigla numerica, omettendo la lettera d'identificazione per i propri incrociatori e portaerei.\nAttualmente ogni marina che impiega i \"pennant number\" ha un proprio intervallo di \"valori\" per le sigle numeriche.\nOrigine del nome.\nIl termine \"pennant number\", (letteralmente numero di pennone, al quale si issa la bandiera) \"numero della bandiera di segnalazione\", deriva proprio dal fatto che in origine le navi militari disponevano di una apposita bandiera per identificare il tipo di unit\u00e0, o la sua flottiglia di appartenenza: ad esempio nella Royal Navy, il \"pennone\" rosso era per le torpediniere.\nL'aggiunta del numero su questa bandiera di segnalazione consent\u00ec l'identificazione univoca delle navi. Solo successivamente s'inizi\u00f2 a dipingerlo sugli scafi.\nSistema della Royal Navy Britannica.\nLe navi della Royal Navy Britannica utilizzano i seguenti distintivi ottici:\nSistema della Marina Militare Italiana.\nLe navi della Marina Militare Italiana utilizzavano inizialmente come distintivo ottico due lettere derivanti dal nome della nave.\nA seguito dell'entrata dell'Italia nella NATO, il distintivo ottico divenne di tipo alfanumerico (il simbolo # indica un numero da 0 a 9):\nRiuso dei pennant number.\nAl contrario degli \"hull classification symbol\" (simbolo di classificazione di scafo) adottati dalla US Navy, anch'essi composti da una sigla alfabetica per identificare il tipo di unit\u00e0 e da un numero progressivo, i \"pennant number\" vengono in genere riassegnati, e non risultano quindi del tutto univoci. Ad esempio la portaerei \"Cavour\" ha ricevuto come \"pennant number\" \"550\", lo stesso numero dell'incrociatore missilistico \"Vittorio Veneto\", nel frattempo radiato.\nSimilmente il 551 dell'incrociatore portaereomobili \"Giuseppe Garibaldi\" era stato assegnato in precedenza all'incrociatore missilistico \"Giuseppe Garibaldi\".\nLa Marina Militare Italiana, inoltre, \u00e8 l'unica al mondo ad adottare i pennant number in rosso, e non in bianco.\nMarine che usano i pennant number.\nAttualmente le marine militari che utilizzano i \"pennant number\" sono di seguito elencati. (tra parentesi le serie di \"pennant number\" utilizzati)"}
{"id": "651231", "revid": "1566286", "url": "https://it.wikipedia.org/wiki?curid=651231", "title": "Emilia Fox", "text": "Biografia.\n\u00c8 figlia degli attori Joanna David e Edward Fox, sorella dell'attore Freddie Fox, nipote dell'attore James Fox e cugina dell'attore Laurence Fox. Nel 2005, dopo 2 anni di fidanzamento, ha sposato l'attore Jared Harris da cui si \u00e8 separata nel 2008 per poi divorziare nel 2010. Si \u00e8 in seguito legata all'attore Jeremy Gilley con cui ha avuto una figlia, Rose, nel 2010, e nel 2011 la relazione fin\u00ec. Fox suona il violoncello, il pianoforte e la tromba."}
{"id": "651232", "revid": "80648", "url": "https://it.wikipedia.org/wiki?curid=651232", "title": "Uccello migratore", "text": ""}
{"id": "651233", "revid": "14691", "url": "https://it.wikipedia.org/wiki?curid=651233", "title": "Emilia fox", "text": ""}
{"id": "651236", "revid": "174925", "url": "https://it.wikipedia.org/wiki?curid=651236", "title": "Autosufficienza", "text": "Il concetto e la filosofia della autosufficienza si riferisce alla condizione di persone, abitazioni, citt\u00e0, meccanismi, societ\u00e0, sistemi industriali, nazioni che non richiedono (oppure hanno stabilito di non richiedere) nessun aiuto esterno, sostegno, o (nei casi pi\u00f9 estremi) interazioni di tipo commerciale o diplomatico, questo con lo scopo di garantire un livello di benessere costante non condizionato da fattori o da nazioni esterne; si tratta dunque di una forma estrema di autonomia personale o collettiva.\nIntroduzione.\nL'autosufficienza viene di solito applicata a vari tipi di vita sostenibile nei quali nulla viene consumato al di fuori di quello che viene prodotto dagli individui o societ\u00e0 autosufficienti. Esempi di tentativi di autosufficienza nel Nord America includono la semplicit\u00e0 volontaria, il Luddismo, l'accudire la casa, il survivalismo, e i movimenti che auspicano il \"ritorno alla terra\".\nAlcune delle pratiche che stabiliscono oppure aiutano l'autosufficienza includono la costruzione autonoma, la permacultura, l'agricoltura sostenibile, e l'energia rinnovabile.\nL'esistenza di un sistema a tutti gli effetti chiuso, rende necessaria l'auto-sufficienza come pre-requisito di un viaggio spaziale interplanetario o interstellare, oppure per molte forme di colonizzazione dello spazio. Un esempio estremo di un tentativo sperimentale (mal-riuscito) di autosufficienza \"atmosferica\" e nutrizionale potrebbe essere il progetto Biosfera 2.\nAutosufficienza degli individui e dei piccoli gruppi.\nIl primo teorico dell'autosufficienza personale \u00e8 stato il filosofo Aristippo, fondatore della scuola cirenaica.\nIl termine viene anche applicato a forme pi\u00f9 limitate di autosufficienza: ad esempio, per gli individui, il coltivare il proprio cibo in un terreno, oppure diventare autonomi dal punto di vista energetico e staccarsi dalla rete elettrica, utilizzare la radio CB per comunicare con l'esterno.\nPer gli stati e regioni, l'autosufficienza implica il divenire economicamente indipendenti dagli aiuti dello stato centrale (dai suoi sussidi), ma anche da dover contribuire con gravi imposte alle spese della nazione.\nNel caso di entit\u00e0 politiche centrali (paesi indipendenti), l'autosufficienza significa spesso fare a meno dei prestiti del Fondo Monetario Internazionale, della Banca Mondiale, e dunque non dover implementare le politiche neoliberali che spesso impone a cambio dei prestiti.\nAutosufficienza alimentare di alcune nazioni.\nSpesso molte nazioni cercano ad ogni costo l'autosufficienza alimentare, come p.es il Giappone, che impone dazi anche molto elevati ad alcuni prodotti fondamentali per l'alimentazione (come il riso), e preferisce nutrirsi di prodotti molto costosi disponibili in loco (come quelli provenienti dalla pesca nel vastissimo Oceano Pacifico), rinunciando ai cereali (grano, mais) ed ai loro derivati (pane, pasta).\nAlcune nazioni in passato hanno rinunciato agli aiuti esterni d'emergenza, anche in caso di catastrofi naturali, oppure in casi di estrema necessit\u00e0 alimentare, a volte in modo espressamente dichiarato, altre volte per rivolte della popolazione contro gli \"occupanti\" e varie forme di caos interno, come nel caso della Somalia.\nLa politica agricola comune europea.\nUscita dai disastri della seconda guerra mondiale dove le popolazioni anche di regioni economicamente prospere soffrirono la fame, l'Europa cerc\u00f2 di impostare una politica agricola che, non pi\u00f9 a livello di singolo paese, ma a livello sovrannazionale, potesse garantire l'autosufficienza alimentare. I prezzi furono allineati su un livello decisamente alto, per invogliare gli agricoltori a produrre in breve per molte derrate le scorte diventarono eccessive e si cre\u00f2 un problema di surplus. Nel frattempo i prezzi a livello mondiale erano calati e si era determinata una notevole differenza. La comunit\u00e0 decise, pertanto di intervenire assumendo a proprio carico la differenza tra il mercato interno e quello esterno. Le proteste per l'eccesso di questi esborsi ha portato allo smantellamento di questa politica di aiuto, proprio in corrispondenza di una fase di aumento dei prezzi alimentari e un riaffacciarsi di una necessit\u00e0 di riaffrontare tematiche di autosufficienza alimentare."}
{"id": "651244", "revid": "2148453", "url": "https://it.wikipedia.org/wiki?curid=651244", "title": "Christien Anholt", "text": "\u00c8 noto al pubblico per il ruolo di Nigel Bailey nella serie televisiva \"Relic Hunter\". \u00c8 il figlio dell'attore Tony Anholt.\nLa sua prima apparizione risale al 1989, nel film \"L'amico ritrovato\", che gli vale la candidatura come miglior attore al Festival di Cannes. Ha recitato nella serie televisiva \"Felicity\" e ha partecipato a varie produzioni sia teatrali che cinematografiche, in particolare al fianco di Mel Gibson e Glenn Close nel film \"Amleto\" (1990) di Franco Zeffirelli.\nDopo la morte del padre nel 2002, \u00e8 apparso con minor frequenza sulle scene. Attualmente abita con la moglie a Chiswick, Inghilterra. Non hanno figli."}
{"id": "651245", "revid": "486946", "url": "https://it.wikipedia.org/wiki?curid=651245", "title": "Lo zen e la fisica dei quanti", "text": ""}
{"id": "651256", "revid": "54354", "url": "https://it.wikipedia.org/wiki?curid=651256", "title": "Hynix", "text": ""}
{"id": "651259", "revid": "1005847", "url": "https://it.wikipedia.org/wiki?curid=651259", "title": "Elezioni regionali in Sardegna del 1999", "text": "Le elezioni per il rinnovo del Consiglio regionale della Sardegna si sono svolte il 13 e il 27 giugno 1999. L'affluenza al primo turno \u00e8 stata del 66,3%. La nuova legge elettorale prevede la presentazione di liste provinciali e regionali, al secondo turno vanno le liste regionali pi\u00f9 votate."}
{"id": "651273", "revid": "1711941", "url": "https://it.wikipedia.org/wiki?curid=651273", "title": "Corona Ferrea (Terra di Mezzo)", "text": ""}
{"id": "651275", "revid": "28406", "url": "https://it.wikipedia.org/wiki?curid=651275", "title": "Artaxias III", "text": ""}
{"id": "651280", "revid": "14691", "url": "https://it.wikipedia.org/wiki?curid=651280", "title": "Fearsome Critters", "text": ""}
{"id": "651294", "revid": "30753", "url": "https://it.wikipedia.org/wiki?curid=651294", "title": "Neo Cortex", "text": ""}
{"id": "651295", "revid": "729019", "url": "https://it.wikipedia.org/wiki?curid=651295", "title": "Colubrina", "text": "La colubrina (dal provenzale \"colobrina\", dal latino \"coluber\" (= serpente) \u00e8 un piccolo tipo di artiglieria terrestre leggera.\nSi distinguevano per canna che era incastrata su una assicella ed essa era usata come una balestra; ed utilizzava proiettili grandi quanto una noce.\nStoria.\nSi han notizie di quest'arma sin da\n1447. Al tempo di Carlo VIII di Francia le colubrine erano distinte come artiglierie di un genere particolare ed erano pi\u00f9 piccole, ma pi\u00f9 lunghe dei cannoni, con canna sottile, perci\u00f2 di minor calibro.\nDal XVI secolo le grosse colubrine venivano fuse in un sol pezzo, in bronzo, ed erano in grado di esplodere colpi in rapida successione. Molto maneggevoli, si caricavano facilmente, avevano palle di ferro ed erano di lunga portata con carica relativamente piccola.\nDal XVII secolo le colubrine aumentarono di dimensioni e in questo periodo la loro grossezza divent\u00f2 stabile. A seconda della loro forma, dell'uso e della loro grossezza, furono classificate in: quarta colubrina, mezza colubrina o doppia, incamerata, bastarda, da mascollo, ecc. Poich\u00e9 gli affusti erano in qualche modo intercambiabili, esse, secondo le circostanze, furono adoperate sia in terra, che in mare."}
{"id": "651304", "revid": "2373", "url": "https://it.wikipedia.org/wiki?curid=651304", "title": "Lyophyllum", "text": "Lyophyllum P. Karst., \"Acta Soc. Fauna Flora fenn.\" 2(1): 3, 29 (1881)\nLyophyllum \u00e8 un genere di funghi basidiomiceti appartenente alla famiglia Tricolomatacee.\nVi appartengono specie simili ai \"Tricholoma\", ma che si distinguono da questi per avere i basidi carminiofili.\nQuesti funghi sono leucosporei, privi di volva, con o senza anello; alcuni di essi virano al tocco.\nSistematica.\nAlcuni autori hanno tolto dal genere alcune specie piuttosto piccole, a gambo sottile, di colore grigiastro ed igrofane, che inseriscono nel genere \"Tephrophana\", mentre altri le assegnano al genere \"Collybia\".\nAlcuni altri autori ne hanno scorporato anche il genere \"Calocybe\", formato da specie bianche, biancastre o di colori vari piuttosto vivi.\nSpecie di Lyophyllum.\nLa specie tipo \u00e8 il \"Lyophyllum leucophaeatum\" (P. Karst.) P. Karst. (1881), altre specie appartenenti al genere sono:"}
{"id": "651309", "revid": "115735644", "url": "https://it.wikipedia.org/wiki?curid=651309", "title": "Concerto per fagotto e orchestra", "text": "Durante il soggiorno a Salisburgo, durato 4 anni, Wolfgang Amadeus Mozart compose il suo primo concerto per strumento a fiato come solista, il Concerto per fagotto e orchestra K 191. Non mancheranno oltre ad esso altre composizioni musicali da lui ancora inesplorate. In questa opera si pu\u00f2 riconoscere lo stile \u00abimprontato dalla pi\u00f9 disarmante semplicit\u00e0\u00bb, come disse Luigi Della Croce in proposito. Sembra sia stato commissionato dal barone Thadd\u00e4us von D\u00fcrnitz di Monaco, cos\u00ec come la Sonata per fagotto e violoncello K 292.\nIl concerto \u00e8 strutturato in tre movimenti:\nI. Allegro\nII. Andante ma Adagio\nIII. Rondo. Tempo di Menuetto"}
{"id": "651310", "revid": "842", "url": "https://it.wikipedia.org/wiki?curid=651310", "title": "IBM RT/PC", "text": ""}
{"id": "651313", "revid": "1718925", "url": "https://it.wikipedia.org/wiki?curid=651313", "title": "Guelfi bianchi e neri", "text": "I guelfi bianchi e i guelfi neri furono le due fazioni in cui si opposero, intorno alla fine del XIII secolo i guelfi di Pistoia prima e successivamente quelli di Firenze, ormai il partito egemonico in citt\u00e0 dopo la cacciata dei ghibellini. \nLe due fazioni lottavano per l'egemonia politica, e quindi economica, in citt\u00e0. A livello della situazione extracittadina, seppur entrambe sostenitrici del papa, erano opposte per carattere politico, ideologico ed economico. I guelfi bianchi, favorevoli alla signoria, erano un gruppo di famiglie aperte alle forze popolari, perseguivano l'indipendenza politica ed erano fautori di una politica di maggior autonomia nei confronti del pontefice, rifiutandone l'ingerenza nel governo della citt\u00e0 e nelle decisioni di varia natura. I guelfi neri, invece, che rappresentavano soprattutto gli interessi delle famiglie pi\u00f9 ricche di Firenze, erano strettamente legati al papa per interessi economici e ne ammettevano il pieno controllo negli affari interni di Firenze, incoraggiando anche l'espansione dell'autorit\u00e0 pontificia in tutta la Toscana.\nLa rivalit\u00e0 tra i guelfi bianchi e i guelfi neri fu al centro della vita sociale e politica, tra la fine del XIII secolo e il primo decennio del Trecento a Firenze, a Pistoia e in altre citt\u00e0 della Toscana. Episodi storici legati ai contrasti nati all'interno del Partito guelfo sono ampiamente trattati nella \"Divina Commedia,\" che proprio in quegli anni veniva scritta da Dante Alighieri.\nBianchi e neri a Pistoia.\nSecondo un racconto del cronista storico Giovanni Villani, suffragato anche da altre testimonianze come Dino Compagni, \u00e8 a Pistoia che si formarono per la prima volta le due fazioni nel partito guelfo. Era nata infatti una lite tra i figli di primo e secondo letto di un Cancellieri definiti \u00abbianchi\u00bb e \u00abneri\u00bb per il colore dei capelli, essendo quelli di primo letto pi\u00f9 anziani. L'Anonimo Pistoiese, nelle Istorie Pistolesi riport\u00f2 che lo scontro avvenne tra Carlino di messer Gualfredi di parte Bianca e Dore di messer Guiglielmo di parte nera. Le due fazioni presto spaccarono a met\u00e0 la citt\u00e0, con le cariche di governo che venivano ormai elette a met\u00e0 tra un partito e l'altro, a sancire la definitiva esistenza degli schieramenti. La situazione pistoiese era ben nota ai fiorentini, che vi inviavano da tempo un podest\u00e0 a guidare la citt\u00e0, e che spesso cercavano di avvantaggiarsi da questa situazione di debolezza, intascando denari tramite magistrati poco scrupolosi, che con leggerezza assegnavano multe per le frequenti discordie, sulle cui ammende pecuniarie per legge avevano diritto ad una percentuale.\nA capo della fazione dei neri c'era Simone da Pantano, amico di Corso Donati, mentre a capo dei bianchi c'era Schiatta Amati, imparentato con i Cerchi di Firenze. Entrambi erano esponenti della famiglia Cancellieri.\nI contendenti o i litigiosi della famiglia che avevano creato disordini in citt\u00e0 tra il 1294 e il 1296 vennero esiliati nella vicina citt\u00e0 di Firenze dove gli uni, i bianchi, troveranno l'appoggio della famiglia dei Cerchi e gli altri, i neri, della famiglia dei Donati. Successivamente questa divisione, tra chi pur difendendo il Pontefice non precludeva il ritorno o la necessit\u00e0 dell'imperatore (cio\u00e8 i guelfi bianchi) e chi invece trovava indispensabile che il governo dovesse essere affidato al Papa perch\u00e9 \"misso domenici\" (mandato dal Signore), si fece sempre pi\u00f9 aspra fino a che si arriv\u00f2 allo scontro nella citt\u00e0 di Firenze che fu vinto dai neri con il conseguente esilio di tutti i guelfi bianchi tra cui Dante Alighieri.\nCerchi e Donati a Firenze.\nDopo la cacciata dei ghibellini dalla citt\u00e0 e la loro definitiva sconfitta nella Battaglia di Campaldino (1289), si auspicava un periodo di pace per la citt\u00e0 di Firenze, ma le rivalit\u00e0, prima a livello semplicemente personale e poi familiare, si estesero gradualmente a tutta la citt\u00e0, dando vita a una nuova divisione, quella fra guelfi bianchi e neri, capitanati rispettivamente dalle famiglie dei Cerchi e dei Donati.\nA Firenze i due schieramenti nacquero gradualmente a partire da alcuni litigi familiari causati da questioni di vicinato: i Cerchi, mercanti di recente ricchezza (Dante li chiama \"la parte selvaggia\" cio\u00e8 campagnola) avevano comprato alcune case, gi\u00e0 dei Conti Guidi, accanto a quelle degli orgogliosi Donati ed erano nati alcuni dissidi legati ai pi\u00f9 vari motivi di convivenza. Le odierne Torre dei Cerchi e Torre dei Donati a Firenze ci possono dare un'idea di dove si trovassero gli edifici familiari, anche se in antico i possedimenti di ciascuna famiglia erano estesi a molti pi\u00f9 edifici confinanti. I rispettivi capifamiglia erano Vieri de' Cerchi e Corso Donati. Il cosiddetto \"vicolo dello Scandalo\", un tortuoso vicoletto che serpeggia tra il Corso e Via degli Alighieri, fu creato nel Trecento proprio per dividere le propriet\u00e0 delle due fazioni, quando nel momento di maggior astio si arriv\u00f2 a minacciare di buttare gi\u00f9 i muri interni delle case per assaltare i nemici di notte.\nLa nascita di conflitti era favorita anche da un sistema giudiziario facilmente corruttibile e sprovvisto di solide leggi con le quali dirimere le controversie. Dino Compagni racconta di vari episodi che avevano come colpevole Corso Donati e il suo clan, ma attraverso la corruzione dei giudici essi riuscivano sempre a farla franca.\nLa nascita delle fazioni e lo scoppio delle violenze.\nAll'inizio del Trecento questa rivalit\u00e0 si estese gradualmente e \"a poco a poco tutti trascin\u00f2 seco, anche i religiosi, anche le donne\" (Isidoro Del Lungo 1112:123). Questo era dovuto al sistema delle cosiddette consorterie, cio\u00e8 affiliazioni (\"clan\") di famiglie alleate che condividevano politiche comuni, come era gi\u00e0 successo all'epoca dei Buondelmonti e Amidei, che avevano portato alla divisione tra guelfi e ghibellini.\nL\"escalation\" della violenza tra le due fazioni fiorentine \u00e8 ben narrata in tutte le cronache cittadine, da quella di Dino Compagni e quella di Giovanni Villani, per essere poi trasposta in pi\u00f9 canti della Divina Commedia di Dante.\nDalla semplice invidia per chi avesse la torre pi\u00f9 alta (i pi\u00f9 ricchi Cerchi, rispetto ai pi\u00f9 antichi Donati o ai loro alleati Pazzi), si pass\u00f2 a una serie di screzi e di maldicenze reciproche. Corso Donati, rimasto da poco vedovo si rispos\u00f2 con Tessa Ubertini (1296), parente dei Cerchi, ma neg\u00f2 alla famiglia di lei alcuna parte su un'eredit\u00e0 che spettava alla donna, nonostante il ricorso alla magistratura dei Cerchi. Essi ne ebbero molto a male e questo fatto di soldi fu il primo screzio in assoluto tra le due parti.\nUn secondo episodio \u00e8 quello di una zuffa tra alcuni giovani membri delle famiglie, probabilmente solo adolescenti: poich\u00e9 nessuna delle due parti volle pagare la multa pecuniaria per il disordine, essi vennero trattenuti nel Palazzo del Podest\u00e0 (il Bargello), dove per\u00f2 ai Cerchi vennero somministrati dei migliacci avvelenati, che fecero star male chi li mangi\u00f2, e sei persone ne morirono (quattro Cerchi, un Portinari e un Bronti), maleficio del quale venne accusato Corso Donati, ma non fu provata la sua colpevolezza (1298). Dopo questo episodio i Cerchi si allontanarono dalle riunioni della Parte guelfa, dando vita a una specie di contro-schieramento, con il quale iniziarono a essere solidali molti cittadini (Lapo Saltarelli, Donato Ristori e numerosi popolani), indignati dal comportamento dei Donati.\nIl terzo episodio di rilievo si ebbe in occasione di una cerimonia funebre per la sepoltura di una donna avvenuta in Oltrarno in piazza de' Frescobaldi, vicino al primitivo Ponte di Santa Trinita (probabilmente gennaio 1297). I fatti sono egregiamente descritti dal Compagni:\nLo scontro vero e proprio fu evitato per l'intervento di altri uomini che bloccarono i riottosi, ma la sera numerosi cittadini si riunirono sotto le case dei Cerchi offrendosi di andare a punire i Donati dell'affronto. Essi si rifiutarono categoricamente di ricorrere alle armi. La pacificit\u00e0 dei Cerchi (indicata come \"vilt\u00e0\" da Dante) sar\u00e0 il \"leitmotiv\" di tutta la storia, rifiutando sempre essi di provocare quel colpo di mano che gli avrebbe assicurato una (forse) facile vittoria per la grande maggioranza di cittadini a loro solidali e alleati. Piuttosto i Cerchi vantavano come minaccia il fatto di avere alleati a Pisa e a Arezzo, che avrebbero potuto muovere contro Firenze. Si trattava di citt\u00e0 ghibelline e vantare un'alleanza con i ghibellini poteva essere per\u00f2 un'arma a doppio taglio.\nInfatti la notizia della simpatia tra Cerchi e ghibellini non tard\u00f2 ad arrivare alle orecchie di Bonifacio VIII, il quale per\u00f2 ancora non aveva preso parte nello schieramento (\"tal che test\u00e9 piaggia\" dice Dante su Bonifacio in Inf VI 69, cio\u00e8 \"colui che ora\", nell'anno 1300, \"si tiene in bilico\"). Bonifacio VIII aveva infatti molti interessi in Firenze, essendo il centro finanziario pi\u00f9 importante della penisola e dovendo ai capitali fiorentini il finanziamento delle sue attivit\u00e0. Egli mand\u00f2 un paciere a Firenze, il cardinale Matteo d'Acquasparta (giugno 1300), il quale per\u00f2 se ne ripart\u00ec presto perch\u00e9 le parti non gli diedero delega per prendere decisioni. Il cardinale si stabil\u00ec allora a Lucca.\nNel frattempo il Consiglio dei Cento, nel quale sedevano anche Dino Compagni e Dante Alighieri in qualit\u00e0 di priori, prese la decisione di confinare i capi delle due fazioni nel tentativo di freddare gli animi. La disposizione, vedremo presto, che non ebbe alcun esito, e lo stesso Dante faceva risalire proprio a questo suo intervento nel governo la sua rovina, poich\u00e9 in questa occasione si era attirato le rimostranze sia dei nemici che degli \"amici\".\nI capi \"donateschi\" vennero mandati a Castel della Pieve (vicino a Urbino) e furono Corso Donati e suo fratello Sinibaldo, Rosso e Rossellino Della Tosa, Pazzino e Giacchinotto de' Pazzi, Geri Spini e Porco Ranieri. La parte dei Cerchi fu spedita all'estremo opposto della Toscana, a Sarzana. Vennero confinati Gentile, Torrigiano e Carbone de' Cerchi, Guido Cavalcanti, Baschieri della Tosa, Baldinaccio Adimari e Naldo dei Gherardini di Montagliari.\nI Donati per\u00f2 furbescamente attesero che i capi avversari partissero e si rifiutarono di lasciare a loro volta la citt\u00e0. In quel momento critico, durante il quale avrebbero con facilit\u00e0 preso la signoria, il Cardinale d'Acquasparta marci\u00f2 su Firenze in aiuto dei Donati con l'esercito lucchese. La sua avanzata fu subito bloccata con la diplomazia ed egli entr\u00f2 in citt\u00e0 ma senza esercito. Qui si pales\u00f2 che come paciere egli era in verit\u00e0 incaricato di favorire la parte dei Donati, il che scaten\u00f2 un certo malcontento verso la sua figura falsamente neutrale. Part\u00ec dalla citt\u00e0 poco dopo per non rimettervi pi\u00f9 piede.\nI fatti di sangue di Calendimaggio.\nL'inizio della lotta armata vera e propria si ebbe per causa di una zuffa tra giovani esponenti delle due casate. Il 1\u00ba maggio (Calendimaggio) del 1300, nacque una baruffa tra i componenti delle due famiglie in piazza Santa Trinita. Durante la lotta armata Ricoverino de' Cerchi ebbe il naso tagliato via da un \"donatesco\", forse Piero Spini, forse uno dei Pazzi. Questo fu il primo fatto di sangue dello scontro.\nDopo questo episodio Corso Donati e altri ruppero il confino andandosene a Roma a pregare il papa Bonifacio VIII di intervenire perch\u00e9 ormai si erano formate due fazioni in lotta una delle quali, quella \"cerchiesca\" si era alleata con i ghibellini. Il papa convoc\u00f2 a Roma Vieri de' Cerchi per farsi dare spiegazioni, ed egli si rec\u00f2 diligentemente riferendo come la sua fede guelfa fosse salda, ma come non fosse possibile riappacificarsi con l'altro partito. I Cerchi confinati, con il sostegno di Lotteringo Gherardini tornarono allora in citt\u00e0 e poco dopo seguirono anche i capi dei Donati. Lo stesso autunno Bonifacio VIII nomin\u00f2 Carlo di Valois, fratello di Filippo il Bello di Francia, \"Paciaro di Toscana\", una carica non ben definita e che molti giudicarono come minacciosa.\nIn quel periodo giunsero a Firenze anche gli esiliati di parte nera di Pistoia, da allora alleati dei Donati fiorentini, e d\u2019ora in poi le due fazioni si chiamarono dei bianchi e neri.\nLa linea politica dei neri si svilupp\u00f2 sempre pi\u00f9 chiaramente come di stampo elitario, filopapale, espressione della nuova nobilt\u00e0 mercantile e cittadina, mentre i bianchi, nelle cui file militavano Dante Alighieri e Petracco, il padre di Francesco Petrarca, erano pi\u00f9 vicini al popolo e con una visione politica pi\u00f9 equidistante tra il papato e l'Impero. In buona sostanza, guardando anche ai fatti economici, i neri ritenevano che pur di poter mettere le mani sulla gestione delle finanze pontificie, privilegio che allora e nel secolo a venire era riservato ai banchieri fiorentini, qualsiasi ingerenza papale era ben accetta, mentre i bianchi ritenevano necessario innanzitutto il mantenimento delle libert\u00e0 e della struttura repubblicana e quindi, anche il mantenimento delle prerogative della pi\u00f9 antica nobilt\u00e0 signorile e feudale. Non a caso tra i bianchi militavano esponenti di famiglie feudali come i Gherardini di Montagliari, che per l'ultima volta, tentarono di opporsi alla nascita di una Firenze \"comunale\".\nL'esilio dei neri.\nI Donati vennero scoperti di aver tramato di eliminare la parte bianca in un consiglio segreto tenutosi in Santa Trinita (giugno 1301). Una volta scoperto il cosiddetto Consiglio di Santa Trinita (vi era implicato anche Simone de' Bardi, marito di Beatrice Portinari), i neri vennero puniti duramente, con l'esilio dei capi della fazione, multe e confische. \u00c8 la fugace vittoria dei bianchi citata da Dante nella profezia di Ciacco:\nArrivati alla corte pontificia, sicuri di essere accolti dal Papa e dai numerosi istituti di credito nelle loro mani che operavano proficuamente a Roma, i neri raccontarono a Bonifacio della loro sconfitta e questi in tutta risposta fece intervenire Carlo di Valois in citt\u00e0, nonostante la famosa ambasceria dei Cerchieschi nella quale figurava come ambasciatore Dante Alighieri, assieme a Maso Minerbetti e il Corazza da Signa.\nL'intervento di Carlo di Valois e l'esilio dei bianchi.\nIl principe francese si trovava a Firenze dal 1\u00ba novembre 1301, in una visita di cortesia mascherata, che generava molta inquietudine nei fiorentini. Vi era entrato in pompa magna, con cavalli e fanti di picche, con l'intento ufficiale di riportare la pace tra le fazioni in lotta, e giurando solennemente di non arrecare danno alla citt\u00e0 e alle sue istituzioni per nessuna ragione. Molti sono gli aneddoti che riporta il Compagni, come quello secondo il quale Carlo invit\u00f2 i priori presso la sua residenza nelle case dei Frescobaldi: essi tuttavia ebbero sospetto e solo tre andarono, i quali, una volta l\u00ec, si resero conto loro malgrado di non essere desiderati e che l'invito era stato forse solo un maldestro tentativo di imprigionarli tutti.\nIl Valois inizi\u00f2 tuttavia a promulgare leggi dure e richiese il pagamento di tributi per la sovvenzione della sua milizia. Egli aveva inoltre provveduto a nominare alla suprema magistratura fiorentina, quella di podest\u00e0, Cante Gabrielli da Gubbio, uomo fedele alla Chiesa ed ai disegni politici di Bonifacio VIII (9 novembre 1301).\nLa progressiva occupazione del potere fece s\u00ec che non ci furono reazioni quando i Donati iniziarono a rientrare in citt\u00e0 alla spicciolata, non solo violando la disposizione dell'esilio, ma dandosi a saccheggi, omicidi e altre efferatezze.\nCarlo di Valois si risolse anche all'utilizzo di stratagemmi, con lo scopo di eliminare gli elementi a lui ostili, come in occasione della scoperta di un documento che avrebbe provato l'esistenza di una congiura contro la sua persona (1302). Questo documento, tuttora esistente nell'Archivio di Stato, \u00e8 rappresentato da un atto notarile stipulato tra i Cerchi, i Gherardini e la Repubblica di Siena: tuttavia non \u00e8 mai stato chiarito se si trattasse di un originale o di una messinscena architettata dai neri, come piuttosto sembrerebbe. Fatto sta, che quella fu la scusa anche per sradicare dal contado le ultime frange della nobilt\u00e0 signorile e di fatto, con la distruzione del castello di Montagliari, fin\u00ec l'epoca feudale in Toscana.\nAll'ottobre 1302 il potere era ormai in mano ai neri che si erano insediati in tutti gli uffici governativi con l'appoggio del papa e del Valois. Al 30 giugno 1302, termine della sua podesteria, Cante Gabrielli si era reso responsabile di 170 condanne a morte e dell'espulsione di circa seicento cittadini della fazione dei bianchi.\nAvvicinamento tra guelfi bianchi e ghibellini.\nLa cacciata da Firenze, con l'esperienza dell'esilio ed i tentativi di rientrare in citt\u00e0 con la forza, spinse i guelfi bianchi a cercare l'appoggio del partito ghibellino, come prova ad esempio la battaglia (1303) presso Castel Puliciano, che vide i fuoriusciti fiorentini uniti ai ghibellini di Scarpetta Ordelaffi, signore di Forl\u00ec, presso cui Dante si era rifugiato, quell'anno, ricevendone la qualifica di segretario. Ecco come introduce l'episodio Dino Compagni: \u00abLa terza disaventura ebbono i Bianchi e Ghibellini (la quale gli accomun\u00f2, e i due nomi si ridussono in uno) per questa cagione: che essendo Folcieri da Calvoli podest\u00e0 di Firenze, i Bianchi chiamorono Scarpetta degli Ordalaffi loro capitano, uomo giovane e temperato, nimico di Folcieri\u00bb.\nI due, in effetti, erano gi\u00e0 avversari in patria, a Forl\u00ec, dove prevalse il partito degli Ordelaffi. Ma, nella battaglia in questione, il vincitore fu Fulcieri.\nTosinghi e Donateschi.\nDopo la cacciata dei bianchi, i conflitti cittadini si quietarono ma solo per poco: Rosso della Tosa e Corso Donati, entrambi guelfi neri, si scontrarono l'un l'altro per il governo della citt\u00e0, dando origine ancora a due nuove fazioni, dei \"tosinghi\" e dei \"donateschi\". Per esempio nel 1301 i Tosinghi erano riusciti a imporre il loro controllo sulla diocesi con il vescovo loro congiunto Lottieri della Tosa. A questo Corso aveva risposto prima alleandosi coi Cavalcanti (che ebbero le proprie case incendiate a causa di questa alleanza), poi, alcuni anni dopo, arrivando a cercare alleanza tra i fuorusciti ghibellini, destando le ire della fazione dei Tosinghi, che nel 1308 cercarono di assassinarlo, riuscendoci dopo una tumultuosa giornata (ricordata da Dante in Purgatorio, Canto XXIV, v. 79-87), che vide anche il saccheggio e l'incendio delle case di Corso.\nDopo questo ennesimo episodio di violenza e la cacciata dei Donateschi, la citt\u00e0 inizi\u00f2 a normalizzare la propria vita politica e sociale, mentre nuove famiglie stavano sorgendo all'orizzonte."}
{"id": "651319", "revid": "1008732", "url": "https://it.wikipedia.org/wiki?curid=651319", "title": "Microlenti gravitazionali", "text": "In astronomia, il termine microlente gravitazionale si riferisce a quei fenomeni di lente gravitazionale in cui le diverse immagini create dalla lente hanno una separazione angolare cos\u00ec piccola da non poter essere risolte con i telescopi ottici.\nI primi eventi di microlensing gravitazionale sono stati osservati nel 1993. Nel 2006 Akihiko Tago ha osservato il primo caso di microlensing gravitazionale al di fuori del nucleo della nostra galassia e delle due Nubi di Magellano.\nSpiegazione scientifica.\nIl microlensing \u00e8 l'effetto di focalizzazione gravitazionale esercitato, anzich\u00e9 da oggetti di grande massa, come intere galassie, da oggetti di massa relativamente piccola, come ad esempio una stella. Interpretando come un effetto di \"microlensing\" le variazioni di lungo periodo dei quasar lontani, un astronomo dell'Osservatorio Reale di Edimburgo, il rinomato Michael Hawkins (1942), ha ipotizzato nel 1993 che l'universo sia composto per una frazione molto alta da buchi neri primordiali di massa paragonabile a quella di Giove, formati da fluttuazioni quantistiche nei primi microsecondi di vita dell'Universo.\nLa ricerca di pianeti extrasolari.\nIl microlensing gravitazionale fornisce un metodo di individuazione di pianeti extrasolari, ossia non appartenenti al Sistema solare."}
{"id": "651328", "revid": "729019", "url": "https://it.wikipedia.org/wiki?curid=651328", "title": "Strada statale 72 di San Marino", "text": "La strada statale 72 di San Marino (SS 72) (anche via Consolare Rimini-San Marino) \u00e8 una strada che interessa la provincia di Rimini e che mette in comunicazione il capoluogo provinciale con la Repubblica di San Marino. La strada attuale, realizzata dopo la seconda guerra mondiale, \u00e8 lunga 10,600\u00a0km e presenta un tracciato tipicamente pianeggiante. \u00c8 composta da due corsie per ogni senso di marcia e sostituisce la vecchia strada statale 72. La strada ha inizio nella periferia di Rimini e ha termine presso il confine di stato di Dogana. In territorio sammarinese continua come superstrada di San Marino.\nStoria.\nLa strada statale 72 venne istituita nel 1928 con il seguente percorso: \"Rimini - confine San Marino.\""}
{"id": "651329", "revid": "729019", "url": "https://it.wikipedia.org/wiki?curid=651329", "title": "Superstrada di San Marino", "text": "La superstrada della Repubblica di San Marino (semplicemente anche \"superstrada\") \u00e8 la strada principale della Repubblica di San Marino.\nCaratteristiche.\nInteressa i castelli di Borgo Maggiore, Domagnano e Serravalle e mette in comunicazione San Marino con Rimini, nonch\u00e9 con l'Italia. La strada, realizzata anch'essa insieme alla SS 72, dopo la seconda guerra mondiale, \u00e8 lunga 8,900\u00a0km e presenta un tracciato tipicamente collinare, composto da curve e da 6 rotatorie. \u00c8 composta da due corsie per ogni senso di marcia. \u00c8 stata costruita dall'Italia: i lavori iniziarono il 10 agosto 1959 e venne inaugurata alla presenza del presidente della Repubblica Italiana Giuseppe Saragat e dai Capitani reggenti Pietro Giancecchi e Aldo Zavoli il 25 novembre 1965. \u00c8 larga 18 metri (ogni singola carreggiata \u00e8 di 7 metri) e vi transitano mediamente 1.500 veicoli l'ora.\nLa strada \u00e8 gestita dall'Azienda Autonoma di Stato di Produzione.\nLa Superstrada \u00e8 suddivisa in 5 segmenti,ciascuno dei quali porta il nome di una data importante della storia della Repubblica di San Marino, ossia:\n- Via 28 Luglio\n- Via 25 Marzo\n- Via 5 Febbraio\n- Via 4 Giugno\n- Via 3 Settembre"}
{"id": "651333", "revid": "339392", "url": "https://it.wikipedia.org/wiki?curid=651333", "title": "K 191", "text": ""}
{"id": "651335", "revid": "729019", "url": "https://it.wikipedia.org/wiki?curid=651335", "title": "Laccaria", "text": "Il genere Laccaria (Berk. &amp; Broome, Ann. Mag. nat. Hist., Ser. 5 12: 370, 1883) \u00e8 caratterizzato da lamelle adnate o un po' decorrenti, spaziate, spesse, rivestite di pruina. Le spore sono arrotondate, aculeate e non amiloidi. Non sono presenti cistidi.\nSpecie.\nLa specie tipo \u00e8 \"Laccaria laccata\" (Scop.) Fr. (1884).\nAltre specie appartenenti al genere sono:\nEtimologia.\nDal persiano \"lak\" = vernice, cio\u00e8 attinente alla vernice."}
{"id": "651345", "revid": "90227", "url": "https://it.wikipedia.org/wiki?curid=651345", "title": "Africano minore", "text": ""}
{"id": "651346", "revid": "486946", "url": "https://it.wikipedia.org/wiki?curid=651346", "title": "OS/400", "text": ""}
{"id": "651359", "revid": "76963", "url": "https://it.wikipedia.org/wiki?curid=651359", "title": "Joaqu\u00edn Almunia", "text": "Membro della commissione Europea nel mandato del presidente Barroso.\n\u00c8 stato responsabile degli affari economici nel secondo mandato del Presidente Barroso.\n\u00c8 stato membro del PSOE col quale nel 2000 perse le elezioni generali contro Jos\u00e9 Mar\u00eda Aznar del PP.\nCommissione Europea.\nNell'aprile 2004 Almunia diventa Commissario europeo per gli Affari Economici e Monetari nella Commissione Prodi, in sostituzione del connazionale Pedro Solbes, entrato nel governo spagnolo. Ha ricoperto questa carica congiuntamente con il commissario estone Siim Kallas, insediatosi il 1\u00ba maggio 2004 contestualmente all'ingresso dell'Estonia nell'Unione europea.\nCon l'insediamento della Commissione Barroso I, il 22 novembre 2004, Almunia ha mantenuto il proprio ruolo di Commissario, con il medesimo portafoglio.\n\u00c8 stato membro della Commissione Barroso II, insediatasi il 10 febbraio 2010, ricoprendo cos\u00ec per la terza volta il ruolo di commissario europeo, con il portafoglio della Concorrenza."}
{"id": "651363", "revid": "2020096", "url": "https://it.wikipedia.org/wiki?curid=651363", "title": "Derby di Torino", "text": "Il derby di Torino \u00e8 la stracittadina calcistica che mette di fronte le squadre di e , le due principali societ\u00e0 del capoluogo piemontese. La sfida, colloquialmente detta anche derby della Mole in riferimento alla Mole Antonelliana, simbolo architettonico della citt\u00e0 torinese, \u00e8 la prima stracittadina del calcio italiano nonch\u00e9 il pi\u00f9 longevo incontro tra squadre con sede nella stessa citt\u00e0 finora disputato.\nPrimo incontro calcistico trasmesso in diretta radiofonica in Italia, la sfida mette di fronte due club con un'evoluzione storica e caratteristiche societarie molto diverse tra loro ma ciononostante con forti legami col capoluogo sabaudo, avendo rappresentato fino al primo dopoguerra la contrapposizione di due classi sociali opposte. La Juventus, fondata nel 1897 da studenti di un prestigioso liceo torinese, divenne presto affine alla borghesia cittadina soprattutto dopo il duraturo legame con la famiglia Agnelli, iniziato nel 1923, periodo in cui venne sostenuta anche dall'aristocrazia del luogo. Il Torino nacque invece nel 1906 da una scissione in seno alla stessa Juventus, a opera di soci bianconeri dissidenti che unirono le forze con un'altra formazione della citt\u00e0, la fondata nel 1894, individuando il loro bacino di riferimento nell'allora acerbo mondo operaio. Negli anni 1960 e 1970 tali differenze si erano gi\u00e0 considerevolmente attenuate, anche in conseguenza dei grandi flussi migratori verso Torino iniziati circa quarant'anni prima, senza tuttavia scomparire: la Juve perse gran parte dei suoi connotati campanilistici per divenire un fenomeno sportivo globale, con un sostegno slegato da classi sociali e diffuso a carattere nazionale oltrech\u00e9 su scala mondiale mentre, inversamente, il Toro si fece sempre pi\u00f9 portatore di uno spirito cittadino. In ragione al citato dualismo, come riflesso dell'evoluzione socioeconomica torinese durante il Novecento, il derby \u00e8 stato spesso visto come l'incontro tra le due diverse identit\u00e0 della citt\u00e0 nonch\u00e9 due modi opposti ma complementari d'interpretare lo sport.\nI colori sociali delle due formazioni contribuiscono anch'essi a marcare, in piccola parte, questa distinzione: i bianconeri, nati rosanero, attinsero ben presto alle casacche del giunte dall'Inghilterra, mentre per i granata l'origine \u00e8 pi\u00f9 incerta, da un omaggio del suo fondatore Alfred Dick agli svizzeri del , alla tinta della \"Brigata Savoia\" che due secoli prima aveva liberato l'allora capitale del Ducato di Savoia. Entrambe, come massimo sfoggio di \"torinesit\u00e0\", mostrano all'interno dei rispettivi scudi il toro furioso preso dall'araldica cittadina: la Juventus quale vincolo con le proprie origini, mentre il Torino come icona societaria vera e propria.\nStoria.\nOrigini.\nI derby tra le due maggiori squadre torinesi iniziarono a essere disputati nel 1907; il primo incontro, datato 13 gennaio e andato in scena sul campo del Velodromo Umberto I, rappresent\u00f2 anche la prima partita ufficiale giocata dal , vittorioso per 2-1. La rivalit\u00e0 fu sin dagli albori caratterizzata dall'origine stessa della compagine granata, nata l'anno prima in seguito alla rifondazione della proprio per volont\u00e0 di alcuni soci dissidenti della , tra cui l'ex presidente bianconero e maggior finanziatore del nuovo club, il borghese svizzero Alfred Dick. Le cronache di quella prima sfida narrano di un gustoso aneddoto: per \"vendetta\" qualcuno riusc\u00ec a chiudere a chiave Dick negli spogliatoi, costringendolo cos\u00ec a intuire l'andamento della gara dai commenti del pubblico presente. Da allora, la stracittadina non si \u00e8 disputata nei campionati italiani per sole tredici volte, per via delle dodici stagioni del Torino in Serie B e dell'unica della Juventus, dopo i verdetti della giustizia sportiva nello scandalo del calcio italiano del 2006.\nIn precedenza, prima della nascita dei granata, i bianconeri avevano disputato vari derby in massima serie con altre squadre cittadine oggi scomparse quali la gi\u00e0 citata Torinese, la , l' e il . Inoltre, nelle prime due edizioni del campionato italiano di calcio, gli originali \"derbies\" di Torino erano intesi quelli giocati tra Torinese, Ginnastica Torino e prima che quest'ultima si fondesse, nel 1900, con la stessa Torinese.\nDalla Juve del Quinquennio al Grande Torino.\nNei primi decenni di storia, in seguito alle diverse fortune societarie, la rivalit\u00e0 nel derby torinese assunse anche dei tratti sociali: il Torino prese a rappresentare generalmente il proletariato, mentre la Juventus, soprattutto col passaggio nel 1923 sotto l'egida della famiglia Agnelli, la borghesia. Ci\u00f2 nonostante all'inizio del XX secolo furono i granata a dar vita a un primo ciclo vincente nel derby; in particolare tra il 1912 e il 1914, nello spazio di tre incontri il Torino della famiglia Fino sommerse i rivali bianconeri sotto un pesante \"cappotto\" di 23 reti totali \u2014 in cui spicc\u00f2 la pi\u00f9 pesante sconfitta della storia juventina, lo 0-8 maturato il 17 novembre 1912. Gli anni 1920 si segnalarono invece per un primo predominio della Juventus, che lasci\u00f2 ai rivali tre sole vittorie su venti partite.\nIl decennio seguente, quello degli scudetti della Juve del Quinquennio, vide di riflesso una netta prevalenza bianconera nel derby con un'imbattibilit\u00e0 di quindici match tra il 1928 e il 1936. Nella prima met\u00e0 degli anni 1930, inoltre, la stracittadina pass\u00f2 alla storia sul versante mediatico: la 29\u00aa edizione dell'incontro, disputatasi allo stadio di Corso Marsiglia il 15 maggio 1932, fu infatti il primo evento calcistico trasmesso in diretta radiofonica nazionale dall'EIAR, con la voce di Nicol\u00f2 Carosio.\nIl derby di Torino dovette attendere la stagione 1937-1938 per tornare alla ribalta sportiva, quando la sfida arriv\u00f2 a valere la Coppa Italia: nella prima volta in cui una stracittadina assurse a finale della maggiore coppa nazionale \u2014 un fatto in seguito ripetutosi solo in altre due occasioni, nel 1977 a Milano e nel 2013 a Roma \u2014, la Juventus si aggiudic\u00f2 per la prima volta il trofeo sconfiggendo il Torino sia all'andata sia al ritorno.\nI granata si rifecero ampiamente nel corso degli anni 1940, quando sotto la presidenza Novo nacque una squadra di campioni capitanati da Valentino Mazzola e passati alla storia del calcio italiano sotto il nome di Grande Torino; un rilancio sportivo partito nel 1941 quando il derby cittadino si spost\u00f2 dal campo al calciomercato, con il Torino capace di strappare alla rivale Juventus il \"bomber\" Gabetto. Un ciclo tragicamente conclusosi nel 1949 con la tragedia di Superga e il conseguente impoverimento tecnico della formazione torinista, e che lasci\u00f2 strada negli anni 1950 a un altro periodo favorevole alle tinte bianconere, culminato nella stracittadina del 20 aprile 1952 vinta per 6-0 da Boniperti e compagni.\nGli anni del \"boom\".\nGli anni 1960 si aprirono per il derby torinese con la finale per il terzo posto della Coppa Italia 1960-1961, che vide la Juventus vittoriosa sul Torino ai tiri di rigore.\nFrattanto sul versante sociale, con il contemporaneo e massiccio fenomeno migratorio dal Meridione alle fabbriche del Nord, in essere fin dagli anni 1920 ma accentuatosi a dismisura durante il cosiddetto \"boom\" economico, a Torino erano arrivati dal Sud tanti tifosi della Juventus che, essendo posseduta dagli Agnelli, dinastia tra i simboli dell'aristocrazia nazionale e gi\u00e0 proprietaria della FIAT, era anche vista come \"la squadra della FIAT\" e \"del padrone\" \u2014 pur se la stessa societ\u00e0 granata, durante la Resistenza, godette a sua volta della protezione da parte della casa automobilistica. Proprio il Torino, a partire dagli stessi decenni, sembr\u00f2 invece rappresentare lo spirito originario piemontese, con l'intento di ergersi da allora a difesa della pi\u00f9 pura \"torinesit\u00e0\" (seppur, come accennato in precedenza, nacque quasi un decennio dopo i bianconeri). Differenze che ancora oggi permangono, anche se meno accese di un tempo.\nE con bianconeri e granata che in questo decennio affrontarono entrambi dei periodi interlocutori, cedendo il passo al calcio milanese, a ergersi a protagonisti della stracittadina furono proprio i tifosi degli opposti schieramenti. Esemplare quanto accadde nel 1967, quando Gianni Agnelli tent\u00f2 di portare in maglia bianconera l'idolo granata Meroni: quando \u00abmister mezzo miliardo\u00bb pareva ormai un calciatore juventino, solo le vibranti proteste di piazza dei supporter torinisti, riversatesi perfino nelle linee di montaggio della FIAT \u2014 dove la manodopera di fede granata, in risposta all'operazione di mercato, arriv\u00f2 a sabotare le vetture degli Agnelli \u2014, fecero tramontare il clamoroso cambio di casacca.\nAnni 1970 e 1980.\nCon l'entrata negli anni 1970, si radicarono stabilmente nell'immaginario della stracittadina torinese due idee di calcio che da allora riflettono lo stile di gioco caratteristico della regione: l'\u00aborgoglio gobbo\u00bb della Juventus contro il \u00abcuore\u00bb o \u00abtremendismo\u00bb del Torino; quest'ultimo un concetto basato sulla grande aggressivit\u00e0 (spesso superiore alla loro media stagionale) messa in campo dai granata a ogni derby, sia da parte dei giocatori in campo sia dei tifosi sugli spalti. \nIn questo decennio si assistette infatti al ritorno \"in auge\" del Torino, che quasi monopolizz\u00f2 la sfida lasciando la Juventus a digiuno di vittorie per oltre cinque anni, dal dicembre del 1973 alla primavera del 1979; mentre i granata, nel pieno dell'era Pianelli, stabilirono nel frattempo il loro primato di quattro vittorie consecutive nei derby di campionato a girone unico, a cavallo tra il 1975 e il 1976.\nPer via della competitivit\u00e0 raggiunta da Juventus e Torino a met\u00e0 degli anni 1970, la stracittadina torinese emerse come la sfida-scudetto di riferimento del tempo. All'inverso, il decennio seguente continu\u00f2 s\u00ec a proporre derby di alto livello e soprattutto equilibrati, tuttavia si ebbero i primi sentori delle difficolt\u00e0 societarie in cui, negli anni seguenti, ciclicamente incapper\u00e0 il club granata.\nFatto sta che ancora nella prima met\u00e0 degli anni 1980, un Torino pur in fase calante fu ancora capace di contrastare con successo una Juventus, al contrario, in uno dei periodi pi\u00f9 floridi della sua storia; su tutti la sfida del 27 marzo 1983 quando i granata, sotto 0-2, intorno al 75' ribaltarono repentinamente il risultato segnando tre reti in poco pi\u00f9 di tre minuti. Anche i bianconeri dimostrarono a loro volta in questa fase storica una certa \"verve\" nelle stracittadine, come nell'incontro del 7 marzo 1982 quando, sotto di due reti dopo poco pi\u00f9 di venti minuti, rimontarono le sorti della gara nel giro di un quarto d'ora fino al 4-2 finale.\nNella seconda met\u00e0 del decennio si segnal\u00f2 pi\u00f9 di tutte l'annata 1987-1988, che vide il derby torinese andare in scena per ben cinque volte \u2014 tuttora un record \u2014 nell'arco di appena cinque mesi: due a testa in Serie A e in Coppa Italia, pi\u00f9 uno spareggio per l'accesso alla Coppa UEFA che chiuse la stagione, e che premi\u00f2 la Juventus ai rigori. Il campionato seguente vide il Torino retrocedere in Serie B dopo quasi trent'anni, segnando di fatto uno spartiacque nella storia della stracittadina, con i bianconeri che cominciarono ad ampliare sempre pi\u00f9 la forbice nei confronti dei granata.\nDagli anni 1990 a oggi.\nSeppur nei primi anni 1990 un redivivo Torino parve poter tornare a nutrire ambizioni di alto livello e, di riflesso, a dire la sua anche nei derby, tuttavia \"a posteriori\" ci\u00f2 si rivel\u00f2 solo un fuoco di paglia. A partire dalla met\u00e0 del decennio in poi, infatti, la Juventus assurse stabilmente a favorita d'obbligo della stracittadina, cominciando a infliggere regolarmente pesanti passivi ai granata, a cominciare dal 5-0 del 3 dicembre 1995; una situazione che l'ha portato a essere definito \u00abil derby pi\u00f9 squilibrato d'Italia\u00bb. A ci\u00f2 si aggiunse una momentanea rarefazione della sfida a cavallo degli anni 1990 e 2000, principalmente per la scarsa competitivit\u00e0 di un Torino pi\u00f9 volte relegato tra i cadetti, nonch\u00e9 per alcune vicende economico-giudiziarie che tra il 2005 e il 2006 colpirono ambedue le squadre.\nCi\u00f2 nonostante, una squadra granata in disarmo fu ugualmente capace di dare filo da torcere ai pi\u00f9 blasonati rivali bianconeri: su tutti viene ricordato il derby del 14 ottobre 2001 in cui i granata, in svantaggio per 0-3 all'intervallo, rimontarono fino al 3-3 approfittando anche del calcio di rigore fallito nel finale dallo juventino Salas (e che avrebbe dato la vittoria alla sua squadra), per via di una \"buca\" scavata di soppiatto dal torinista Maspero sul dischetto; una furbata in qualche modo \"vendicata\" da parte bianconera nella partita di ritorno di quello stesso campionato 2001-2002, decisa similmente allo scadere, e in cui Maresca festeggi\u00f2 il gol del definitivo 2-2 mimando irriverentemente, a mo' di scherno, le corna di quel toro rampante simbolo del club granata ed esultanza tipica dell'allora capitano torinista Ferrante.\nFatto sta che l'inizio del III millennio ha visto un netto prevalere della Juventus sul Torino, tanto che questi ultimi hanno dovuto attendere il 26 aprile 2015 per interrompere un digiuno di vittorie che perdurava da ben venti anni e diciassette giorni; dalla sfida del 24 febbraio 2002 a quella del 30 novembre 2014, inoltre, ancora i granata hanno attraversato un'astinenza sottorete durata oltre dodici anni. Infine, ulteriore e pi\u00f9 recente motivo di sfott\u00f2 del tifo bianconero verso i rivali cittadini \u00e8 rappresentato dalle sfide del 30 settembre 2007, 30 novembre 2014 e 31 ottobre 2015, vinte grazie alle reti, rispettivamente di Trezeguet, Pirlo e Cuadrado, arrivate tutte a una manciata di secondi dal fischio finale.\nRisultati.\nPartite ufficiali.\n\"Di seguito si riporta la lista completa in ordine cronologico dei 204 derby calcistici disputati in gare ufficiali tra Juventus e Torino dal 1907 a oggi.\"\nPartite amichevoli.\n\"Di seguito si riporta la lista completa in ordine cronologico dei derby calcistici disputati in gare amichevoli non ufficiali tra Juventus e Torino dal 1908 a oggi.\"\nStatistiche.\n\"Dati aggiornati al 18 febbraio 2022.\"\nGiocatori.\nMarcatori.\n\"Di seguito \u00e8 riportato l'elenco dei principali cannonieri in tutte le gare ufficiali della stracittadina torinese.\"\nPresenze.\nDi seguito \u00e8 riportato l'elenco dei giocatori che sono scesi in campo almeno ventiquattro volte nella stracittadina torinese. Il \"recordman\" assoluto con un'unica maglia \u00e8 Giorgio Ferrini, con 30 presenze tutte con il Torino; stesso numero di partite ha messo assieme Teobaldo Depetrini, tuttavia ripartite tra bianconeri (27) e granata (3). I pluripresenti per la Juventus sono invece Gaetano Scirea e Giovanni Varglien con 28 stracittadine disputate.\nClean sheet.\nPer i portieri, anche i pi\u00f9 quotati, non sempre \u00e8 facile uscire imbattuti dalle sfide stracittadine. Finora ci sono riusciti solo in 44. Tra questi solo uno \u00e8 riuscito a non subire gol nel derby indossando sia la casacca bianconera sia quella granata. Si tratta di Alfredo Bodoira che in due occasioni (una per squadra) non sub\u00ec gol. Guidano questa speciale classifica due monumenti della Juventus e della Nazionale: Gianluigi Buffon e Dino Zoff, usciti imbattuti ben 11 e 10 volte rispettivamente. Tra gli estremi difensori del Torino i primatisti sono Lido Vieri e Giuliano Terraneo, sei volte imbattuti nel derby della Mole.\nAllenatori.\nDi seguito sono riportate le statistiche di tutti gli allenatori che hanno disputato il derby di Torino. Il \"recordman\" sia come partite giocate (31) che come vittorie (13) e pareggi (11) \u00e8 Giovanni Trapattoni. Il record di sconfitte (8 su 9 partite) appartiene a Gian Piero Ventura.\nNumerosi gli allenatori stranieri, tra cui spiccano i nove di origine ungherese.\nSono solo due gli allenatori ad aver disputato il derby sulle due panchine: Carver e Rabitti. Quest'ultimo \u00e8 l'unico allenatore ad aver vinto almeno un derby di Torino sia con i bianconeri che con i granata.\nTredici i mister che hanno vinto tutte le stracittadine, tra questi spiccano le quattro vittorie su quattro di Bro\u0107i\u0107 e Carver e le tre su tre di Conte e S\u00e1rosi, tutti juventini. Gli unici allenatori con pi\u00f9 di cinque derby disputati che risultano imbattuti sono il bianconero Carcano e il granata Pozzo.\n\"Dati aggiornati al 18 febbraio 2022.\"\nStadi.\nNel corso della sua storia, il derby della Mole si \u00e8 disputato in 10 campi da gioco diversi; va per\u00f2 evidenziato come alcuni di questi siano il risultato di modifiche a stadi preesistenti (\u00e8 il caso dell'Olimpico Grande Torino ex Olimpico, gi\u00e0 Comunale e a sua volta ex Mussolini). Il campo in cui si sono svolte pi\u00f9 stracittadine, 91, \u00e8 proprio il Comunale, sede (con tale denominazione) delle gare interne della Juventus dalla stagione 1945-1946 e poi successivamente del Torino a partire dall'annata 1958-1959. Va rilevato come l'Allianz Stadium (gi\u00e0 Juventus Stadium) sia rimasto finora inviolato nei primi nove \"derbies\" disputativi, come imbattuto \u00e8 stato per quattro gare il campo di Piazza d'Armi. Nel computo delle stracittadine giocatesi allo stadio Filadelfia, il bilancio \u00e8 di assoluta parit\u00e0 fra le due squadre.\nDi seguito viene riportato un prospetto con i parziali di ogni campo da gioco. \n\"Dati aggiornati al 18 febbraio 2022.\"\nRecord.\n\"Dati aggiornati al 18 febbraio 2022.\"\nFinali ufficiali.\nNelle finali di trofei ufficiali (compresi i tornei da un solo incontro), le due squadre hanno finora fatto registrare i seguenti risultati:\nPartite a ranghi unificati.\nNella lunga storia delle due maggiori societ\u00e0 torinesi, nonostante l'accesa rivalit\u00e0 tra le opposte fazioni, ci furono alcune occasioni in cui giocatori di Juventus e Torino giocarono uniti sotto un'unica divisa per rappresentare la citt\u00e0. Bianconeri e granata hanno infatti dato vita a 18 partite amichevoli a ranghi misti, ossia con una selezione di elementi dei due club, opposta a una diversa formazione rivale.\nLa maggior parte di questi match si svolsero tra gli anni 1910 e 1930: il primo avvenne il 19 aprile 1911 nella piazza d'armi di Torino, dove a conclusione dell'ultima edizione del Sir Thomas Lipton Trophy i calciatori italiani di Juventus e Torino sfidarono gli inglesi del West Auckland Town, questi ultimi vincitori per 4-3; l'ultimo fu invece giocato il 31 maggio 1990, quando in occasione dell'inaugurazione dello stadio delle Alpi in vista del , la mista \"bianconerogranata\" super\u00f2 4-3 i lusitani del . Quasi tutti questi incontri ebbero luogo a Torino, eccezion fatta per quello del 14 febbraio 1932 contro una selezione del sudest francese, che si gioc\u00f2 ad Antibes per l'inaugurazione dello stade du Fort Carr\u00e9."}
{"id": "651365", "revid": "299505", "url": "https://it.wikipedia.org/wiki?curid=651365", "title": "Nino Giuffr\u00e8", "text": "Biografia.\nHa avuto una posizione di vertice all'interno di Cosa Nostra. Con l'ascesa dei Corleonesi di Tot\u00f2 Riina e Bernardo Provenzano, (a quest'ultimo in particolare \u00e8 stato vicino) e l'arresto del boss di Caccamo Francesco Intile, diventa \"capo del mandamento di Caccamo\".\nConosciuto nell'ambiente mafioso come \"Manuzza\", poich\u00e9 la sua mano destra sembra essere paralizzata dalla poliomielite (ma secondo altre fonti si fer\u00ec la mano in un incidente di caccia), era stato addestrato ed arruolato come specialista in scienze agricole.\n\u00c8 stato arrestato la mattina del 16 aprile 2002 in un ovile vicino Roccapalumba (PA). Le forze dell'ordine, al momento dell'arresto, gli trovarono addosso centinaia di pizzini. \nTestimonianze su Andreotti.\nGiuffr\u00e8 \u00e8 stato testimone in molti importanti processi. Parl\u00f2 alla corte del precedente primo ministro Giulio Andreotti, il quale fu un contatto chiave per la mafia durante la sua lunga carriera politica. Giuffr\u00e8 ha rivelato che i boss mafiosi hanno chiesto ad Andreotti di far loro da scudo contro l'operato dei magistrati.\nTestimonianze su Calvi.\nDiede anche una testimonianza nel processo nell'omicidio di Roberto Calvi, dichiarando che fu per la sua cattiva amministrazione del denaro dei boss che questi ordinarono di ucciderlo. Fece il nome di Giuseppe Cal\u00f2, indicandolo come l'uomo che organizz\u00f2 l'omicidio. \"All'interno di Cosa Nostra ci siamo fatti grandi risate quando abbiamo letto nei giornali che Calvi commise un suicidio\", disse Giuffr\u00e8. \"I problemi di Cosa Nostra si risolvono in un modo solo: con l'eliminazione\". Tutti gli imputati nel processo Calvi sono stati poi assolti\nRivelazioni su Forza Italia.\nIl 7 ottobre 2009, nel corso del processo Mori per la mancata cattura di Bernardo Provenzano, Giuffr\u00e8 ebbe modo di dichiarare: \u00abQuando Dc e Psi si avviarono al tramonto, in Cosa nostra nacque un nuovo discorso politico. Un nuovo soggetto politico andava appoggiato: era Forza Italia\u00bb."}
{"id": "651380", "revid": "124123", "url": "https://it.wikipedia.org/wiki?curid=651380", "title": "Anatolij Vasil'evi\u010d Ivanov", "text": "\u00c8 stato presidente dell'Associazione russa dei percussionisti, membro della Percussive Arts Society e dell'associazione russa degli autori. Ha insegnato al Conservatorio di Leningrado ed \u00e8 stato uno dei pi\u00f9 conosciuti pedagoghi della scuola russa dei batteristi.\nBiografia.\nIvanov ha studiato pianoforte e strumenti a percussione presso il Conservatorio di Leningrado. Nell'anno 1957 ha completato la classe di Aleksej Ivanovi\u010d Sobolev e Vasilij Evseevi\u010d Osad\u010duk.\nDal 1952 ha lavorato nell'Orchestra popolare statale russa e nell'orchestra jazz. Dal 1964 ha lavorato come percussionista e nell'Orchestra filarmonica di Leningrado sotto la guida di Evgenij Mravinskij e Jurij Temirkanov.\nNegli anni sessanta . Nel 1996 ha scritto il lavoro metodico \"\u0418\u0433\u0440\u0430\u0439\u0442\u0435 \u0432 \u0430\u043d\u0441\u0430\u043c\u0431\u043b\u0435 \u0443\u0434\u0430\u0440\u043d\u044b\u0445 \u0438\u043d\u0441\u0442\u0440\u0443\u043c\u0435\u043d\u0442\u043e\u0432!\" (\"Suonate in un'orchestra di strumenti a percussione!\"). Nel 1989 ha fondato l'orchestra per batteria \u201c\u0412\u0438\u0432\u0430\u0442, \u0443\u0434\u0430\u0440\u043d\u044b\u0435!\u201d, che negli anni novanta \u00e8 arrivato al successo grazie a molti concerti con le sue composizioni e con i suoi arrangiamenti di musica classica. Tra i suoi studenti si annoverano famosi artisti come Gal Rasch\u00e9.\nOpere.\nAi suoi lavori appartengono brani musicali dell'Orchestra Popolare Russa, Orchestra Jazz, Ensemble per batteria, per vibrafono, xilofono, celesta, flauto, pianoforte con orchestra, timpani, ensamble di tuba, sette brani musicali per timpani con pianoforte, ecc\u2026 Una delle sue opere pi\u00f9 importanti \u00e8 la trascrizione dell\"'Album dei Bambini\" di P\u00ebtr Il'i\u010d \u010cajkovskij per ensamble di percussioni, pubblicata nel 1995."}
{"id": "651389", "revid": "124946013", "url": "https://it.wikipedia.org/wiki?curid=651389", "title": "Maurizio Mosca", "text": "Biografia.\nCarriera.\nNella carta stampata.\nFiglio di Teresa Caracciolo e dell'umorista, giornalista e scrittore Giovanni (1908-1983) e fratello dello scrittore Paolo (1943-2014), ha incominciato da giovane a lavorare per il quotidiano \"La Notte\" di Milano per poi passare alla \"Gazzetta dello Sport\", testata nella quale \u00e8 rimasto per vent'anni come caporedattore e dove ha svolto anche la funzione di direttore \"ad interim\" per due anni.\nNel 1983 la \"Gazzetta\" pubblica una sua intervista con il brasiliano Zico, famosa stella del calcio mondiale, in cui mette in bocca all'asso la frase \u00abPlatini, sei finito\u00bb: sarebbe uno \"scoop\", perch\u00e9 Zico non aveva mai concesso nessuna intervista a giornali italiani; Mosca spiega che sarebbe stato possibile grazie all'amicizia che lo avrebbe legato al calciatore. Qualche tempo dopo il giornalista \u00e8 ospite al \"Processo del luned\u00ec\", trasmissione TV di Aldo Biscardi: anche Zico \u00e8 in studio. Biscardi intrattiene Zico e gli chiede come \u00e8 diventato amico di Mosca, al che il brasiliano risponde: \u00abQuesto signore io non lo conosco\u00bb.\nLa carriera di Maurizio Mosca alla \"Gazzetta dello Sport\" finisce in quel momento, in quanto egli \u00e8 costretto a lasciare il giornale. In seguito il giornalista affermer\u00e0 di essere stato vittima di un \"complotto\" in quanto ritenuto \"pericoloso\" da alcuni personaggi del sistema calcistico nazionale.\nIn televisione.\nDopo essere comparso in TV come opinionista a \"La domenica sportiva\" gi\u00e0 dal 1969, ha cominciato a lavorare regolarmente per la televisione nel 1979, come conduttore di un programma sportivo di un canale televisivo regionale di Milano. Successivamente, ha diretto il periodico calcistico \"Supergol\". Da allora ha partecipato a molte trasmissioni televisive e radiofoniche, quasi sempre riguardanti il calcio, sia a livello regionale sia nazionale. Dopo il suo allontanamento dalla carta stampata, Mosca cominci\u00f2 a collaborare ai programmi sportivi delle nascenti televisioni private, ansiose di accaparrarsi professionisti dotati di dimestichezza con l'ambiente.\nMosca, che aveva frequentato i piani nobili della \"rosea\", aveva quindi buone opportunit\u00e0 per mettersi in luce. La fine degli anni 1980 lo vedono impegnato dapprima come contraltare di Cesare Cadeo nella trasmissione del sabato \"Calciomania\", trasmessa su Italia 1. Durante la trasmissione, oltre a esprimere opinioni, pi\u00f9 o meno condivisibili, Mosca si rendeva protagonista di improvvisate goliardiche in costume, ispirate alle ultime notizie del mondo del pallone; celebre la sua entrata in scena vestito di un grembiule da casalinga e con in mano una fiamminga di tagliatelle al tempo del \"caso Lipopill\" (quando i giocatori Peruzzi e Carnevale avevano addebitato la loro positivit\u00e0 al controllo antidoping all'assunzione di lipopill, un farmaco anoressizzante, per \"rimediare\" a una scorpacciata di tagliatelle avvenuta a casa di mamma Peruzzi).\nSono gli anni del grande Milan allenato da Arrigo Sacchi e trascinato dagli olandesi van Basten, Gullit e Rijkaard e Mosca diventa sostenitore del \"gioco a zona\" e del \"calcio totale\"; la sua \"macchietta\" riscuote successo, tanto da garantirgli un posto da ospite fisso e \u00abopinionista\u00bb anche a \"Guida al campionato\", striscia domenicale condotta da un giovane Sandro Piccinini e durante la quale Mosca si specializza in pronostici azzardati, come le \"previsioni tramite pendolino\". Uno dei programmi con maggiore audience cui ha partecipato \u00e8 stato \"L'appello del marted\u00ec\", trasmissione durante la quale Mosca si presentava in scena vestito con toga e copricapo da magistrato e nella quale, oltre a scandire i tempi e i ritmi del dibattito televisivo, vi prendeva parte attiva. In seguito ha preso parte anche ad altre trasmissioni come \"Controcampo\", \"Zitti e Mosca\" e \"La Mosca al naso\", oltre a una rubrica nella trasmissione \"Studio Sport\" denominata \"Ce l'ho con...\" tramite cui esprimeva, come si pu\u00f2 intendere dal titolo eloquente, il proprio disappunto verso un personaggio in particolare del panorama sportivo, non necessariamente calcistico.\nNel 2002 ha condotto la trasmissione \"Senza rete\", in onda su Rete 4, insieme a Paolo Liguori; a questa trasmissione partecipavano anche Monica Vanali e Benedetta Massola. Maurizio Mosca \u00e8 passato poi a condurre un programma televisivo sempre sul calcio diffuso in Lombardia. Mosca ha partecipato anche ai film di Neri Parenti \"Paparazzi\" (1998) e \"Tifosi\" (1999), nel ruolo di s\u00e9 stesso, e ha scritto un libro autobiografico intitolato \"La vita \u00e8 rotonda... come un pallone da calcio\", pubblicato da Rizzoli nel 2001.\nMalattia e morte.\nIl 2 maggio 2006 venne ricoverato d'urgenza all'ospedale San Paolo di Milano per un'emorragia interna, seguita a problemi epatici e a un intervento per un tumore avvenuto in precedenza. Mor\u00ec la mattina del 3 aprile 2010 nel reparto malattie infettive del Policlinico San Matteo di Pavia. Nonostante sia i genitori che, pi\u00f9 tardi, le ceneri del fratello Paolo abbiano trovato posto al Cimitero Monumentale di Milano, dopo i funerali la salma di Mosca fu sepolta al Cimitero di Bruzzano, a nord di Milano. La sua tomba reca l'epitaffio: \"Ho cercato di spargere allegria tra la gente\" (frase che lo stesso Maurizio pronunci\u00f2 durante un'intervista rilasciata a \"Le Iene\" nel 2002)."}
{"id": "651390", "revid": "74173", "url": "https://it.wikipedia.org/wiki?curid=651390", "title": "NOR logico", "text": ""}
{"id": "651397", "revid": "1228754", "url": "https://it.wikipedia.org/wiki?curid=651397", "title": "Internet Relay Chat", "text": "Internet Relay Chat (IRC) \u00e8 un protocollo di messaggistica istantanea su Internet. Consente sia la comunicazione diretta fra due utenti che il dialogo contemporaneo di gruppi di persone raggruppati in \"stanze\" di discussione, chiamate \"canali\".\nStoria.\nIl protocollo di messaggistica istantanea venne creato da Jarkko Oikarinen nell'agosto 1988 per sostituire un programma chiamato MUT (MultiUserTalk) che girava sulla BBS finlandese \"OuluBox\". Jarkko Oikarinen trov\u00f2 l'ispirazione dalla Bitnet Relay Chat che operava sulla rete Bitnet.\nPer ovviare alle censure dei mezzi di comunicazione di massa, l'IRC venne utilizzato, sia durante il tentato colpo di Stato in Unione Sovietica, che durante la Guerra del Golfo. I registri delle conversazioni IRC in questi ed altri importanti eventi sono conservati nell'archivio Ibiblio.\nInformazioni tecniche.\nL'RFC 1459 descrive i protocolli di comunicazione utilizzati per l'IRC. Pi\u00f9 recentemente l'IRC2 viene regolato dai documenti, RFC 2810, il RFC 2811, il RFC 2812 e il RFC 2813, che descrivono un insieme di proposte di estensione al modello IRC. Molte implementazioni IRC si basano sul IRC2 con vari add-on che superano le incompatibilit\u00e0 causate dalle differenze tra i software utilizzati per la gestione dei server di rete.\nL'IRC \u00e8 un protocollo di rete aperto che utilizza il protocollo di trasmissione TCP, e, opzionalmente il Transport Layer Security. Un \"server\" IRC, chiamato IRCd, \u00e8 in grado inoltre di connettersi con altri server IRC, formando cos\u00ec una rete di comunicazione alla quale gli utenti accedono mediante un client. Molti server IRC non richiedono all'utente di autenticarsi, ma va comunque specificato un nickname univoco a livello della rete IRC.\nL'IRC \u00e8 un protocollo \"plaintext\", questo significa che \u00e8 possibile, anche se con qualche inconveniente, usarlo tramite una connessione \"socket\" di tipo \"raw\". Tuttavia non vi \u00e8 modo di definire il carattere di decodifica dei messaggi e dei nickname, rendendo impossibile il filtraggio di caratteri non-ASCII.\nIl \"canale\" IRC.\nIl mezzo di comunicazione in una sessione IRC \u00e8 il \"canale\": un nome che identifica un gruppo di utenti. In tale contesto tutti gli appartenenti sono abilitati ad inviare messaggi, leggibili unicamente dagli utenti dello stesso gruppo. Un canale IRC si crea automaticamente nel momento in cui il primo utente vi acceda per la prima volta. I nomi dei canali appartenenti ad una rete IRC si identificano col carattere \"#\" (cancelletto) iniziale, mentre quelli locali, specifici di un server, sono identificati con il carattere \"&amp;\". Per ovviare a problemi di desincronizzazione dei canali, quando dei server si scollegano, sono stati creati i canali \"!\" senza problemi di sincronismo, ma hanno ottenuto scarso successo.\nIl primo utente che entra in un canale acquisisce automaticamente dei privilegi che pu\u00f2 poi cedere a qualsiasi altro utente presente nel medesimo canale. Questi utenti vengono chiamati operatori di canale. Vi sono anche diversi utenti con privilegi differenti e con compiti di amministrazione della rete; questi sono chiamati IRC Operator o in italiano \"operatori IRC\". Nelle implementazioni pi\u00f9 recenti \u00e8 anche possibile \"registrare\" i canali, in modo che i diritti di accesso non vengano persi alla disconnessione dell'ultimo operatore; ove questo non sia possibile viene fatto uso di bot, programmi speciali che appaiono come normali utenti, ma che \"presidiano\" il canale e, all'uso, ri-conferiscono lo status di operatore ai proprietari.\nGli operatori possono impostare diverse opzioni su quel determinato canale (vedi ). Gli utenti nell'ambito del canale o del server possono avere diversi attributi (vedi ).\nLe connessioni IRC sono un obiettivo privilegiato per i cracker, in quanto pur essendo cifrate necessitano, per la loro stessa natura, lunghi periodi di tempo di collegamento. \u00c8 necessario pertanto assicurare a queste connessioni un'accurata politica di sicurezza in grado di proteggerle dagli attacchi di tipo script kiddie, che cercano di prenderne il controllo, magari tentando di sfruttare a proprio vantaggio un netsplit.\nLa connessione IRC viene spesso utilizzata da parte degli \"script kiddies\" come \"laboratorio\" per provare diversi tipi di attacchi in rete, per esempio inviando pacchetti ICMP mal formati, al fine di disturbarne gli utenti. Tuttavia, con l'entrata in scena, sia dei Bouncer, che dei virtual host, \u00e8 molto difficile per queste persone malintenzionate portare a termine un attacco, visto che questi servizi riescono a nascondere l'indirizzo IP collegato ad un nickname.\nReti di comunicazione.\nIn tutto il mondo, ci sono diverse centinaia di reti IRC attive. Eseguono diverse implementazioni di server IRC, e sono amministrate da vari gruppi di \"Operatori IRC\", ma tutti i protocolli utilizzati dagli utenti IRC presentano similitudini, per cui in tutte le reti IRC si pu\u00f2 accedere col medesimo client senza problemi.\nLa differenza tra i vari network sta nella gestione delle implementazioni. IRCnet ad esempio \u00e8 fedele all'implementazione storica di IRC e pu\u00f2 essere definita la rete pi\u00f9 anarchica, poich\u00e9 non prevede alcun controllo dei nickname o dei canali. Al contrario altre reti hanno sviluppato sistemi per registrare i nickname o i canali debellando cos\u00ec l'uso di bot e i problemi causati dalle ircwar. Come in Usenet, i contenuti inviati sono immediatamente visibili da pi\u00f9 siti e su tutti i server d'accesso, per\u00f2, a differenza di Usenet, non sono pi\u00f9 cancellabili. Una traccia delle discussioni \u00e8 tenuta in file di log di pubblico dominio.\nIRC offre, inoltre, le funzionalit\u00e0 tipiche delle chat pi\u00f9 evolute: possibilit\u00e0 di creare profili-utente con dati personali, chattare, invio di messaggi privati, scambio di file, organizzare meeting della chat. Per individuare un'ora standard in tutto il mondo \u00e8 stata scelta la convenzione UTC.\nClient IRC.\nLe reti IRC hanno prodotto \"client automatici\" chiamati \"bot\", abbreviazione di \"robot\". Il primo fu scritto da Greg Lindahl e serviva da moderatore automatizzato per il gioco Hunt the Wumpus.\nQuelli pi\u00f9 recenti, tra tutti, eggdrop, sono invece usati per automatizzare la moderazione dei canali nelle reti sprovviste di servizi irc, anche se sono spesso solo di fastidio agli utenti. Sono di solito sviluppati in linguaggio Java e permettono uno standard di funzionalit\u00e0 che spaziano dall'invio di messaggi privati all'e-mail di utenti non connessi, all'apertura di chatroom private con utenti in linea, all'invio di emoticon all'interno dei messaggi.\nUn'ulteriore evoluzione in campo di \"bot\" \u00e8 sicuramente l'avvento di \"psotnic\", un bot le cui velocit\u00e0 sono di gran lunga superiori a quelle di un eggdrop. Anch'esso \u00e8 dotato di partyline, invio messaggi privati ed espansioni con script in c.\nIRC moderni.\nIRC ha subito una notevole evoluzione nel tempo. Software pi\u00f9 recenti di gestione dei server hanno aggiunto nuove funzioni e caratteristiche."}
{"id": "651407", "revid": "842", "url": "https://it.wikipedia.org/wiki?curid=651407", "title": "Intel 8088 (processore)", "text": ""}
{"id": "651408", "revid": "916580", "url": "https://it.wikipedia.org/wiki?curid=651408", "title": "Cavolo broccolo", "text": ""}
{"id": "651412", "revid": "1745361", "url": "https://it.wikipedia.org/wiki?curid=651412", "title": "Athena", "text": ""}
{"id": "651413", "revid": "1381093", "url": "https://it.wikipedia.org/wiki?curid=651413", "title": "Repco", "text": "Repco \u00e8 una societ\u00e0 australiana specializzata nella costruzione e distribuzioni di ricambi e particolari \"aftermarket\" per automobili. Attualmente impiega 2000 dipendenti in 400 negozi.\nDeve per\u00f2 la sua celebrit\u00e0 al periodo tra il 1966 e il 1969 quando realizz\u00f2 per conto di Jack Brabham un motore 8 cilindri di 3000\u00a0cm\u00b3 per la formula 1. Motori che vennero forniti alla Brabham campione del mondo nel 1966 e nel 1967. Ha corso in tutto 33 gran premi tra il 1966 e il 1969, conquistando 8 vittorie, 7 \"pole position\" e 4 giri pi\u00f9 veloci in gara.\nAttualit\u00e0.\nRepco attualmente gestisce una serie di negozi in tutta l'Australia e Nuova Zelanda, specializzati nella vendita di ricambi per automobili e accessori. Repco \u00e8 stata fondata nel 1922 a Collingwood, Victoria da Geoff Russell. \u00c8 azienda leader nel settore con il nome Automotive Grinding Company.\nRepco \u00e8 stata per breve tempo ai primi posti tra le societ\u00e0 quotate nella Borsa valori Australian Stock Exchange nel 2003; tuttavia, dopo l'acquisizione da parte di CCMP Capital Asia, Repco \u00e8 stata ritirata da tale mercato azionario.\nMotori Repco in F1.\nIl primo approccio della Repco con le competizioni automobilistiche avvenne nel 1963, quando Jack Brabham affid\u00f2 all'azienda la gestione e le revisioni dei motori Coventry Climax da 2500 cc montati sulle Brabham che partecipavano alla Formula Tasman. Nello stesso anno la FIA annunci\u00f2 che, a partire dalla stagione 1966, la cilindrata dei motori di Formula 1 sarebbe stata raddoppiata, portandola a 3 litri. Tuttavia la Coventry Climax, che era la principale casa fornitrice di motori, decise di non realizzare un nuovo motore e si ritir\u00f2 dalle corse, lasciando molte squadre senza un motore adeguato.\nPer produrre i motori che avrebbero dovuto equipaggiare le sue vetture, nel 1966 Jack Brabham costitu\u00ec, in accordo con la Repco, una nuova societ\u00e0: la \"Repco Brabham Pty Ltd\" con sede a Maidstone. Nel 1965 i tecnici Phil Irving (che negli anni '30 aveva progettato motori per motociclette Vincent Motorcycles) e Frank Hallam avevano gi\u00e0 realizzato un V8 da 2500\u00a0cm\u00b3 per sostituire il Climax in Formula Tasman, nell'autunno dello stesso anno Brabham chiese di realizzare un 3 litri per la Formula 1. Il nuovo progetto, siglato \"Repco 620\", era un V8, a 2 valvole in testa per cilindro, basato sul monoblocco in alluminio del motore per automobili stradali Oldsmobile F85. Per ragioni economiche e di semplicit\u00e0 costruttiva si utilizz\u00f2 materiale disponibile in commercio: per le bielle inizialmente si adattarono quelle di un V8 Daimler, l'alimentazione era a iniezione indiretta Lucas, inoltre considerando le ridotte dimensioni del gruppo che lavorava su questo motore si affid\u00f2 la produzione degli alberi motore e delle testate ad altre aziende. Con non pi\u00f9 di 310 CV (231\u00a0kW), il Repco era di gran lunga il meno potente dei nuovi motori da 3 litri, ma i suoi punti di forza erano la leggerezza e la compattezza (lungo 74 cm e pesante 148 Kg), che permisero di equipaggiare telai predisposti per motori da 1,5 litri, inoltre, a differenza degli altri motori si dimostr\u00f2 subito affidabile e a causa dei bassi valori di peso e potenza sollecitava in misura minore telaio, sospensioni, freni e pneumatici, favorendo l'affidabilit\u00e0 generale delle vetture.\nQuattro titoli mondiali per il 16-valvole.\nNel 1966, il motore Repco permette a Jack Brabham di cogliere con la sua Brabham BT19 3 pole position, 4 vittorie (consecutive) e il campionato mondiale a fine stagione con un'accoppiata titolo piloti-titolo costruttori. Per il pilota australiano \u00e8 il terzo titolo.\nIl V8 Repco ha una cilindrata di 2.995,58 con alesaggio e corsa rispettivamente di 88,9 e 60,3\u00a0mm. Inizialmente ha una potenza di 285\u00a0CV (213\u00a0kW). Al banco di prova raggiunge i 310\u00a0CV (231\u00a0kW) a 7.800 giri/min con una coppia di 169,5 N\u00b7m a 6.500 giri/min. In gara sono disponibili circa 299\u00a0CV (223\u00a0kW). Nel 1967, alesaggio e corsa rimangono inalterati. In tale anno, vengono ottenuti al banco di prova 327\u00a0CV (244\u00a0kW) a 8.300 giri/min. Per il 1968, per una versione con 32 valvole sono previsti 400\u00a0CV (298\u00a0kW) a 9.500 giri/min, ma si raggiungeranno \"solo\" 380\u00a0CV (283\u00a0kW) a 9.000 giri/min.\nNel 1967, la competizione aumenta. Repco produce una nuova versione del motore, la serie 700, questa volta progettato in toto dalla Repco, i tubi di scarico che uscivano ai lati del motore vengono portati al centro e la potenza viene aumentata. Brabham coglie 2 pole all'inizio dell'anno, ma poi il Ford Cosworth V8 appare sulla Lotus 49, con i suoi 400\u00a0CV e con Jim Clark e Graham Hill conquista tutte le pole nel resto della stagione. Comunque la Lotus non \u00e8 molto affidabile, quindi i piloti Brabham raccolgono 2 vittorie ciascuno. Brabham utilizza nuovi sviluppi solo per la sua vettura, ma questo non \u00e8 sempre vantaggioso, infatti Denis Hulme ottiene maggiori risultati vincendo il titolo a fine stagione, seguito in classifica proprio da Brabham, che per\u00f2 si consola vincendo con la propria scuderia di nuovo il titolo costruttori.\nMancato successo per il 32-valvole con doppio albero a camme.\nIl nuovo motore Ford, che \u00e8 stato messo a disposizione di altre squadre nel 1968, ha fatto capire che \u00e8 necessaria pi\u00f9 potenza. Una nuova versione del Repco V8, con doppio albero a camme e 4 valvole per cilindro, viene prodotta nel 1968 allo scopo di mantenere una certa competitivit\u00e0. Ma come detto i 400\u00a0CV attesi non saranno raggiunti e la stagione si rivela un disastro a causa dell'inaffidabilit\u00e0 del nuovo sistema di valvole. Tra l'altro viene prodotta anche una versione derivata dal motore 3 litri ma di cilindrata di 4,2 litri per la 500 miglia di Indianapolis. Jochen Rindt, che si era trasferito alla Brabham al momento sbagliato, riesce a conquistare due pole e due podi, mentre Brabham raccoglie solo 2 punti in tutta la stagione. Il progetto Repco \u00e8 sempre stato ostacolato dai tempi di comunicazione tra Inghilterra e Australia e questo fattore si rivela determinante in questa fase in cui si cerca di correggere i problemi. A questo punto Repco, dopo aver speso molte pi\u00f9 risorse di quante originariamente previste e dopo aver venduto pochissime forniture di motori a squadre clienti, ferma il progetto.\nPer il 1969, la scuderia Brabham e i team privati che utilizzano telai Brabham utilizzeranno il motore Cosworth. 2 Brabham-Repco vengono iscritte al Gran Premio del Sud Africa 1969 da piloti locali come Sam Tingle e Peter de Klerk, ma non raccolgono punti in quella che \u00e8 l'ultima apparizione del motore Repco in un Gran Premio di F1.\nInoltre, delle LDS motorizzate Repco correranno nei Gran Premi Sudafricani di fine anni '60.\nAltre gare.\nIl progetto Brabham-Repco era inizialmente inteso per la Tasman Series, dove dei Coventry-Climax obsoleti FPF 4-cilindri dominavano a met\u00e0 anni '60. La versione da 2,5 litri del V8 Repco non ebbe molto successo in questa serie, essendo all'inizio meno potente del FPF. Si registra tuttavia una vittoria nella Tasman Series con Jack Brabham alla guida della sua Brabham BT23A che vince nel 1967 il South Pacific Trophy sul circuito di Longford in Tasmania.\nLa Brabham-Repco ha anche corso nel 1968 e 1969 la 500 miglia di Indianapolis. Nel 1969 Peter Revson finisce 5\u00ba. Inoltre lo stesso pilota vince anche una gara del campionato USAC nello stesso anno.\nUlteriori versioni del V8 sono state prodotte, tra cui una variante da 4,3 litri per auto sportive da corsa e una versione turbo destinata alle gare United States Automobile Club. Nessuna versione ha avuto molto successo, il turbo in particolare venne etichettato come 'Puff the Tragic Wagon' dal suo team di sviluppo a causa della mancanza di cavalli.\nRepco ha anche preparato vari motori Holden per l'Australian Touring Car Championship e per la Tasman Series."}
{"id": "651420", "revid": "1529788", "url": "https://it.wikipedia.org/wiki?curid=651420", "title": "San Marco (Norcia)", "text": "San Marco \u00e8 una frazione del comune di Norcia, nella provincia di Perugia.\nIl paese si trova ad un'altitudine di 1.125 m s.l.m., su un colle che domina da un lato la piana di Santa Scolastica e, dall'altro, il corso della via Salaria.\nSecondo i dati del censimento Istat del 2001, i residenti sono 18 (\"sammarcani\").\nStoria.\nIl primo tipo di insediamento registrato in zona risale all'Et\u00e0 del Ferro, quando i primi abitanti costruirono un \"castelliere\", cio\u00e8 un insediamento di difesa, assai primitivo, sfruttando parzialmente la conformazione del terreno.\nIn seguito, nel Medioevo, i Longobardi costruirono ivi una \"curtis\", che fin\u00ec poi per cadere sotto la giurisdizione del Ducato di Spoleto. La chiesa del paese, invece, dipendeva dall'abbazia di Sant'Eutizio, in val Castoriana.\nTra gli abitanti di San Marco che assursero a cariche importanti, ricordiamo i consoli Giovanni di Gennaro e Luca di Bucciarello (1437), Antonio di Pietropaolo (1525), Terenzio di Costanzo (1614), Alessandro di Gian Benedetto (1621).\nIl castello attuale venne costruito tra la fine del XIII e l'inizio del XIV secolo."}
{"id": "651427", "revid": "1516087", "url": "https://it.wikipedia.org/wiki?curid=651427", "title": "Opel Astra", "text": "La Opel Astra \u00e8 un'automobile del segmento C prodotta in pi\u00f9 serie a partire dal 1991 dalla casa automobilistica tedesca Opel.\nBreve introduzione storica.\nIl nome Astra \u00e8 universalmente associato al modello che nel 1991 ha sostituito la Kadett E. In realt\u00e0, per\u00f2, c'\u00e8 un motivo se la Casa di R\u00fcsselsheim, e pi\u00f9 in generale il gruppo General Motors hanno deciso, dopo cinque generazioni di Kadett, di passare al nome Astra, cio\u00e8 la volont\u00e0 di uniformare a livello globale le denominazioni dei modelli prodotti da Opel e Vauxhall. Va infatti ricordato che fino ai primi anni novanta le Opel venivano prodotte anche con altri marchi e soprattutto con altre denominazioni. Nel caso specifico della Kadett E, questa era prodotta in Gran Bretagna con il nome Vauxhall Astra, denominazione che venne adottata a partire dal 1979 con il lancio della Kadett D, che nei listini Vauxhall andava a rimpiazzare il modello Viva, a sua volta una reinterpretazione delle Kadett precedenti.&lt;br&gt;\nCos\u00ec, per una dozzina d'anni le Kadett D ed E vennero prodotte con il nome di Vauxhall Astra per il mercato d'oltremanica. Ma l'obiettivo della General Motors era di standardizzare quanto prima le denominazioni dei modelli Opel, Vauxhall e non solo. Per questo motivo si arriv\u00f2 al 1991 con l'uscita di produzione della Kadett E a favore della nuova Opel Astra, che and\u00f2 cos\u00ec a riprendere la denominazione dei modelli Vauxhall.&lt;br&gt;\n\u00c8 curioso notare che la denominazione delle varie serie, per le quali la Opel utilizza tradizionalmente una lettera dell'alfabeto, non riprese dall'inizio con la lettera A, ma continu\u00f2 con la lettera F.\nLe serie.\nLa gamma della Opel Astra \u00e8 arrivata fino ai giorni nostri attraverso sei serie, che via via hanno sempre maggiormente consacrato il modello come una delle pi\u00f9 temibili concorrenti del modello best seller per eccellenza del segmento C, vale a dire la Volkswagen Golf.&lt;br&gt;\nDi seguito viene fornita una panoramica delle cinque serie di Opel Astra finora prodotte, rappresentate dalle rispettive versioni berlina a 5 porte."}
{"id": "651431", "revid": "149727", "url": "https://it.wikipedia.org/wiki?curid=651431", "title": "Strada Statale 9", "text": ""}
{"id": "651433", "revid": "287204", "url": "https://it.wikipedia.org/wiki?curid=651433", "title": "Giottino", "text": "Vita e opere.\nLe poche informazioni si hanno grazie alle \"Vite\" del Vasari, dove per\u00f2 sono stati evidenziati numerosi errori.\nApprese fin da piccolo i principi della pittura grazie al padre, il misterioso Stefano Fiorentino, che era a sua volta un celebre pittore.\nFu uno dei tanti seguaci di Giotto (\"protogiotteschi\"), la sua bravura gli valse l'appellativo di Giottino ed era opinione comune che fosse figlio di Giotto.\nVasari e Ghiberti attribuirono erroneamente a Giottino gli affreschi della \"cappella di San Silvestro\" o \"cappella Bardi di Vernio\" nella Basilica di Santa Croce a Firenze, che furono dipinti invece da Maso di Banco.\nGli studiosi d'arte contemporanei assegnano, inoltre, allo stesso artista i dipinti della volta della cappella funebre della famiglia di Strozzi, sotto il Cappellone degli Spagnoli nella Basilica di Santa Maria Novella.\nUn'opera certa \u00e8 la \"Piet\u00e0\" del 1350 circa conservata agli Uffizi (195x134 cm). In questa opera egli riprese lo schema del \"Compianto del Cristo morto\" nella Cappella degli Scrovegni, ormai vecchio di cinquant'anni, infondendo alle figure una toccante verit\u00e0 fisionomica: l'espressivo pianto della \"Maddalena\", la costernazione di San Giovanni con le mani giunte, la preoccupazione del personaggio in piedi sulla destra.\nVasari attribuisce inoltre al Giottino gli affreschi della \"Vita di san Nicola\" nella basilica inferiore di Assisi, precisamente nella Cappella di Sant'Antonio (chiamata anche del \"Sacramento\").\nUn gran numero di opere furono attribuite all'artista come l\"Apparizione della vergine a san Bernardo\" o il tabernacolo della \"Maest\u00e0\" in Piazza Tasso a Firenze; alcuni suoi disegni che rappresentano l'espulsione nel 1343 del duca di Atene da Firenze e una statua marmorea sul campanile di Giotto a Firenze. Inoltre gli sono stati attribuiti due frammenti di affreschi con teste di santi provenienti dalla chiesa di San Pancrazio e ora conservati presso il Museo degli Innocenti.\nIl Vasari loda particolarmente Giottino per l'uso del chiaroscuro, dalla \"maniera dolcissima e tanto unita\"."}
{"id": "651438", "revid": "933835", "url": "https://it.wikipedia.org/wiki?curid=651438", "title": "Antiochia al Cidno", "text": ""}
{"id": "651439", "revid": "57103895", "url": "https://it.wikipedia.org/wiki?curid=651439", "title": "Giuliopoli", "text": ""}
{"id": "651442", "revid": "125826064", "url": "https://it.wikipedia.org/wiki?curid=651442", "title": "Motor Show", "text": "Il Motor Show era una manifestazione fieristica dell'auto e della moto (riconosciuta dall'OICA) tenutasi presso i saloni della fiera di Bologna dal 1976 al 2017, durante la prima decade di dicembre.\nStoria.\nFu ideato e realizzato per la prima volta nel 1976 dal bolognese Mario Zodiaco, che intendeva proporre un'alternativa al Salone dell'automobile di Torino e a quello di Ginevra, poco interessanti per i giovani e per il pubblico femminile. Zodiaco fond\u00f2 una societ\u00e0 con Sandro Munari e Giacomo Agostini per la gestione del Motor Show e la sua promozione. \nDopo l'edizione del 1980 vendette tutti i diritti a Alfredo Cazzola, che, tramite la sua societ\u00e0, la Promotor, ne ha curato la realizzazione fino all'edizione del 2006. Nel 2007 la Promotor \u00e8 stata venduta al gruppo francese GI Events. La durata della manifestazione era di poco pi\u00f9 di una settimana ed erano solitamente presenti, con propri spazi espositivi, le maggiori case automobilistiche e motociclistiche mondiali.\nAl Motor Show presero parte anche moltissimi artisti e grandi personaggi delle 2 e delle 4 ruote. La manifestazione era infatti conosciuta, oltre che per la presentazione dei modelli pi\u00f9 recenti di autovetture e dei prototipi di produzione futura, anche per la presenza, nell'area esterna ai padiglioni, di circuiti artificiali su cui venivano organizzate competizioni e show automobilistiche e motociclistiche di livello internazionale che rappresentavano quasi tutte le discipline sportive legate al mondo dell'automobile, dalla Formula 1 al rally.\nTra il 1988 e il 1996 ospit\u00f2 il Trofeo Indoor di Formula 1, la cui eredit\u00e0 venne raccolta tra il 1997 e il 2007 dal Bologna Motorshow F3000 Sprint.\nNel mese di ottobre 2013 \u00e8 stato comunicato l'annullamento dell'edizione dello stesso anno, a causa delle difficolt\u00e0 del settore automobilistico. La manifestazione viene poi annunciata per il 2014 e si svolge dal 6 al 14 dicembre. Nel novembre 2015 viene annunciato che l'edizione dello stesso anno \u00e8 annullata. L'edizione 2016 della kermesse bolognese \u00e8 tornata nelle date dal 3 all'11 dicembre ed \u00e8 la prima organizzata direttamente da Bologna Fiere SpA, che ha acquistato da GL Events tutti i diritti.\nDopo il forte passivo delle ultime edizioni l'edizione 2018, dapprima annunciata con una durata ridotta, \u00e8 stata definitivamente annullata. Il 25 settembre in conferenza stampa \u00e8 stato annunciato un cambio totale di formato, di data e di collocazione. Nel 2019 lo storico Motor Show \u00e8 stato rimpiazzato da un nuovo festival nella citt\u00e0 di Modena, diffuso tra la Fiera di Modena, l'Autodromo di Modena e i vari musei legati ai motori nella provincia, con il nome di \"Motor Valley Fest\"."}
{"id": "651445", "revid": "287204", "url": "https://it.wikipedia.org/wiki?curid=651445", "title": "Sollevamento pesi ai I Giochi del Mediterraneo", "text": "Il Sollevamento pesi ai Giochi del Mediterraneo del 1951 di Alessandria d'Egitto venne svolto nella Sala Grande dello stadio Fouad I dal 6 - 7 ottobre.\nVi parteciparono 5 nazioni e 19 concorrenti esclusivamente di sesso maschile."}
{"id": "651450", "revid": "87128", "url": "https://it.wikipedia.org/wiki?curid=651450", "title": "Magnesia (chimica)", "text": ""}
{"id": "651451", "revid": "339392", "url": "https://it.wikipedia.org/wiki?curid=651451", "title": "Frati Minori Osservanti", "text": ""}
{"id": "651454", "revid": "1543377", "url": "https://it.wikipedia.org/wiki?curid=651454", "title": "Trefoglie", "text": "Trefoglie \u00e8 un termine utilizzato in araldica per indicare una figura convenzionale di tre foglie a punta, messe a tondo, col bottone centrale.\nMolti araldisti usano il termine \"terzafoglia\" direttamente derivato dall'originale francese \"tierce fe\u00fcilles\".\nQuesta figura non va confusa con il trifoglio che si riferisce pi\u00f9 direttamente alla pianta naturale."}
{"id": "651455", "revid": "242434", "url": "https://it.wikipedia.org/wiki?curid=651455", "title": "Quattrofoglie", "text": ""}
{"id": "651461", "revid": "767487", "url": "https://it.wikipedia.org/wiki?curid=651461", "title": "Cinderella Man - Una ragione per lottare", "text": "Cinderella Man - Una ragione per lottare (\"Cinderella Man\") \u00e8 un film del 2005 diretto da Ron Howard ispirato alla vera storia del pugile James J. Braddock, che aveva questo soprannome.\nTrama.\nJim Braddock \u00e8 un giovane irlandese cresciuto nelle strade di New York. Promessa del pugilato nella categoria dei mediomassimi, si trova costretto a smettere dopo aver perso numerosi \"match\" ed essersi fratturato pi\u00f9 volte la mano destra. Nel periodo in cui gli Stati Uniti attraversano la grande depressione Braddock svolge diversi lavori di fatica, specie come portuale, per mantenere la moglie Mae e i suoi bimbi, ma sogna ancora di tornare alla \"boxe\" ad alto livello. Grazie alla cancellazione all'ultimo minuto dell'impegno di un altro pugile, Braddock ha una seconda possibilit\u00e0 per combattere, ma si trova ad affrontare il numero due al mondo e il confronto viene considerato solo come un allenamento.\nBraddock stupisce per\u00f2 gli esperti della \"boxe\" e i \"fans\" mettendo al tappeto al terzo \"round\" il suo eccellente avversario. Braddock continua a vincere e in breve tempo si trova a incarnare e a rappresentare le speranze e le aspirazioni del pubblico americano alle prese con la Grande depressione. Soprannominato \"Cinderella Man\", il 13 giugno 1935, in una delle pi\u00f9 grandi sorprese della storia della \"boxe\", riusc\u00ec a sconfiggere al Madison Square Garden il temutissimo campione in carica statunitense Max Baer, diventando cos\u00ec campione mondiale dei pesi massimi.\nRiprese.\nDurante le riprese a Toronto, molte zone sono state riallestite in modo da apparire come la New York degli anni '30. Sono state ricreate false facciate di negozi e semafori e sono state utilizzate dozzine d'auto d'epoca. Le riprese sono state svolte di notte, in modo da permettere l'uso delle strade durante il giorno.\nAccoglienza.\nIncassi.\nSebbene il film abbia riscosso buoni giudizi di critica e pubblico, \nCritica.\nMax Baer \u00e8 dipinto come un vero \"cattivo\" che si comporta in modo inappropriato fuori del ring e in modo malvagio in combattimento (al punto di uccidere due avversari sul ring). Il critico cinematografico Roger Ebert, gli storici della boxe e i parenti di Baer hanno criticato la versione offerta dal film, perch\u00e9 avrebbe ucciso solo Frankie Campbell e non anche Ernie Schaaf, anche se il fatto che fosse stato una causa indiretta della sua morte era sostenuto anche dalla stampa del tempo. Inoltre Baer era ritenuto da molti un gentiluomo, il cui comportamento era molto meno brutale di quanto rappresentato dal film che ristabilisce, pur nella finzione cinematografica, l'identit\u00e0 negativa di Baer. Altri sostengono che Baer fosse gentile, carismatico, amato e rispettato, e sottolineano lo stress emozionale che Baer aveva sopportato per tutto il resto della sua vita dopo la morte di Campbell.\nUna parte della critica al film appare comunque ingiusta. Max Baer era rappresentato dalla stampa del tempo nello stesso modo del film e questa immagine era spesso utilizzata dai promotori degli incontri per suscitare interesse. Contrariamente a quanto affermato dai critici, il Max Baer dello schermo non si vanta mai di aver ucciso Campbell o Schaaf; in realt\u00e0, i suoi sentimenti in proposito non sono mai menzionati. Forse ancor pi\u00f9 significativamente, Max Baer stesso (in veste di attore) recit\u00f2 una parte di pugile ancor pi\u00f9 negativa nel film \"Il colosso d'argilla\", in un ruolo chiaramente basato su se stesso."}
{"id": "651462", "revid": "287204", "url": "https://it.wikipedia.org/wiki?curid=651462", "title": "Monte Priora", "text": "Il Monte Priora (2.332 m s.l.m.) \u00e8 la seconda montagna pi\u00f9 alta della catena montuosa dei Monti Sibillini (appennino umbro-marchigiano) dopo il gruppo del Monte Vettore, amministrativamente situata nel territorio del comune di Montefortino (FM) e controllata dal 1993 dal Parco Nazionale dei Monti Sibillini.\nEtimologia.\nIn molti testi e documenti storici si fa menzione della montagna come \"Monte del Priore\", in riferimento al priore a capo dell'antico eremo di frati camaldolesi di San Leonardo, eretto alle pendici della montagna.\nLa vetta \u00e8 detta anche \"Pizzo della Regina\", come ricorre nella tradizione orale e come riportato anche da IGM, ma non vi sono notizie riguardo all'origine di questo nome. A tal proposito si racconta la leggenda secondo la quale presso l'eremo di San Leonardo sarebbe stata anticamente ritrovata una lapide con tracce di un epitaffio che chiamava la montagna proprio con il nome di \"Monte Regina\". Alcuni sostengono che la vicinanza con il Monte Sibilla, dove secondo la leggenda dimorava la \"Regina Sibilla\", avrebbe ingenerato confusione della tradizione orale nell'identificazione delle vette.\nDescrizione.\nMorfologia.\nIl Monte Priora \u00e8 geograficamente disposto sul versante adriatico dello spartiacque appenninico centrale, nella catena dei Monti Sibillini.\nIl monte \u00e8 delimitato a nord dalla valle dell'Ambro, che lo separa dal massiccio di Castel Manardo e da Pizzo Tre Vescovi, e a sud dalla gola del Tenna, che lo separa dal Monte Sibilla. Ad ovest \u00e8 collegato al Pizzo Berro da un crinale roccioso, mentre la propaggine est, che prende il nome di \"Monte Pizzo\", digrada verso le colline montefortinesi con ripidi pendii rocciosi e un dislivello piuttosto importante.\nLa montagna ha una caratteristica forma piramidale, delineata da tre crinali: \nLe pendici della Priora sono ricoperte a partire dai 1600-1700 m di pascoli d'alta quota, e pi\u00f9 in basso di faggete e boschi cedui che ne ornano le falde fino al fondovalle.\nDal punto di vista geologico \u00e8 costituita da roccia calcarea, con affioramenti di maiolica che ne caratterizzano la zona sottostante la cima sul versante nord, con il tipico colore rosso/rosa. Non mancano stratificazioni rocciose ricche di fossili, come quelle presso la \"\"Cengia delle Ammoniti\".\nVersante nord.\nLa parete nord sottostante la vetta \u00e8 un ripidissimo prato che scende fino all'alta valle glaciale dell'Ambro (o \"Valle di Rinaldi\"), e prende il nome di \"Ara della Regina\".\nPi\u00f9 ad est il versante si inasprisce in quanto, poco pi\u00f9 a valle, sgorga da una piccola grotta naturale il torrente Ambro, che inizia a scavare le pendici della montagna per formare l\"Infernaccetto\": una piccola gola incastrata tra le formazioni rocciose della \"Travertina\" sul lato della Priora e le \"Roccacce\" di Castel Manardo, cos\u00ec chiamata per analogia con l'Infernaccio.\nVersante sud.\nLe pendici del versante sud del Monte Priora, affacciate sul fiume Tenna, costituiscono la parete sinistra della gola dell'Infernaccio (che separa la Priora dalla Sibilla). La montagna da questo lato domina la valle con alti contrafforti calcarei, a tratti boscosi, a tratti resi aspri e scivolosi dall'erosione del fiume; in cima a questi piloni naturali si trovano i prati d'alta quota.\nLa falda pi\u00f9 orientale \u00e8 in realt\u00e0 piuttosto un lieve poggio roccioso immerso nella faggeta, sul quale sorge l'eremo di San Leonardo. Gli altri contrafforti pi\u00f9 a ovest (a partire da quello sovrastato dalla zona dei \"Grottoni\") sono invece veri e propri speroni di roccia. All'altezza delle sorgenti del Tenna (Capotenna) le gole si aprono e le pareti rocciose cedono il passo ai declivi erbosi dei pascoli.\nIn cima ad uno dei suddetti contrafforti si trova un piccolo arco di pietra naturale identificato come \"Tempio della Sibilla\", che per la sua particolare conformazione attira l'attenzione di molti amanti della montagna. Il pilastro di roccia di questo contrafforte presenta anche un particolare foro che attraversa la pietra da una parte all'altra. Sempre qui inoltre, dai precipizi immediatamente sottostanti, sgorgano le acque della Fonte di Traco.\nNel corso dell'estate 2019 \u00e8 stata confermata la presenza di un branco di camosci d'Abruzzo, di recente \"reintroduzione\" sul Monte Bove.\nMonte Pizzo.\nLa propaggine orientale della Priora prende il nome di \"Monte Pizzo\". Si sviluppa nella parte terminale del crinale orientale, ed \u00e8 caratterizzato da un aspetto aspro e scosceso.\nSul lato est la conformazione decisamente impervia \u00e8 tutto un susseguirsi di irte e alte pareti rocciose, che sovrastano la frazione di Vetice (Montefortino). Oltre gli alti salti rocciosi la montagna diventa collina, e digrada con prati, campi e macchie fino ai \"Tre Ponti\", dove l'Ambro confluisce nel Tenna. Tra i pianori della zona va menzionato il \"Pia' da So\"' \", il cui nome significa \"\"pianoro sul lato del sole (sud)\", dove si trova un casale in buono stato di conservazione, e per il quale passa il sentiero storico che sale sul Monte Pizzo e conduce a San Leonardo.\nDalla parte settentrionale, lato della valle dell'Ambro, spunta un alto e affilato scoglio roccioso (tradizionalmente denominato \"Pizzu Sich\u00ec\"\"), sulla cui punta \u00e8 stata montata una croce che sovrasta il Santuario della Madonna dell'Ambro. Poco pi\u00f9 a valle, il versante della montagna, pur rimanendo ripido e scosceso, abbandona la conformazione rocciosa per immergersi in un fitto bosco di faggi. In questa zona si trova la sorgente dell\"'Acqua Arva\", che alimenta l'acquedotto di Montefortino, per raggiungere la quale \u00e8 stata scavata un'ampia strada carrozzabile che sale da Vetice. Nelle vicinanze sono inoltre presenti i ruderi di un gruppo di piccole abitazioni in pietra, note come \"\"le Case\", utilizzate dai pastori del luogo fino agli anni 50 o 60 del secolo scorso.\nSul lato sud infine, Monte Pizzo si getta ripido nel fiume Tenna, tra ravaneti, prati scoscesi e pareti rocciose crivellate di anfratti. Tra queste asperit\u00e0 si snoda il sentiero storico che conduceva da Vetice all'eremo di San Leonardo, utilizzato quando ancora le gole dell'Infernaccio non erano praticabili.\nValle del Rio.\nTra la falda meridionale della Priora (dove poggia il pianoro di San Leonardo) e la propaggine orientale di Monte Pizzo, scorre un piccolo corso d'acqua chiamato semplicemente \"Rio\", che si getta nel Tenna da un'altissima cascata conosciuta come \"Casco di Rio\", poco pi\u00f9 a valle delle gole.\nI nevai sovrastanti hanno scavato nei millenni un anfiteatro naturale (detto \"la Rota\"\") tra i crinali orientale e meridionale della Priora, che fa da imbuto per le acque provenienti dalla montagna, le quali vanno quindi ad alimentare il torrente Rio. Il ruscello, dopo aver scavato un profondo canale tra Monte Pizzo e il poggio di San Leonardo, si getta nel Tenna.\nDurante il suo percorso attraversa diversi salti o cascatelle, spesso visitate dagli escursionisti che percorrono l'Infernaccio; dall'eremo di San Leonardo si raggiunge uno di questi salti, che i turisti identificano ormai come \"la cascata nascosta\", ma che gli anziani della zona chiamano \"\"Pisciarelle\" (da non confondere con l'omonimo guado all'imboccatura delle gole dell'Infernaccio).\nPascoli d'alta quota.\nSopra alle ispide pareti rocciose e alle erte valli, il Monte Priora ospita ampi declivi su cui si adagiano i pascoli d'alta quota, frequentati dai pastori da secoli se non da millenni.\nSotto la vetta, sul lato sud-est, si estende un'area di pascolo pressoch\u00e9 pianeggiante, dove sorgevano almeno tre casali (identificati semplicemente come \"i Casali\") ora in rovina. I pascoli proseguono verso ovest fino a Capotenna, passando per i \"Pantanelli\": una zona in cui affiorano molteplici vene d'acqua (anche qui i ruderi di un casale testimoniano la presenza dei pastori). Appena pi\u00f9 dabbasso, sui prati che poggiano direttamente sui contrafforti a picco sull'Infernaccio, si trova la zona dei \"Grottoni\", dove i prati diventano pi\u00f9 scoscesi.\nAltre zone prative un tempo adibite a pascolo si trovano pi\u00f9 in basso, verso il crinale di Monte Pizzo, nella zona delle \"Murelle\".\nEscursionismo.\nLa via pi\u00f9 breve e meno impegnativa per la vetta \u00e8 il crinale ovest (che passa per Pizzo Berro), percorso dalla maggior parte degli escursionisti partendo dal rifugio del Fargno. Le vie che risalgono il crinale est da Vetice, o il crinale sud da San Leonardo sono decisamente poco frequentate a causa del dislivello mai inferiore ai 1000 metri, percorso su sentieri sempre piuttosto ripidi.\nTuttavia la montagna offre svariati punti di interesse, raggiungibili con sentieri di vario livello di difficolt\u00e0, la maggior parte dei quali evitano la salita fino in vetta: dall'ascesa turistica all'eremo di San Leonardo, alle passeggiate fino a Capotenna o alle sorgenti dell'Ambro, fino alla pi\u00f9 impegnativa salita al \"Tempio della Sibilla\". Non mancano neppure vie alpinistiche per esperti, particolarmente impegnative e che richiedono esperienza e adeguato equipaggiamento: come il \"Sentiero delle Capre\"\", che sale da Capotenna a San Leonardo attraverso le esposte rocce del versante meridionale."}
{"id": "651463", "revid": "1516566", "url": "https://it.wikipedia.org/wiki?curid=651463", "title": "Ferro d'ancoraggio", "text": "In araldica il termine ferro d'ancoraggio indica una particolare figura che trae origine da corrispondente elemento costruttivo, detto anche da taluni \"ferro da muro\". Ha la forma di due curve a forma di \"C\" addossate e legate insieme da una o due traverse. Non deve essere confuso con il \"ferro da mulino\" che se ne distingue per l'avere un foro quadrato centrale.\nEsiste anche una versione stilizzata della figura detta ferro d'ancoraggio all'antica."}
{"id": "651464", "revid": "273257", "url": "https://it.wikipedia.org/wiki?curid=651464", "title": "Centostazioni S.p.A", "text": ""}
{"id": "651465", "revid": "486946", "url": "https://it.wikipedia.org/wiki?curid=651465", "title": "Milano-Malpensa", "text": ""}
{"id": "651466", "revid": "486946", "url": "https://it.wikipedia.org/wiki?curid=651466", "title": "Roma-Fiumicino", "text": ""}
{"id": "651468", "revid": "196390", "url": "https://it.wikipedia.org/wiki?curid=651468", "title": "Verona-Villafranca", "text": ""}
{"id": "651470", "revid": "87128", "url": "https://it.wikipedia.org/wiki?curid=651470", "title": "Torino-Caselle", "text": ""}
{"id": "651481", "revid": "1522738", "url": "https://it.wikipedia.org/wiki?curid=651481", "title": "Arsacidi d'Armenia", "text": "La dinastia degli Arsacidi d'Armenia (Arshakuni), govern\u00f2 sul regno d'Armenia dal 54 al 428. La dinastia armena era legata a quella di Partia. I sovrani arsacidi regnarono in maniera discontinua nel periodo caotico che segu\u00ec la fine della dinastia artasside fino al 62, quando Tiridate I di Armenia consolid\u00f2 il dominio arsacide in Armenia.\nUna linea indipendente di sovrani venne instaurata da Vologase II di Armenia nel 180. Due degli eventi pi\u00f9 importanti sotto il dominio arsacide per la storia dell'Armenia furono la conversione al Cristianesimo per opera di Gregorio Illuminatore nel 301 e la creazione dell'alfabeto armeno da parte di Mesrop Mashtots nel 405.\nI primi Arsacidi.\nIl primo avvento di un Arsacide sul trono d'Armenia avvenne nel 12 quando il re parto Vonone I fu esiliato a causa dei suoi sentimenti filo-romani e per la sua eccessiva predilezione per le maniere occidentali. Egli ottenne dopo l'esilio il titolo di sovrano d'Armenia con il consenso dei Romani, ma il successivo sovrano partico, Artabane II ne chiese la deposizione. Poich\u00e9 Augusto non intendeva inasprire la critica situazione con i Parti, Vonone I venne deposto e inviato in esilio in Siria presso Antiochia. Senza perdere tempo Artabane, dopo il breve regno di Artaxias III, propose come candidato al trono d'Armenia suo figlio Arsaces, contro il quale per\u00f2 si propose il figlio minore di Artabane, Orode. L'Imperatore per tutta risposta rinforz\u00f2 la presenza militare romana ai confini con la Partia ed ancora una volta per ben venticinque anni l'Armenia fu nuovamente teatro di duri scontri tra due delle potenze pi\u00f9 importanti del mondo allora conosciuto. Tiberio invi\u00f2 come pretendente al trono un Ibero di nome Mitridate che si proclamava appartenente alla dinastia Arsacide. Costui riusc\u00ec a deporre Arsaces a prezzo di una guerra sanguinosa. \nInaspettatamente il vincitore Mitridate venne richiamato a Roma e l\u00ec imprigionato, e l'Armenia torn\u00f2 sotto il dominio dei Parti con Orode, figlio di Artabane II.\nAlla morte di quest'ultimo scoppi\u00f2 un nuovo conflitto quando Mitridate torn\u00f2 a rivendicare ed ottenne il trono d'Armenia grazie anche all'aiuto di suo fratello, Farasmane I d'Iberia. La guerra per il trono armeno continu\u00f2 quando Gotarze si impossess\u00f2 del trono nel 45. Nel 51 Radamisto, nipote di Mitridate, invase l'Armenia ed uccise suo zio. L'allora governatore romano della Cappadocia, decise di conquistare l'Armenia ma offr\u00ec il trono a Radamisto, ricevendone una degna ricompensa. Il re partico Vologase I approfitt\u00f2 del momento per invadere l'Armenia e scacciare gli Iberi dalla regione, ma dovette a sua volta ritirarsi consegnando nuovamente il trono a Radamisto. Nonostante godessero del consenso di Claudio in persona, i sovrani Iberi al trono d'Armenia furono cos\u00ec crudeli da provocare una sommossa nella quale il palazzo reale fu messo a ferro e fuoco costringendo alla fuga lo stesso usurpatore. Il trono d'Armenia pass\u00f2 quindi nelle mani di Tiridate, fratello minore di Vologase.\nTra Roma e la Partia.\nPreoccupato per la presenza cos\u00ec massiccia dei Parti alle porte dell'Impero, Nerone invi\u00f2 il suo generale Gneo Domizio Corbulone al comando di un imponente esercito per stabilizzare nuovamente la situazione a favore di Roma, instaurando un nuovo sovrano fedele a Roma.\nTiridate fugg\u00ec dall'Armenia ed al trono venne instaurato un nuovo sovrano imposto dai romani con il nome di Tigrane VI, il quale invase successivamente il regno di Adiabene, alleato e protetto dai Parti nel 61. Vologase consider\u00f2 l'invasione un atto di aggressione da parte di Roma e avvi\u00f2 una nuova campagna militare per riportare Tiridate sul trono d'Armenia. Dopo la battaglia di Rhandeia, Corbulo scese a patti con Vologase, riconoscendo la sovranit\u00e0 di Tiridate che in cambio avrebbe dovuto sottomettersi a Roma. Accettato l'accordo, Tiridate mantenne il regno e venne incoronato direttamente dall'Imperatore Nerone. Il regno di Tiridate termin\u00f2 intorno al 110 con la sua morte o forse con una deposizione. Re Osroe I invase l'Armenia e pose al trono suo nipote, Assidare, figlio del re Pacoro II.\nQuesta nuova intromissione sulla sfera di influenza dell'Impero Romano portarono ad un nuovo periodo di conflitto aperto contro Roma e contro il nuovo imperatore Traiano.\nCostui marci\u00f2 verso l'Armenia nell'ottobre del 113 e, dopo aver conquistato l'importante centro di Arsamosata, ed dichiar\u00f2 l'Armenia una provincia romana e venne governata insieme alla Cappadocia, da Catilio Severo della gens Claudia.\nUna nuova sommossa organizzata da un pretendente partico di nome Sanatruce venne totalmente sedata, anche se, poco prima della morte di Traiano, il sovrano partico Vologese III di Partia riusc\u00ec a conquistare un consistente porzione del territorio della nuova provincia romana."}
{"id": "651485", "revid": "599013", "url": "https://it.wikipedia.org/wiki?curid=651485", "title": "Periferia", "text": "La periferia \u00e8 l'insieme delle zone di una citt\u00e0 disposte ai margini esterni del suo agglomerato urbano.\nOrigine ed utilizzo del termine.\nEsso deriva dai vocaboli greci \"per\u00ed\" (\"intorno) e \"pherein\" (\"portare\"). Il termine ha quindi ampliato il suo significato ed \u00e8 stato applicato a diversi livelli della scala geografica ed \u00e8 quindi passato anche ad altri ambiti.\nIn particolare, in economia il termine indica un'area collegata ad un'altra (centro) da relazioni di scambio ad essa sfavorevoli.\nStoria.\nLo sviluppo delle periferie delle grandi citt\u00e0 europee avvenne in concomitanza con la seconda rivoluzione industriale del XIX secolo, che spinse molti membri dei ceti popolari ad abbandonare le campagne per trovare lavoro nei nuovi stabilimenti industriali che rimpiazzarono le botteghe artigianali. Infatti l'antitesi centro-periferia cominci\u00f2 a prevalere sulla precedente antitesi citt\u00e0-campagna. Durante questo vasto processo di urbanesimo, che raggiunse il suo apice nella seconda met\u00e0 del secolo, centri industriali come Parigi e Londra, che gi\u00e0 nel 1850 contava pi\u00f9 di due milioni e mezzo di abitanti, crebbero enormemente, soprattutto nel Regno Unito, dove anche alcuni centri minori come Manchester acquisirono in un lasso di tempo relativamente breve un'importanza incomparabile a quella precedente all'industrializzazione. Nella seconda met\u00e0 del XIX secolo si assistette anche alla crescita di New York City, Chicago e altre metropoli americane, che vennero circondate da vasti sobborghi periferici.\nCompatibilmente con le esigenze del nuovo sistema economico, le periferie delle grandi citt\u00e0 cominciarono ad espandersi negli spazi vuoti e a inglobare i piccoli villaggi attorno ai nuclei urbani, mutando per sempre l'aspetto del loro tessuto urbano, che non ruotava pi\u00f9 attorno a centri di aggregazione come le chiese o le piazze del mercato. Per fronteggiare lo sviluppo pressoch\u00e9 incontrollato delle periferie, le autorit\u00e0 pubbliche dovettero costruire nuovi centri di aggregazione e sedi istituzionali, migliorare le condizioni delle reti idriche e delle strade, anche con l'illuminazione pubblica, e creare i primi sistemi di trasporto pubblico (omnibus). Tuttavia, mentre i centri storici delle metropoli diventavano sempre pi\u00f9 proibitivi per i ceti popolari, cresceva il divario tra le zone residenziali di buon livello e i quartieri operai, spesso segnati da sovraffollamento, speculazione edilizia, eccessiva vicinanza alle fabbriche e pessime condizioni igieniche.\nOggi il concetto otto-novecentesco di periferia come zona povera e marginale \u00e8 in parte superato grazie alla nascita di attivit\u00e0 economiche e di sobborghi residenziali di buon livello lontani dal centro delle grandi citt\u00e0 e il miglioramento delle reti di trasporto, perci\u00f2 oramai solo alcune delle aree situate ai margini dei grandi nuclei urbani possono essere definite degradate.\nCaratteristiche delle periferie.\nLe aree periferiche sono generalmente svantaggiate rispetto al centro cittadino, sia dal punto di vista urbanistico e funzionale, che dal punto di vista socio-economico."}
{"id": "651486", "revid": "1013865", "url": "https://it.wikipedia.org/wiki?curid=651486", "title": "Lambar\u00e9n\u00e9", "text": "Lambar\u00e9n\u00e9 \u00e8 una citt\u00e0 situata nella parte occidentale del Gabon, \u00e8 capoluogo della provincia di Moyen-Ogoou\u00e9.\n\u00c8 la localit\u00e0 dove, nel 1913, Albert Schweitzer (Premio Nobel per la pace nel 1952) fond\u00f2 il suo celebre ospedale. Attualmente l'Ospedale Schweitzer ha numerosi reparti e un centro di ricerca medica per la malaria.\nGeografia fisica.\nTerritorio.\nLa citt\u00e0 si trova solo pochi chilometri a sud dell'Equatore ed \u00e8 situata nella foresta equatoriale sulle rive del fiume Ogoou\u00e9 che divide la citt\u00e0 in tre distretti chiamati Rive Gauche, Ile Lambar\u00e9n\u00e9 e Rive Droite.\nClima.\nLa temperatura media \u00e8 pari a 27\u00a0\u00b0C; la stagione delle piogge inizia ad ottobre e finisce in giugno; all'interno di questo periodo \u00e8 compreso un intervallo meno piovoso tra dicembre e gennaio, mentre la lunga stagione secca va da luglio a settembre."}
{"id": "651487", "revid": "938", "url": "https://it.wikipedia.org/wiki?curid=651487", "title": "Il cacciatore di Aquiloni", "text": ""}
{"id": "651491", "revid": "1687175", "url": "https://it.wikipedia.org/wiki?curid=651491", "title": "Sambucus", "text": "Sambucus \u00e8 un genere di piante ascritto alla famiglia delle Caprifoliacee. Comprende specie arbustive di medio-grandi dimensioni, talvolta in forma di piccolo albero con altezza di 5-10 metri, comunissimo lungo le siepi campestri, nei boschi planiziari e submontani e presso i casolari di campagna, nonch\u00e9 alla periferia delle citt\u00e0, dove rappresenta un relitto della vegetazione spontanea. Secondo la classificazione APG IV la specie \u00e8 collocata nella famiglia delle Adoxaceae (o Viburnaceae nom. cons).\nDescrizione.\nLa pianta presenta rami con midollo molto grosso, bianco, leggerissimo e compatto, che viene raccolto ed usato per includere e poi sezionare parti vegetali da osservare al microscopio. Inoltre questo tipo di legno viene utilizzato per costruire le palline formanti un pendolo di Canton; oppure viene impiegato per costruire giochi popolari di origine contadina come la cerbottana e lo \"scioparolo\" (in Veneto) \"schioppo/fucile\" o \"schioccapalle\" (in Toscana), in cui tagliandone un ramo di diametro 4\u20135\u00a0cm e di lunghezza 20\u201325\u00a0cm viene tolto il midollo ed inserito al posto di esso un ramo poco pi\u00f9 lungo e di pari diametro del midollo appena tolto.\nFacendo scorrere velocemente al suo interno il rametto fa partire una pallina di canapa arrotolata precedentemente inserita e posta estremit\u00e0 dello \"scioparolo\". Era un gioco povero e antico di cui oramai si sono quasi perse le tracce. Viene scelto questo tipo di legno per la sua estrema leggerezza. La corteccia dei rami stessi presenta rade e grosse lenticelle.\nLe foglie sono opposte, imparipennate, di solito con 5 foglioline ovato-lanceolate ed appuntite, seghettate ai margini.I fiori sbocciano in primavera-estate, sono piccoli, odorosi, biancastri, a 5 lobi petaliformi, riuniti numerosissimi in infiorescenze ombrelliformi molto ampie. I frutti sono piccole bacche globose nero-violacee (\"S. nigra\") o rosse (\"S. racemosa\") che contengono un succo di colore viola-porporino scuro che viene impiegato per colorare vini e come esca per la pesca dei cavedani. La maturazione delle bacche va da inizio agosto a met\u00e0 settembre.\nTassonomia.\nComprende le seguenti specie:\nUsi.\nAttenzione a non confondere le specie pi\u00f9 comuni, cio\u00e8 il \"S. nigra\", con il \"S. ebulus\", altrettanto diffuso e con areale simile al \"S. nigra\", ma le cui parti sono tutte notevolmente pi\u00f9 tossiche se ingerite in quantit\u00e0 anche modeste.\nTossicit\u00e0.\nTutte le parti della pianta sono tossiche per la presenza di cianuro e vari alcaloidi. Fanno eccezione i fiori e le bacche mature, ma non i semi al loro interno. Nella preparazione di confetture la cottura o la macerazione delle bacche sono sufficienti a far s\u00ec che i composti cianogenetici si volatilizzino completamente. Nel caso di un'ingestione accidentale i sintomi dell'intossicazione sono gli stessi dati dall'ingestione delle mandorle amare che egualmente contengono composti cianogenetici. Questa tossicit\u00e0 non ha \"effetto\" su alcuni pesci, come i cavedani. Infatti le bacche di sambuco vengono usate anche come esca per questa specie di pesce."}
{"id": "651495", "revid": "30610", "url": "https://it.wikipedia.org/wiki?curid=651495", "title": "Ahmad b. Majid al-Najdi", "text": "Biografia.\nIbn M\u0101jid (di cui s'ignorano le esatte date di nascita e di morte), soprannominato \"il leone del mare\" (\"asad al-bar\" ) apparteneva a una famiglia di navigatori che agiva prevalentemente nel Mar Rosso ma il suo teatro d'azione fu l'Oceano Indiano (Mare degli Arabi, presso i geografi musulmani).\nAutore del \"Kit\u0101b al-Faw\u0101\u02beid\" (Il libro degli insegnamenti utili), Ibn M\u0101jid si iscriveva nella tradizione di valenti marinai che l'avevano preceduto in piena et\u00e0 abbaside: Mu\u1e25ammad b. Sh\u0101d\u0101n, Sahl b. Ab\u0101n e Layth b. Kahl\u0101n, illustrandosi nell'esplorazione di numerose terre bagnate dall'Oceano Indiano: dal Madagascar a Zanzibar, da Ceylon a Giava, da Socotra a Sumatra.\nEsperto astronomo, ha lasciato preziose descrizioni degli strumenti marittimi di navigazione - tra cui la bussola magnetica - descrivendo con precisione il fenomeno dei monsoni e il profilo delle coste africane e asiatiche da lui percorse pi\u00f9 volte.\nL'azione che l'Occidente ha sistematicamente sottaciuto, per timore forse d'offuscare l'impresa (comunque grande) di Vasco da Gama, fu l'aver accompagnato il navigatore portoghese da Malindi a Calicut (Stato indiano del Kerala). Le fonti portoghesi dell'epoca lo ricordano come \"Malemo Cana\" o \"Malemo Canaqua\" (dal termine arabo \"kanaka\", \"astrologia marittima\").\nI suoi consigli di non navigare troppo prossimi alla costa indiana, soggetta a forti movimenti di correnti marine, evit\u00f2 ai Portoghesi un probabile naufragio e si diceva che i Portoghesi avessero fatto ubriacare a bella posta il loro pilota perch\u00e9, sotto i fumi dell'alcol, egli rivelasse le modalit\u00e0 migliori di navigazione verso l'India, che Ibn M\u0101jid non voleva invece interamente svelare."}
{"id": "651496", "revid": "1682155", "url": "https://it.wikipedia.org/wiki?curid=651496", "title": "Bla\u017e Sli\u0161kovi\u0107", "text": "Carriera.\nClub.\nGiocatore.\nHa incominciato a giocare a calcio a livello professionistico proprio nella squadra della sua citt\u00e0, il Velez Mostar, nella seconda met\u00e0 degli anni settanta, mettendo a referto, in sei campionati, 121 presenze e 25 gol. Il 26 marzo 1980, a Mostar, la Nazionale olimpica del suo paese sconfigge l'Italia per 5-2 con una sua doppietta nelle qualificazioni per i giochi sovietici.\nNel 1981 viene acquistato dall'Hajduk Spalato, compagine in cui milita per cinque stagioni, registrando 101 presenze e 23 reti. Nel corso degli anni '80 abbandona la squadra per una stagione, per una fuga d'amore con una ginnasta della squadra olimpica sovietica. Poco dopo il suo rientro, sar\u00e0 vittima di un gravissimo infortunio che gli far\u00e0 perdere quasi un altro anno di attivit\u00e0. Nella stagione 1986-1987 viene ceduto ai francesi dell'Olympique Marsiglia, scendendo in campo in 29 partite e segnando 6 gol.\nSuccessivamente la squadra italiana del si aggiudica le prestazioni del giocatore slavo, che quindi approda in riva all'Adriatico dove gioca una stagione insieme a J\u00fanior, sotto la guida di Giovanni Galeone, segnando 8 gol in 23 partite. Dopo essere tornato in Francia, militando nel Lens, nel Mulhouse e nello Rennes, rientra nelle fila del Pescara nella stagione 1992-1993, totalizzando 18 presenze ed un gol. Attivo fino al 1998, chiude la carriera da professionista nella sua terra, nella squadra del NK Zrinjski Mostar.\nAllenatore.\nIn seguito \u00e8 diventato allenatore riuscendo ad arrivare alla carica di commissario tecnico della Nazionale della Bosnia ed Erzegovina carica dalla quale \u00e8 stato esonerato il 4 novembre 2006."}
{"id": "651497", "revid": "287204", "url": "https://it.wikipedia.org/wiki?curid=651497", "title": "Coluber constrictor", "text": "Il colubro nero (\"Coluber constrictor\") \u00e8 un serpente non velenoso appartenente al genere Coluber della famiglia Colubridae.\nDescrizione.\nHa una lunghezza variabile tra i 50 e i 150\u00a0cm a seconda della sottospecie, anche se \u00e8 stato trovato un esemplare record che misura quasi 185\u00a0cm; \u00e8 di color nero-azzurro nella parte superiore e grigio e grigio-bianco nelle parti inferiori e nel petto. Alcuni individui presentano superiormente macchie irregolari pi\u00f9 scure. Il colubro nero \u00e8 uno dei serpenti pi\u00f9 diffusi dell'America settentrionale, predilige i luoghi ricchi d'acqua e folti di cespugli e stabilisce la sua dimora sulle rive dei fiumi, degli stagni e dei laghi; come la nostra biscia dal collare, compie a volte escursioni nell'entroterra.\nAlimentazione.\nSe si dovesse prestare piena fede alle relazioni a nostra disposizione, questo animale supererebbe tutti i suoi affini per agilit\u00e0 e per celerit\u00e0; serpeggia, si arrampica, nuota e si tuffa egregiamente. Il suo alimento \u00e8 composto di pesci, anfibi, serpenti, uccelli e mammiferi, in particolare di topi e di serpenti a sonagli.\nIn cattivit\u00e0.\nAnche questo colubro si adatta alla vita in cattivit\u00e0 e, con un conveniente trattamento, pu\u00f2 sopravvivere per anni. Spesso con gli altri serpenti non vive in armonia; con le specie minori esercita, senza alcun riguardo, il diritto del pi\u00f9 forte, cio\u00e8, all'occasione, soffoca e ingoia i suoi compagni in cattivit\u00e0. Va comunque sottolineato che i serpenti non sono assolutamente animali sociali, quindi va ricordato che questi animali, in cattivit\u00e0, devono essere tenuti in singole teche."}
{"id": "651498", "revid": "287204", "url": "https://it.wikipedia.org/wiki?curid=651498", "title": "Albero (araldica)", "text": "In araldica lalbero \u00e8 rappresentato abitualmente terrazzato, cio\u00e8 con le radici nascoste; nel caso opposto, ovvero in cui esse sono visibili, \u00e8 detto sradicato.\nSimboleggia la \"concordia\", perch\u00e9 i vari rami giungono tutti allo stesso tronco. Quando \u00e8 secco, invece, simboleggia \"malinconia\", \"impresa non riuscita\". L'albero \u00e8 stata spesso assunto nello stemma da chi aveva facilmente vinto un'imboscata ben progettata.\nQuando le foglie sono disegnate individualmente se ne dovrebbe blasonare il numero.\nPer indicare una particolare specie si usa rappresentarlo con le foglie o i fiori caratteristici.\nL'albero nelle religioni.\nPresso molte civilt\u00e0, in vari luoghi ed epoche, l'albero ha assunto particolari valenze religiose in quanto simbolo di un \"Cosmo vivente\" che si rigenera senza interruzione. Si possono individuare le seguenti simbologie religiose:\nL'albero \u00e8 dunque oggetto di un culto molto diffuso in varie parti del mondo ed in varie epoche. \nIl dio sumero della vegetazione Dumuzi era venerato come albero della vita. La dea egiziana Hathor era rappresentata sotto forma di un albero che porge cibo e bevanda all'abitatore del sepolcro o al suo membro-anima. La mitologia greca narra del giardino delle Esperidi, il cui albero con le sue mele d'oro dona l'immortalit\u00e0 agli dei. E dallo stormire delle querce sacre a Zeus a Dodona si credeva di percepire la voce del dio. Nelle leggende scandinave il frassino Yggdrasil ha un ruolo demiurgico.\nArtemide \u00e8 la dea del cedro e del nocciolo. Attis si identifica con un pino. Adone esce da un albero di mirra. Mitra possiede degli alberi sacri, l'olivo \u00e8 l'albero di Atena ed \u00e8 posto sotto a sua sorveglianza. Nella religione vedica dell'India l\"Ashvattha\" incorpora la sacralit\u00e0 dell'universo in rigenerazioni continue: \"Noi invochiamo, Agni, gli alberi, le piante, e i vegetali, Indra, Brhaspati, Surya, che ci liberino dall'angoscia\" (\"Atharva Veda\", 6). E in altri passi dei \"Veda\" l'albero \u00e8 invocato come un dio.\nNel \"Vecchio Testamento\" l'Albero \u00e8 immagine della societ\u00e0: il Faraone \u00e8 paragonato ad un cedro del Libano (\"Libro di Ezechiele\" 31, 8-10), mentre il re babilonese Nabucodonosor interpella il profeta Daniele su un sogno in cui \u00e8 presente un albero che raggiunge il cielo (\"Libro di Daniele\", 4). In Ezechiele (17, 24) sta scritto: \"Tutti gli alberi dei campi sanno che sono io, Jahv\u00e9, che umilia l'albero alto e che innalza l'albero basso; fa seccare l'albero verde e rinverdisce l'albero secco. Io, Jahv\u00e9, ho detto e fatto\". Nel \"Libro dei Proverbi\" l'albero della vita diventa simbolo della sapienza divina (3, 18). Nei \"Salmi\" (1, 3) il giusto \u00e8 \"come un albero piantato lungo i corsi d'acqua, che dar\u00e0 frutti a suo tempo, e le sue foglie non cadranno mai\". Nel \"Cantico dei Cantici\" (2,3) lo sposo \u00e8 paragonato ad un albero: \"Alla sua ombra, cui anelo, mi siedo, e dolce \u00e8 il suo frutto al mio palato\". L'albero \u00e8 pure simbolo di risurrezione: \"Anche quando \u00e8 tagliato e al suolo muore il suo tronco\" (\"Libro di Giobbe\" 14, 7). \nNel \"Nuovo Testamento\" gli alberi fruttuosi e sterili sono un'allegoria degli uomini buoni o cattivi: \"Ogni albero che non produce frutti buoni vene tagliato e gettato nel fuoco\" (\"Vangelo di Matteo\" 3, 10). E Ges\u00f9 usa l'immagine del fico sterile (\"Vangelo di Luca\" 13, 6-9).\nBibliografia.\nLuigi Volpicella (a cura di Girolamo Marcello del Majno), \"Dizionario del linguaggio araldico italiano\", Gaspari, Udine, 2008. Sotto il patrocinio del Corpo della nobilt\u00e0 italiana e dell'Associazione nobiliare regionale veneta. ISBN 88-7541-123-9. Pagine 34-35."}
{"id": "651500", "revid": "1428919", "url": "https://it.wikipedia.org/wiki?curid=651500", "title": "Aflou", "text": "Aflou \u00e8 un comune (\"daira\") algerino nella provincia (\"wilaya\") di Laghouat.\nSi tratta di un villaggio agricolo, situato a circa 1400 m di altitudine, nell'Atlante.\nNei suoi pressi si trova un sito archeologico ricco di incisioni rupestri del Neolitico."}
{"id": "651501", "revid": "11959", "url": "https://it.wikipedia.org/wiki?curid=651501", "title": "Ibn Majid", "text": ""}
{"id": "651503", "revid": "110157", "url": "https://it.wikipedia.org/wiki?curid=651503", "title": "Edizioni Piemme", "text": "Edizioni Piemme \u00e8 una casa editrice italiana fondata nel 1982 a Casale Monferrato. Fa parte del gruppo Arnoldo Mondadori Editore dal 2003.\nLa casa editrice pubblica libri destinati ai ragazzi e agli adulti.\nStoria.\nLa casa editrice Piemme nasce nel 1982 a Casale Monferrato e prende il nome dal suo fondatore Pietro Marietti, membro di una famiglia che ha tradizioni editoriali che risalgono al 1820. Inizialmente l'attivit\u00e0 della casa editrice si basava sulla pubblicazione di libri di argomento religioso. Nell'ottobre 1992 la casa editrice affianca alla produzione di varia quella di letteratura per l'infanzia: vengono cedute quote alla \"Fundaci\u00f3n Santa Mar\u00eda\", ovvero la casa editrice cattolica avente la propriet\u00e0 del marchio \"El barco de vapor\". Nel 1999 fa il proprio ingresso nella casa editrice Elisabetta Dami, apportando il proprio contributo alla sezione di editoria per ragazzi Nel 2003 Mondadori ne acquisisce il 70% (diventando 90% nel 2007). La divisione libri Mondadori amplia il proprio catalogo di narrativa per adulti e accresce la propria offerta nel settore dell'editoria per ragazzi.\nIl battello a vapore.\nLa collana \"Il battello a vapore\" nasce nel 1992 come settore Junior delle Edizioni Piemme. Piemme acquisisce il nome della collana spagnola, iniziando a proporre testi di letteratura per ragazzi.\nI primi direttori editoriali della collana sono stati i dirigenti della \"Fundaci\u00f3n Santa Mar\u00eda\": Jos\u00e9 Mar\u00eda Calv\u00edn, alla guida per i primi due anni e Jos\u00e9-Luis Cort\u00e9s Salinas, alla dirigenza fino al 2002, anno nel quale \"Il battello a vapore\" italiano diventa completamente indipendente da quello spagnolo. Ad Alessandra Agnecchi viene affidata la direzione editoriale per un breve periodo, per poi lasciare spazio a Marcella Drago che rimarr\u00e0 in carica fino al 2007. Nello stesso anno, a seguito di una riorganizzazione di ruoli e strutture, \u00e8 stata creata la figura del direttore editoriale, alla quale fa capo tutta la redazione. Dal 2007 questo ruolo \u00e8 assunto da Giovanni Francesio.\nFin dai primi mesi di attivit\u00e0, \"Il battello a vapore\" \u00e8 stato sostenuto da una campagna di marketing.\nNei primi anni di vita della collana Piemme ha organizzato delle campagne di animazione alla lettura.\nTra il 1993 e il 2000 \u00e8 stato attivo il premio letterario \"Il battello a vapore\"-Citt\u00e0 di Verbania, volto ad arricchire la selezione dei testi e delle illustrazioni della collana. Ogni anno il premio \u00e8 stato aperto con la presentazione del \"Rapporto annuale sulla letteratura per ragazzi in Italia\", ovvero una ricerca dell'istituto Doxa, affidata da Piemme, con il fine di indagare sull'editoria per ragazzi attraverso temi come le cifre di vendita, gli argomenti dominanti, le tendenze.\nGeronimo Stilton.\nGeronimo Stilton \u00e8 un personaggio immaginario ideato nel 2000 da Elisabetta Dami. I libri sono tradotti in 35 lingue e distribuiti in 180 paesi.\nOfferta editoriale.\nLinee ragazzi.\nIl battello a vapore.\nLa collana \u00e8 suddivisa in diverse serie secondo l'et\u00e0 prevista dei lettori e ai generi o argomenti in esse trattati. Il diverso colore della serie corrisponde ad una progressiva e crescente difficolt\u00e0 di lettura.\nAlcune delle maggiori serie de \"Il battello a vapore\":\nGeronimo Stilton.\nNel catalogo de \"Il Battello a vapore\" si ha una sezione di collane tascabili.\nAl personaggio viene assegnata la funzione autoriale dei suoi stessi libri, ovvero i reali autori, illustratori e grafici non rivelano i loro nomi.\nLinee adulti.\nTra gli italiani ricordiamo Alessandro Perissinotto (finalista Premio Strega 2013), Giovanni Negri e Francesco Carofiglio. \nLa fiction \u00e8 dedicata al genere thriller, nel quale pubblica Michael Connelly, Dennis Lehane, George Pelecanos, Greg Iles e il caso editoriale del 2015 Paula Hawkins (\"La ragazza del treno\"). Il genere spazia dal legal al thriller psicologico, all'horror alla narrativa.\nSignificativa \u00e8 anche la presenza nel genere del romanzo storico, con Conn Iggulden, Jack Whyte, Guido Cervo, Carla Maria Russo, Valeria Montaldi, Candace Robb e Alfredo Colitto, e nella narrativa femminile, con Lauren Weisberger (\"Il Diavolo veste Prada\"), Jennifer Weiner, Candace Bushnell, Allie Larkin e Erika Favaro."}
{"id": "651509", "revid": "486946", "url": "https://it.wikipedia.org/wiki?curid=651509", "title": "Venezia Tessera", "text": ""}
{"id": "651511", "revid": "34928", "url": "https://it.wikipedia.org/wiki?curid=651511", "title": "Col de l'Iseran", "text": ""}
{"id": "651518", "revid": "253269", "url": "https://it.wikipedia.org/wiki?curid=651518", "title": "Caro pap\u00e0 (serie televisiva)", "text": "Caro pap\u00e0 (Father, Dear Father)\" \u00e8 una sitcom televisiva di produzione inglese del 1968, conosciuta anche come Pap\u00e0, caro pap\u00e0\".\nPatrick Glover \u00e8 un maturo scrittore divorziato dalla moglie Barbara con la quale rimane in buoni rapporti, che si trova a dover badare alla casa e alle due figlie, adolescenti e alquanto vivaci, ricorrendo ad una governante di nome Matilda che egli chiama Nanny, la quale a sua volta dirime ogni questione con una tazza di t\u00e8. Il cane di casa, un San Bernardo di nome H.G. Wells, \u00e8 un'ingombrante e sonnolenta presenza.\nL'uomo si trova in situazioni bizzarre spesso complicate da equivoci dovuti a giochi di parole che nella lingua inglese hanno spunto esilarante, come quando egli riceve telefonate di Nanny che dice di trovarsi a Bath in compagnia di coetanei, credendo lui che si trovi chiusa nel bagno di casa (\"at bath\" in Inglese) alquanto affollato.\nNel 1973 dalla serie \u00e8 nato un film, inedito in Italia (\"Father, Dear Father\"), nel 1978 \u00e8 stato realizzato un seguito ambientato in Australia (\"Father, Dear Father in Australia\").\nLa sitcom era trasmessa nella seconda met\u00e0 degli anni Settanta su Rai 2 prima dell'appuntamento del gioved\u00ec sera con Giochi senza frontiere, dal 1978 quotidianamente in fascia pre serale."}
{"id": "651520", "revid": "729019", "url": "https://it.wikipedia.org/wiki?curid=651520", "title": "Mohammed Farah Aidid", "text": "Fu sospettato, al pari del suo principale antagonista, Ali Mahdi Mohamed, di essere al centro di traffici di armi e rifiuti tossici, per indagare sui quali i giornalisti Rai Ilaria Alpi e Miran Hrovatin vennero uccisi nel centro di Mogadiscio pochi giorni prima del ritiro del contingente italiano, il 20 marzo 1994.\nBiografia.\nCarriera militare e collaborazione con Siad Barre.\nBench\u00e9 nato a Belet Uen, nella regione dello Hiran, la sua cabila \u00e8 originaria della regione del Mudugh. Ricevette la sua educazione a Roma e a Mosca e serv\u00ec nella polizia post-coloniale italiana negli anni '50. Successivamente fece carriera nell'esercito, soprattutto sotto il regime di Siad Barre, fino a diventare generale, grado con cui partecip\u00f2 nel 1977-1978 alla Guerra dell'Ogaden contro l'Etiopia.. Gi\u00e0 collaboratore di Siad Barre, da cui fu nominato ambasciatore della Somalia in India, fu anche il suo capo dei servizi segreti\nCaduta di Barre.\nBarre sospett\u00f2 in seguito che Aidid stesse organizzando un colpo di Stato e lo fece imprigionare per sei anni. In effetti gli Hauia, di cui Aidid era un membro e che occupavano fin dall'indipendenza le principali cariche amministrative e ancor pi\u00f9 quelle militari, da tempo erano il principale focolaio d'opposizione alla dittatura; infatti furono soprattutto gli Hauia a fondare il Congresso della Somalia Unita (\"United Somali Congress\", USC), nel 1987. Aidid vi entr\u00f2 nello stesso anno, e divenne capo della sua ala militare. Fu proprio Aidid a guidare le truppe che all'inizio del 1991 invasero Mogadiscio e si scontrarono con le forze governative, sconfiggendo Barre e costringendolo a lasciare la citt\u00e0 la sera del 26 gennaio.\nGuerra civile e intervento ONU.\nDopo la destituzione di Barre l'USC scelse Ali Mahdi Mohamed come Presidente ad interim di un governo provvisorio per la gestione della fase di transizione, che a fine febbraio avrebbe dovuto portare alla scelta definitiva di un nuovo leader. Aidid, che era a capo dell'ala militare, contest\u00f2 fortemente la scelta e, sostenuto dalla sua trib\u00f9, inizi\u00f2 un'opposizione armata al nuovo governo di Mahdi, dando inizio alla guerra civile somala. Nel luglio del 1991 la Conferenza di pace di Gibuti conferm\u00f2 Mahdi Presidente, e Aidid, in risposta, prosegu\u00ec ancor pi\u00f9 violentemente la lotta armata, facendo vivere alla Somalia i mesi forse pi\u00f9 sanguinosi della sua storia.\nSi confront\u00f2 con Ali Mahdi Mohamed per il controllo della Somalia, in quella che fu una vera e propria battaglia campale, in seguito alla quale il centro di Mogadiscio fu diviso dalla cosiddetta Linea Verde.\nAidid e la sua Alleanza Nazionale Somala, divennero nel 1992 uno dei principali obiettivi dell'operazione di peacekeeping delle Nazioni Unite Restore Hope e UNOSOM II. Le forze di Aidid attaccarono prima le truppe pakistane il 5 giugno del 1993, lasciando sul campo 23 militari pakistani nella cosiddetta battaglia della Radio, e poi il 2 luglio quelle italiane nella battaglia del Pastificio, uccidendo 3 soldati. Tra il 3 ed il 4 ottobre 1993 i miliziani di Aidid si scontrarono contro le forze ONU nella Battaglia di Mogadiscio, mettendole in seria difficolt\u00e0 con l'uccisione di 18 statunitensi e 1 malese. Le missioni delle forze internazionali non pacificarono le fazioni somale in lotta e non portarono alla cattura di Aidid, e statunitensi e italiani lasciarono il paese nel marzo 1994.\nL'ONU lasci\u00f2 la Somalia nel marzo 1995.\nPresidente e morte.\nAidid, dopo la fuoriuscita delle truppe delle Nazioni Unite dalla Somalia, nel giugno 1995 si dichiar\u00f2 Presidente della Somalia. Cos\u00ec facendo pose fine al potere di Ali Mahdi, peraltro quasi sempre stato puramente formale, ma il suo governo non fu riconosciuto internazionalmente. Anche nei fatti esercit\u00f2 un controllo debole sulla Somalia e perfino sulle sue roccaforti, Mogadiscio e il sud del paese, soprattutto perch\u00e9 insidiato violentemente dalle milizie di Ali Mahdi, ancora molto attive. Continu\u00f2 quindi a regnare il caos, stavolta anche a livello istituzionale, visto che la Somalia fino al 2000 non avrebbe avuto nessun governo o Presidente ufficiali.\nNel settembre 1995 i miliziani di Aidid attaccarono la citt\u00e0 di Baidoa, uccidendo 10 somali e catturando 20 cooperanti stranieri.\nIl 24 luglio 1996, Aidid e i suoi uomini si scontrarono con le milizie di Ali Mahdi e dell'ex alleato Osman Ali Atto, ex sostenitore e finanziatore di Aidid e dello stesso clan. Aidid sub\u00ec una ferita da arma da fuoco nella battaglia. Mor\u00ec di infarto il 2 agosto, durante o dopo l'intervento chirurgico per curare le sue ferite.\nDiscendenti.\nSuo figlio Hussein, emigrato negli Stati Uniti all'et\u00e0 di 17 anni, ottenne asilo e nel 1987 prest\u00f2 servizio nel Corpo dei Marines. Dopo aver fatto ritorno in Somalia, ricopre ora vari incarichi politici. Dopo la morte del padre si proclam\u00f2 anch'egli Presidente, e come lui non fu mai riconosciuto. Avrebbe rinunciato alle pretese alla presidenza del paese nel 1997. Abdiqasim Salad Hassan, che nel 2000 sarebbe diventato ufficialmente Presidente della Somalia, il primo dai tempi di Mahdi, \u00e8 cugino di Aidid."}
{"id": "651522", "revid": "729019", "url": "https://it.wikipedia.org/wiki?curid=651522", "title": "Crisi libanese del 1958", "text": "La crisi Libanese del 1958 fu un periodo di disordini politici e scontri di guerriglia intercorsi in Libano tra il maggio e l'ottobre del 1958. Gli scontri videro opposti da un lato i sostenitori del presidente libanese Camille Chamoun, un cristiano maronita noto per la sua linea filo-occidentale, e dall'altro la galassia di movimenti di sinistra-panaraba-marxista guidata dal leader politico druso Kamal Jumblatt (con il suo Partito Socialista Progressista) insieme con il primo ministro Rashid Karame, musulmano sunnita noto per le sue simpatie per il regime nasserista al potere in Egitto. Dopo alcuni disordini di piazza, le opposte fazioni iniziarono a reclutare milizie armate e a prendere possesso dei principali centri abitati, mentre l'esercito libanese si dimostrava incapace di fermare l'ondata di violenza.\nLa crisi fu risolta grazie all'intervento militare degli Stati Uniti d'America, richiesto da Camille Chamoun in adempimento alla Dottrina Eisenhower e sulla scia del Patto di Baghdad. Temendo sviluppi ben peggiori anche dopo la sanguinosa rivoluzione del 14 luglio occorsa nel vicino Regno d'Iraq, il presidente statunitense Dwight Eisenhower autorizz\u00f2 il dispiegamento di truppe da combattimento statunitensi (United States Army e United States Marine Corps) a Beirut per riportare l'ordine e impedire interventi armati delle nazioni vicine; le forze statunitensi sbarcarono incontrastate il 15 luglio 1958 e in modo quasi incruento collaborarono con l'esercito libanese nel riportare l'ordine nella capitale. Grazie alla mediazione statunitense, la crisi fu infine risolta con l'elezione alla presidenza libanese del generale Fu'ad Shihab, universalmente apprezzato da tutte le fazioni, e alla nomina di un governo di riconciliazione nazionale.\nAntefatti.\nLa composizione etno-religiosa del Libano era da sempre piuttosto complessa, costituita come era da una maggioranza di cristiani arabofoni (a sua volta suddivisa tra maroniti, greci-ortodossi e greci-uniati) e una forte minoranza di musulmani (suddivisi tra sunniti e sciiti) oltre ad altri gruppi pi\u00f9 piccoli come i drusi e gli armeni. Nel tentativo di mantenere un equilibrio tra le varie componenti, nel 1943, alla vigilia della proclamazione della piena indipendenza del Libano dalla Francia, il primo presidente della nazione Bishara al-Khuri (un cristiano maronita) negozi\u00f2 con altri notabili locali e in particolare con il primo ministro Riyad al-Sulh (un musulmano sunnita) un \"Patto Nazionale\" per la spartizione delle posizioni di potere del nascente stato: in base a tale accordo, non scritto e basato per lo pi\u00f9 sull'onore, il presidente della repubblica sarebbe stato sempre un maronita, il primo ministro sempre un sunnita, il presidente dell'Assemblea Nazionale sempre uno sciita e il vicepresidente dell'Assemblea Nazionale sempre un greco ortodosso, con gli altri incarichi di governo ripartiti in maniera simile. Il Patto, inoltre, fiss\u00f2 alcuni punti generali in merito alla collocazione geopolitica e alla politica estera della nazione: in tale ambito, i cristiani accettarono di definire il Libano come uno Stato \"a fisionomia araba\" e di rinunciare alla storica protezione politico-militare da sempre fornita loro dai francesi, mentre i musulmani di converso rinunciarono a portare avanti progetti per una pi\u00f9 forte integrazione del Libano nel mondo arabo e in particolare la sua annessione alla vicina Siria.\nIl Patto Nazionale libanese resse alla prova della guerra arabo-israeliana del 1948, durante la quale il Libano combatt\u00e9 a fianco dei suoi vicini arabi contro Israele e al termine della quale dovette accettare di ospitare sul suo territorio circa 150.000 profughi palestinesi, ma mostr\u00f2 i primi segni di crisi a met\u00e0 degli anni 1950 in concomitanza con la presa del potere in Egitto da parte di Gamal Abd el-Nasser: la politica nazionalista e panaraba di Nasser, culminata con la nazionalizzazione del canale di Suez, lo pose in urto con le vecchie potenze coloniali europee, portando all'invasione dell'Egitto da parte di un'alleanza tra Israele, Francia e Regno Unito conclusasi per\u00f2 con un ritiro a causa delle forti pressioni politiche esercitate da Stati Uniti d'America e Unione Sovietica; il mondo arabo espresse il suo sostegno a Nasser rompendo le relazioni diplomatiche con gli anglo-francesi, ma il presidente del Libano Camille Chamoun, un maronita in carica dal 1952, si rifiut\u00f2 di aderire a questa iniziativa entrando in contrasto con gli ambienti musulmani vicini all'ideologia di Nasser, che nel 1957 diedero vita al \"Movimento dei nasseriani indipendenti\" o al-Mourabitoun guidato da Ibrahim Kulaylat. L'accettazione nel 1957 da parte di Chamoun dei dettami della \"dottrina Eisenhower\", secondo cui gli Stati Uniti si assumevano l'impegno di garantire l'integrit\u00e0 territoriale e l'indipendenza degli Stati del Medio Oriente che fossero stati soggetti di un'aggressione da parte dell'Unione sovietica o di suoi satelliti, aument\u00f2 i contrasti con i nasseriani, stante l'alleanza stipulata nel frattempo tra l'Egitto di Nasser e l'URSS.\nLa tensione crebbe ulteriormente quando il 23 febbraio 1958 Egitto e Siria diedero vita a un'unione tra i loro due Stati, la Repubblica Araba Unita (RAU); la comunit\u00e0 musulmana libanese prese a sostenere con forza l'unione del Libano alla RAU, trovando la forte opposizione dei cristiani e del presidente Chamoun. Il governo di Chamoun inizi\u00f2 a essere percepito come dispotico e autoritario, in particolare dopo la decisione del presidente di concorrere per un secondo mandato alla scadenza del primo nel 1958 dopo aver emendato in tal senso la costituzione libanese, che vietava una simile circostanza; il fronte delle opposizioni, rappresentato oltre che dai nasseriani del al-Mourabitoun anche dal Partito Comunista Libanese e dal Partito Socialista Progressista, si compatt\u00f2 quindi dietro la figura del primo ministro, il sunnita Rashid Karame.\nLa crisi.\nL'8 maggio 1958 Nassit el Metui, editore dell'importante quotidiano di Beirut \"Al Telegraf\", fu assassinato da sconosciuti; el Metui era conosciuto come fermo oppositore del presidente Chamoun, e la sua uccisione scaten\u00f2 le proteste dell'opposizione: il 9 maggio violenti disordini presero vita a Tripoli durante i quali venne incendiata la sede della United States Information Agency presente in citt\u00e0, mentre il 12 agosto gli elementi di spicco della Basta, la zona di Beirut abitata da musulmani, proclamarono l'indizione di uno sciopero generale. Le varie fazioni presero ben presto ad armarsi e a formare milizie paramilitari: i musulmani rafforzarono il loro controllo sulle citt\u00e0 di Tripoli e Sidone nonch\u00e9 nella valle della Beqa' vicino al confine siriano, trovando l'appoggio dei drusi di Kamal Jumblatt insediati in particolare nel Distretto dello Shuf nel centro del paese; oltre che sui suoi sostenitori del Partito Popolare Siriano, il presidente Chamoun poteva invece contare sui gruppi armati messi insieme dal Partito Falangista Libanese. L'esercito libanese era controllato da un maronita, il generale Fu'ad Shihab, ma la paura di vederlo dissolversi in fazioni religiose qualora esso fosse intervenuto per reprimere i disordini spinse il suo comandante ad adottare un atteggiamento cauto e neutrale: i soldati libanesi furono schierati a protezione delle principali vie di comunicazione e per ostacolare sortite dei ribelli dalle loro roccaforti, ma non fecero nient'altro per riportare l'ordine nel paese. A poco a poco i disordini si trasformarono in una guerriglia strisciante fatta di assassinii e attentati esplosivi.\nI violenti attacchi sferrati dai mezzi di comunicazione della RAU nei confronti di Chamoun fecero temere l'intervento di siriani ed egiziani nella contesa politica libanese, spingendo il presidente a rivolgersi agli Stati Uniti per chiedere aiuto; l'amministrazione del presidente Dwight Eisenhower si dimostr\u00f2 inizialmente cauta, mettendo in chiaro che gli Stati Uniti non sarebbero intervenuti per garantire la rielezione di Chamoun e spingendolo a richiedere l'assistenza delle Nazioni Unite: il Consiglio di sicurezza deliber\u00f2 l'11 giugno l'invio nel paese di una missione di osservatori per verificare l'eventuale ingerenza nelle questioni libanesi di potenze straniere, di cui non furono trovate prove certe. L'atteggiamento statunitense verso la crisi libanese mut\u00f2 radicalmente il 14 luglio, quando giunse la notizia che il governo filo-occidentale del Regno dell'Iraq era stato sanguinosamente spodestato da un colpo di stato portato avanti da un gruppo di ufficiali dell'esercito, repubblicani e filo-nasseriani; il nuovo governo fece subito ritirare l'Iraq dal Patto di Baghdad, un'alleanza tra varie nazioni mediorientali in chiave anti-comunista, e provoc\u00f2 la fine della Federazione Araba, un'entit\u00e0 confederale costituita da Giordania e Iraq nel febbraio 1958 come contrappeso alla formazione della RAU. Temendo per la tenuta dei loro governi, tanto il re Husayn di Giordania quanto il presidente Chamoun si appellarono quindi alla potenza militare statunitense.\nQuello stesso 14 luglio, dopo una serie di consultazioni con i suoi consiglieri, Eisenhower autorizz\u00f2 il dispiegamento di truppe da combattimento statunitensi in Libano, allo scopo di mettere in sicurezza il porto e l'aeroporto di Beirut e di costituire una testa di ponte attorno alla capitale da cui far affluire ulteriori soldati in caso di invasione del territorio libanese da parte dei siriani. Sulla base di piani gi\u00e0 stilati per far fronte a ogni circostanza, lo United States European Command appront\u00f2 per l'azione in Libano una forza di pi\u00f9 di 14.000 uomini, di cui 8.500 dello United States Army (il 187th Infantry Regiment della 24th Infantry Division di stanza nelle basi in Germania pi\u00f9 varie unit\u00e0 in supporto) e 5.670 dello United States Marine Corps (la 2nd Provisional Marine Force, l'unit\u00e0 da sbarco assegnata alla United States Sixth Fleet dislocata nel mar Mediterraneo); la copertura aerea sarebbe stata assicurata dai velivoli dislocati nella Base aerea di Incirlik in Turchia, mentre la stessa Sixth Fleet poteva mettere in campo le portaerei , e , gli incrociatori e e due squadroni di cacciatorpediniere. Contemporaneamente al dispiegamento statunitense in Libano, due battaglioni di paracadutisti britannici sarebbero stati portati in volo da Cipro all'aeroporto di Amman in Giordania come forma di sostegno al governo del re Husayn.\nL'azione statunitense (nome in codice operazione Blue Bat) ebbe inizio nel pomeriggio del 15 luglio, quando i primi reparti di \"marine\" presero terra lungo le spiagge a sud di Beirut a bordo di mezzi da sbarco e veicoli anfibi LVTP 5, mettendo rapidamente in sicurezza l'aeroporto della citt\u00e0; non vi fu alcuna opposizione allo sbarco, e nella tarda mattinata del 16 luglio i primi reparti statunitensi fecero il loro ingresso a Beirut: vi furono alcuni momenti di tensione con i presidi dell'esercito libanese, risolti pacificamente dopo negoziati tra gli ufficiali statunitensi e il generale Shihab. Una volta consolidate le posizioni, il resto delle forze statunitensi arrivarono per via aerea: il 18 luglio un battaglione di \"marine\" fu aviotrasportato a Beirut direttamente dagli Stati Uniti, una notevole impresa logistica per l'epoca, mentre i primi contingenti delle truppe dell'esercito partite dalla Germania arrivarono il 19 luglio; entro il 26 luglio seguente tutte le forze statunitensi assegnate all'operazione erano giunte in Libano. Le truppe statunitensi stabilirono un solido perimetro difensivo intorno a Beirut e iniziarono una serie di pattugliamenti motorizzati e tramite elicotteri; da parte dei ribelli vi furono spari di armi leggere in direzione degli aerei in atterraggio ed episodi di cecchinaggio contro gli avamposti dei \"marine\", ma le vittime tra gli statunitensi furono molto basse: un sergente dell'esercito rimase ucciso e un altro ferito a causa del tiro dei ribelli, mentre due \"marine\" furono uccisi in incidenti di fuoco amico.\nPer la risoluzione della crisi libanese il presidente Eisenhower punt\u00f2 principalmente sulla via diplomatica: il diplomatico Robert Daniel Murphy, vice segretario di Stato, fu nominato inviato speciale per il Libano, giungendo poi a Beirut il 17 luglio e dando subito il via a una serie di incontri e colloqui con i principali esponenti politici locali; la mediazione di Murphy fu importante nel convincere il presidente Chamoun a rinunciare al suo progetto di un secondo mandato, e il 31 luglio il generale Fu'ad Shihab, universalmente apprezzato da tutte le fazioni libanesi per la sua calma e pacata gestione dell'esercito durante la crisi, fu eletto dal parlamento nuovo presidente del Libano. Shihab entr\u00f2 in carica il 23 settembre e scelse il leader sunnita Rashid Karame come suo primo ministro; la formazione di un gabinetto di governo composto prevalentemente da esponenti degli insorti provoc\u00f2 l'indizione di uno sciopero generale da parte dei sostenitori di Chamoun e ad alcuni scontri di piazza il 24 settembre, repressi con fermezza dalle truppe libanesi con il supporto a distanza degli statunitensi. Dopo negoziati tra le parti in causa, un nuovo e pi\u00f9 equilibrato governo entr\u00f2 in carica il 23 ottobre; con la situazione ormai stabilizzata, le ultime unit\u00e0 statunitensi furono ritirate entro il 28 ottobre seguente.\nConseguenze.\nL'intervento militare statunitense ebbe successo nel soffocare una crisi molto pericolosa prima che potesse degenerare in eventi ben pi\u00f9 sanguinosi; il nuovo presidente Shihab inaugur\u00f2 un periodo di distensione e riconciliazione tra le comunit\u00e0 nazionali libanesi, e nel tentativo di superare le divisioni settarie promosse la creazione di uno stato moderno e centralizzato. Ad ogni modo, gli eventi del 1958 avevano segnato una forte incrinatura del \"Patto Nazionale\" che aveva regolato la vita politica libanese fin dall'indipendenza, e segnato una serie di fratture all'interno della societ\u00e0. Le spaccature interne al popolo libanese ripresero ad approfondirsi al termine degli anni 1960, per culminare poi nello scoppio della sanguinosa guerra civile libanese nell'aprile 1975."}
{"id": "651524", "revid": "28382", "url": "https://it.wikipedia.org/wiki?curid=651524", "title": "Adobe Fireworks", "text": "Fireworks \u00e8 stato un software proprietario prodotto da Adobe (in precedenza da Macromedia) pensato per la creazione/elaborazione di grafica web. Particolarit\u00e0 importante di Fireworks era la possibilit\u00e0 di gestire contemporaneamente e in un ambiente intuitivo grafica raster e grafica vettoriale.\nAdobe ha interrotto lo sviluppo di Fireworks nel 2013 a causa della crescente sovrapposizione di funzionalit\u00e0 con i suoi altri prodotti."}
{"id": "651530", "revid": "1833487", "url": "https://it.wikipedia.org/wiki?curid=651530", "title": "Gomorra (citt\u00e0)", "text": "Gomorra (in ebraico \u05e2\u05b2\u05de\u05d5\u05b9\u05e8\u05b8\u05d4,\"\u02bfAmora\"), \u00e8 stata una delle mitiche \"cinque citt\u00e0 della pianura\" (insieme a Sodoma, Zeboim, Adma e Zoar), distrutte da Dio, secondo la narrazione della Bibbia, per aver cambiato alleanza con Elohim (tradotto \u201cDio\u201d) (Deuteronomio 29,25). La sua distruzione \u00e8 narrata in Genesi .\nSecondo il testo biblico era situata nei pressi del Mar Morto e governata da un re di nome Birsa.\nGomorra nel senso comune e in letteratura.\nTradizionalmente la distruzione di Gomorra \u00e8 stata attribuita allo stesso peccato che aveva causato la distruzione di Sodoma, quindi il nome di Gomorra nella letteratura antica \u00e8 sempre citato o in associazione con il nome di Sodoma (\"Sodoma e Gomorra\"), o per sostituirlo. Spesso Gomorra viene usato come sinonimo di corruzione e decadimento morale e umano. Due esempi sono il libro \"Slouching Towards Gomorrah: Modern Liberalism and American Decline\" di Robert H. Bork e \"Gomorra\" di Roberto Saviano che in questo caso \"gioca\" con la parola per via della sua assonanza con \"camorra\", fenomeno trattato nel romanzo d'inchiesta in questione.\nGomorreo.\nDa Gomorra deriva la parola \"gomorreo\", che \u00e8 stata usata con due significati distinti:\nNel latino medievale il termine \"gomorrhaeus\" (italiano \"gomorreo\") \u00e8 usato sempre come sinonimo di \"sodomita\"; un esempio macroscopico \u00e8 il titolo del \"Liber gomorrhianus\" di San Pier Damiani (1007-1072) (un veemente attacco contro i comportamenti omosessuali del clero).\nTuttavia nel XIX secolo, sulla scia di un verso di Alfred de Vigny apparso nella poesia \"La col\u00e8re de Samson\" (\"La Femme aura Gomorrhe / et l'Homme aura Sodome\", cio\u00e8: \"la donna avr\u00e0 Gomorra e l'uomo avr\u00e0 Sodoma\") s'inizi\u00f2 a distinguere fra \"Sodoma\" per indicare, come da tradizione, l'omosessualit\u00e0 maschile, e \"Gomorra\", per indicare invece quella femminile. Un esempio di questo utilizzo si ha nel titolo del libello anticlericale \"Le couvent de Gomorrhe\", del 1895, che ha per tema gli amori fra donne.\nL'utilizzo, da parte di Marcel Proust, dei versi di Vigny in apertura del volume \"Sodoma e Gomorra\" della sua \"Recherche\" ha garantito un certo successo a tale uso, specie attraverso il termine (usato da Proust stesso), \"gomorrh\u00e9enne\" quale eufemismo per \"lesbica\". Tale uso eufemistico \u00e8 per\u00f2 passato di moda gi\u00e0 prima della seconda guerra mondiale."}
{"id": "651539", "revid": "198326", "url": "https://it.wikipedia.org/wiki?curid=651539", "title": "Moto uniformemente accelerato", "text": ""}
{"id": "651542", "revid": "466539", "url": "https://it.wikipedia.org/wiki?curid=651542", "title": "Omosessualit\u00e0 negli animali", "text": "L'omosessualit\u00e0 negli animali \u00e8 la presenza, nel mondo animale, di comportamenti e pratiche interpretate come omosessuali.\nSono stati documentati comportamenti omosessuali che vanno dai giochi sessuali a comportamenti genitoriali in coppie omosessuali in circa 1.500 specie, sia in cattivit\u00e0 che in ambiente naturale. Questi comportamenti sembrano diffusi tra insetti, uccelli e mammiferi (in particolare delfini e pecore), e soprattutto tra le scimmie antropomorfe.\nIl concetto di omosessualit\u00e0 applicato agli animali.\nIl termine omosessuale fu coniato in Prussia nel 1869 per descrivere l'attrazione e il comportamento sessuale tra persone dello stesso sesso. Il suo utilizzo nel campo degli studi sugli animali fu controverso per due ragioni: la sessualit\u00e0 animale e i fattori scatenanti erano e rimangono poco compresi, e il termine ha forti implicazioni culturali nella societ\u00e0 occidentale. La motivazione e la preferenza animale \u00e8 sempre dedotta dal comportamento. Perci\u00f2 al comportamento omosessuale sono stati dati vari nomi negli anni. Il corretto uso del termine omosessuale implica che un animale esibisca comportamento omosessuale, comunque questo articolo \u00e8 conforme all'uso del termine che la ricerca moderna ne fa, applicando il termine omosessualit\u00e0 a tutti i comportamenti sessuali (copulazione, stimolazione genitale, giochi di coppia, corteggiamento) tra animali dello stesso sesso.\nLa presenza e la diffusione di pratiche omosessuali e di comportamenti omogenitoriali tra animali vengono utilizzate a confutazione della tesi secondo la quale l'omosessualit\u00e0 sarebbe innaturale.\nRicerca sul comportamento omosessuale negli animali.\nL'esistenza di comportamenti omosessuali non fu mai ufficialmente osservata su larga scala fino a tempi recenti. Questo fenomeno sembra essere largamente diffuso tra gli uccelli e i mammiferi, in particolare tra i primati e i mammiferi marini. La vera incidenza dell'omosessualit\u00e0 negli animali \u00e8 sconosciuta: bench\u00e9 degli studi abbiano dimostrato che questo comportamento \u00e8 presente in numerose specie, Petter B\u00f8ckman, il consulente scientifico della mostra \"Against Nature\" specula che la reale portata del fenomeno possa essere molto pi\u00f9 ampia di quanto riconosciuto correntemente:\nUn numero sempre crescente di scienziati conferma l'esistenza dell'omosessualit\u00e0 permanente in specie che formano coppie permanenti come i pinguini o i piccioni, ma anche in specie non monogame come le pecore..\nUna ricerca effettuata sulle pecore afferma che \u201capprossimativamente l'8% degli arieti mostra (anche se posti di fronte a una scelta) preferenze sessuali per membri dello stesso sesso, in contrasto con la maggior parte degli arieti che preferisce partner di sesso opposto\u201d.\nLa zoologa Isabella Lattes Coifmann nel suo libro Animali come noi sottolinea come l'omosessualit\u00e0 sia presente nei primati e nei bonobi si osservano anche comportamenti omosessuali nelle femmine."}
{"id": "651544", "revid": "1155", "url": "https://it.wikipedia.org/wiki?curid=651544", "title": "Cetorhinidae", "text": ""}
{"id": "651549", "revid": "36426", "url": "https://it.wikipedia.org/wiki?curid=651549", "title": "Olio d'oliva extravergine", "text": ""}
{"id": "651551", "revid": "36426", "url": "https://it.wikipedia.org/wiki?curid=651551", "title": "Pinoli", "text": ""}
{"id": "651552", "revid": "339392", "url": "https://it.wikipedia.org/wiki?curid=651552", "title": "Uvetta passa", "text": ""}
{"id": "651554", "revid": "10372", "url": "https://it.wikipedia.org/wiki?curid=651554", "title": "Zona antartica", "text": ""}
{"id": "651555", "revid": "22989", "url": "https://it.wikipedia.org/wiki?curid=651555", "title": "Uvetta", "text": ""}
{"id": "651556", "revid": "1573940", "url": "https://it.wikipedia.org/wiki?curid=651556", "title": "Cetorhinus maximus", "text": "Lo squalo elefante (Cetorhinus maximus ), detto anche cetorino o squalo pellegrino, \u00e8 un pesce cartilagineo, unico membro attuale del genere \"Cetorhinus\" e sola specie esistente della famiglia dei Cetorinidi. Con una lunghezza media di 10 metri ed una massima che pu\u00f2 raggiungere i 12, questo squalo \u00e8 considerato il secondo pesce pi\u00f9 grande attualmente vivente sulla Terra dopo lo squalo balena.\nFacilmente riconoscibile grazie all'alta pinna dorsale e alla bocca che viene distesa al massimo quando si nutre, lo squalo elefante \u00e8 presente negli oceani e nei mari temperati. Imponente, lento e privo di aggressivit\u00e0 - il suo nome in inglese, \"Basking shark\", si pu\u00f2 tradurre in \u00absqualo che si crogiola al sole\u00bb -, questo squalo \u00e8 assolutamente innocuo per l'uomo. Questo gigante dei mari si nutre principalmente di plancton, alghe o animali microscopici che assorbe attraverso la grande bocca.\nCome molti squali, anch'esso figura tra le specie minacciate e la sua diversit\u00e0 genetica non sembra essere molto elevata. Sebbene non si disponga di dati precisi sulla sua popolazione totale, la specie \u00e8 considerata in pericolo.\nEtimologia.\nNomi scientifici.\nNel 1765, Johan Ernst Gunnerus fu il primo a descrivere l'animale con il nome scientifico \"Squalus maximus\", a partire da un esemplare rinvenuto in Norvegia. Successivamente, l'animale assunse numerosi altri nomi, tra cui \"Squalus pelegrinus\", \"Squalus elepha\" o ancora \"Selache maximus\". Ci\u00f2 \u00e8 dovuto al fatto che i naturalisti lavoravano quasi esclusivamente su campioni naturalizzati ed \u00ab\u00e8 molto difficile conservare questi animali nei musei; si deformano durante i processi di essiccazione, perdendo una parte delle loro caratteristiche; ci\u00f2 spiega perch\u00e9 le raffigurazioni che ci hanno lasciato i diversi autori differiscano cos\u00ec tanto tra loro\u00bb. Nel 1816, Henri-Marie Ducrotay de Blainville propose la denominazione \u00ab\"Cetorhinus\"\u00bb per stabilire il genere dell'animale. Questo termine \u00e8 un nome composto derivante dal greco antico \"\u03ba\u1fc6\u03c4\u03bf\u03c2\" (\"ketos\"), che significa \u00abmostro marino\u00bb ma designa in senso pi\u00f9 ampio i grandi cetacei, e da \"\u1fe5\u03b9\u03bd\u03cc\u03c2\" (\"rhinos\"), cio\u00e8 \u00abnaso\u00bb. Nonostante alcune variazioni nel corso degli anni, questo appellativo ha infine prevalso sugli altri.\nNomi comuni.\nLo squalo elefante deve questo appellativo non solo alle sue dimensioni, ma anche al fatto di possedere, nei primi anni di vita, un \u00abnaso\u00bb particolarmente allungato e prominente. L'altro nome con cui viene indicata questa specie, squalo pellegrino, non deriva dalla sua abitudine di spostarsi su lunghe distanze, ma per ragioni morfologiche e \u00abdi abbigliamento\u00bb. Secondo Alfred Brehm, \u00ab\u00e8 chiamato pellegrino a causa della somiglianza che si voleva trovare tra i colletti del mantello dei pellegrini [la pellegrina] e le pieghe fluttuanti formate dal bordo libero delle membrane interbranchiali di questo squalo\u00bb. \nDescrizione.\nMorfologia generale.\nPresente, tra l'altro, nelle acque temperate d'Europa, questo animale si distingue facilmente dagli altri squali per le sue grandi dimensioni. Infatti, la dimensione massima segnalata \u00e8 di 12,2 m. A riposo, si caratterizza per le sue fessure branchiali allungate, che occupano quasi l'intera altezza della testa, il muso appuntito e l'ampia bocca. Quando si nutre, nuota tenendo la bocca spalancata con le fessure branchiali distese lateralmente che filtrano il plancton, mentre lascia emergere dalla superficie la pinna dorsale e la parte superiore della pinna caudale a forma di mezzaluna.\nIl corpo dello squalo elefante \u00e8 fusiforme, e nella parte posteriore termina progressivamente a punta a partire dal margine anteriore della prima pinna dorsale - punto in cui raggiunge il suo diametro maggiore - al peduncolo caudale. La testa, corta rispetto al tronco, \u00e8 leggermente compressa lateralmente a livello della bocca. Il muso \u00e8 molto corto, appuntito e conico, prolungato in una sorta di proboscide, tronco nella parte anteriore e terminante con una punta che presenta numerose ampolle di Lorenzini sulla superficie dorsale. Gli occhi, situati leggermente indietro al punto da cui ha origine la bocca, sono piccoli, privi di membrana nittitante o pieghe suboculari. Le fessure branchiali dello squalo elefante sono molto grandi, e si estendono dal lato superiore della testa fino al livello della gola. La prima di queste \u00e8 la pi\u00f9 lunga, la quinta la pi\u00f9 corta. Delle branchiospine ricoprono la superficie interna degli archi branchiali. Grazie al loro numero e alla forma simile a fanoni, essi costituiscono un efficace setaccio che filtra il plancton dall'acqua ingerita. La bocca \u00e8 grande e occupa quasi l'intera lunghezza della testa. Arrotondata negli adulti, essa \u00e8 quasi trasversale nei giovani. L'articolazione della mascella \u00e8 molto flessibile in corrispondenza delle sinfisi, e questo consente alla bocca di estendersi molto verso i lati. I denti sono piccoli: misurano 3 millimetri di lunghezza in uno squalo di 4 metri e appena 6 millimetri in un esemplare di 10 metri e hanno una forma a uncino. Essi sono ripartiti su 4-7 file funzionali, e, su ogni fila, si trovano quasi un centinaio di denti per ciascun lato della bocca. I denti centrali sono bassi e triangolari; quelli laterali sono conici, leggermente ricurvi e compressi lateralmente, con una parte basale striata e, su ciascun lato, una cresta laterale. Sulla mascella superiore, i denti mediani sono isolati, sparsi su un ampio spazio nel mezzo della mascella; questo diradamento dei denti non si nota sulla mascella inferiore.\nLe pinne.\nLa prima pinna dorsale ha origine in un punto situato leggermente pi\u00f9 avanti della met\u00e0 della lunghezza totale (pinna caudale esclusa). Essa ha la forma di un triangolo equilatero. Il margine anteriore \u00e8 diritto o leggermente convesso; quello posteriore \u00e8 leggermente concavo, o, in alcuni casi, leggermente convesso. La sommit\u00e0 \u00e8 arrotondata, non appuntita. Il margine posteriore \u00e8 libero per circa un quarto della sua lunghezza alla base. Il centro di questa pinna \u00e8 approssimativamente equidistante tra la punta del muso e il centro depresso della biforcazione caudale. La seconda dorsale \u00e8 notevolmente pi\u00f9 piccola; la sua altezza \u00e8 pari solo a un quarto di quella della prima. Essa \u00e8 grosso modo situata all'origine della terza parte posteriore della lunghezza totale. I suoi tre lati sono sostanzialmente uguali; la sommit\u00e0 \u00e8 piuttosto arrotondata, il bordo posteriore concavo. La lunghezza del bordo libero \u00e8 uguale alla lunghezza della base della pinna stessa.\nLa caudale misura dal 20 al 25% della lunghezza totale. A forma di mezzaluna, presenta un lobo superiore nettamente pi\u00f9 sviluppato di quello inferiore e rivolto verso l'alto come quello di tutti i Lamnidi. Il bordo posteriore, inclinato di 60\u00b0 rispetto all'orizzontale, \u00e8 quasi diritto, con incisure subterminali ben marcate. La lunghezza del lobo inferiore della caudale \u00e8 pari al 60-65% di quella del lobo superiore. L'inclinazione del suo margine posteriore \u00e8 di circa 70\u00b0 rispetto all'orizzontale.\nLa pinna anale \u00e8 piccola, posizionata ventralmente dietro la seconda dorsale e delle stesse dimensioni di questa. La sua origine si trova sulla perpendicolare risultante del margine posteriore della seconda dorsale. Le due pinne pelviche, la cui origine si trova a 2/3 della distanza dalla punta del muso all'origine della caudale, hanno anch'esse la forma di triangoli equilateri. La loro altezza \u00e8 pari a circa 2/3 di quella della prima dorsale. Le pettorali sono robuste. Hanno origine immediatamente dietro la quinta fessura branchiale e la lunghezza del loro margine anteriore, leggermente convesso, \u00e8 pari a un settimo della lunghezza totale, vale a dire un quinto della lunghezza dalla punta del naso all'origine della pinna caudale. Il margine posteriore \u00e8 concavo e arrotondato alla base in prossimit\u00e0 del suo margine interno. La punta di queste pinne \u00e8 arrotondata.\nIl colore.\nLa parte superiore dell'animale varia dal nerastro al grigio-bruno o al blu-grigio. La colorazione si attenua sui fianchi e sul ventre, passando progressivamente al bianco. La parte inferiore \u00e8 spesso segnata da macchie chiare situate dietro la testa e a livello dell'addome. I fianchi possono essere percorsi da bande chiare e da macchie. Sono stati segnalati casi di albinismo. La pelle \u00e8 spessa, ricoperta da denticoli cutanei cornei di piccole dimensioni, disposti in bande o piastre con degli spazi nudi negli intervalli. Questi denticoli eretti presentano la sommit\u00e0 ricurva, una cresta mediana sulla superficie anteriore e una base allargata e increspata.\nBiologia.\nAlimentazione.\nLo squalo elefante \u00e8 quasi esclusivamente planctofago (assieme a sole altre due specie di squalo, lo squalo balena e lo squalo dalla bocca grande), come ha dimostrato l'esame del contenuto stomacale degli animali attivi in prossimit\u00e0 della superficie, dove si concentra lo zooplancton catturato dalle sue branchiospine specializzate. In primavera ed estate si trattiene nei punti dove si radunano i banchi di plancton, in acque dalla temperatura di 11-14\u00a0\u00b0C, e nuota con la bocca spalancata attraverso questi banchi, ingoiando l'acqua con ci\u00f2 che contiene. L'acqua ingerita esce dalle fessure branchiali e i piccoli animali che costituiscono il plancton (specialmente \"Calanus helgolandicus\") vengono trattenuti nel filtro costituito dalle branchiospine, lunghe e sottili, disposte su ciascun arco branchiale. Essi vengono quindi ingeriti, mentre l'acqua filtrata ed espulsa esce dalle fessure branchiali rigenerando l'ossigeno del sangue. Tuttavia, questa specie non si nutre esclusivamente di plancton, ma cattura anche piccoli pesci gregari: capelani, sgombri, sardine, aringhe, ecc. Alcuni autori hanno potuto \u00abstimare a circa 400 chili la quantit\u00e0 di aringhe trovate nello stomaco di un adulto\u00bb. Nello stomaco di uno squalo elefante catturato in Giappone sono stati rinvenuti anche dei gamberi pelagici di acque profonde, il che lascia ipotizzare che la specie faccia affidamento anche su fonti alimentari mesopelagiche.\nCiclo vitale e riproduzione.\nLe caratteristiche del ciclo vitale e della riproduzione dello squalo elefante sono poco conosciute, ma sono probabilmente simili a quelle degli altri lamniformi. Lo squalo elefante \u00e8 ovoviviparo: la femmina mette al mondo dei piccoli vivi, che misurano da 1,5 a 2 m. Il periodo di gestazione sarebbe di circa 2-3-4-5-6 anni, il pi\u00f9 lungo tra tutte le specie animali, eccezione fatta per lo squalo dal collare, e il periodo tra un parto e l'altro di 2-4 anni. Gli embrioni devono essere espulsi in inverno, in quanto se ne trova raramente traccia in aprile-maggio. I comportamenti di parata nuziale e le cicatrici suggeriscono che gli animali si accoppino in primavera: in questo periodo dell'anno, possiamo osservare due o tre squali elefante che nuotano insieme, uno dietro l'altro, quasi sempre con una femmina davanti e i maschi dietro. \u00c8 stato possibile notare che il muso dei maschi che seguono e i loro pterigopodi presentano delle ferite da sfregamento, mentre la femmina non presenta mai sangue sul muso, bens\u00ec un'abrasione della regione cloacale. La produttivit\u00e0 annuale stimata \u00e8 la pi\u00f9 bassa conosciuta tra tutti gli squali e la durata di una generazione \u00e8 di 22-33 anni.\n\u00c8 molto raro avvistare giovani esemplari di squalo elefante. \u00c8 probabile che rimangano in acque profonde fino a quando non raggiungano una lunghezza di 2-3 metri. I giovani sono riconoscibili dalla loro testa, notevolmente diversa da quella degli adulti: \u00e8 infatti allungata, e presenta un muso carnoso, spesso e appuntito la cui estremit\u00e0 \u00e8 talvolta incurvata a uncino. I maschi raggiungono la maturit\u00e0 sessuale verso i 12-16 anni; la loro pubert\u00e0 si manifesta esternamente con la progressiva scomparsa della proboscide e lo sviluppo degli pterigopodi, gi\u00e0 presenti in individui di 3,5\u20134 m, che possono raggiungere una lunghezza compresa tra 60 centimetri e un metro negli esemplari adulti. Nelle femmine, la maturit\u00e0 viene raggiunta verso i 16-20 anni, quando anche loro perdono la proboscide. Le femmine adulte sono pi\u00f9 grandi dei maschi allo stesso stadio di sviluppo, come nel caso di molte altre specie di squali. La durata di vita dello squalo elefante \u00e8 probabilmente di circa 50 anni e la dimensione massima registrata \u00e8 di 12,2 m di lunghezza.\nCommensalismo e parassitismo.\nOltre ai consueti copepodi ectoparassiti degli squali, gli squali elefante del Nord Atlantico presentano spesso lamprede marine (\"Petromyzon marinus\") attaccate alla loro pelle. Sebbene le lamprede non siano in grado di perforare la pelle ricoperta di denticoli dello squalo, esse sono abbastanza \u00abirritanti\u00bb da portare l'animale a sfregarsi contro una superficie o addirittura ad effettuare dei salti (\"breaching\") per cercare di rimuoverle. Infatti, recenti osservazioni e fotografie indicano che gli squali elefante possono saltare totalmente o parzialmente fuori dall'acqua per staccare parassiti o commensali come le lamprede o le remore. Questi comportamenti sono stati osservati sia in esemplari solitari che in individui che vivono in gruppo, il che sembrerebbe evocare una qualche forma di comunicazione intraspecifica, dal momento che l'energia spesa sembra essere sproporzionata per il risultato che lo squalo vuole ottenere.\nPredatori.\nGli esemplari adulti non hanno predatori conosciuti, ma i giovani sono senza dubbio vulnerabili agli attacchi dei grandi predatori marini come l'orca (\"Orcinus orca\") o lo squalo bianco (\"Carcharodon carcharias\"). In un caso eccezionale, uno squalo elefante di 2,5 m \u00e8 stato rinvenuto nello stomaco di un capodoglio delle Azzorre.\nComportamento.\nNonostante le sue enormi dimensioni, lo squalo elefante \u00e8 una creatura indolente, del tutto inoffensiva, che si muove lentamente ad una velocit\u00e0 di 3-4 nodi, anche se pu\u00f2 raggiungere i 9-10 nodi. Deve il suo nome inglese di \"Basking shark\" (\u00absqualo che si crogiola al sole\u00bb) alla sua abitudine di riposare in superficie durante le ore pi\u00f9 calde della giornata, proprio come se si crogiolasse al sole, con la pinna dorsale che si agita delicatamente e una parte del dorso visibile sopra la superficie, o addirittura stando sdraiato su un fianco o sulla schiena, pancia in su. Johan Ernst Gunnerus, a cui si deve la prima descrizione della specie, not\u00f2 fin dall'inizio il suo carattere disinvolto:\nMalgrado la sua apparente noncuranza, alcuni scienziati dell'universit\u00e0 inglese di Plymouth hanno dimostrato, grazie a dei tag di geolocalizzazione, che questo squalo non si sposta casualmente quando si alimenta, ma che individuerebbe le zone ricche di zooplancton, selezionerebbe le specie preferite e memorizzerebbe le migrazioni del plancton durante le stagioni, in modo da poterlo localizzare in ogni periodo dell'anno.\nSebbene sia generalmente una creatura solitaria, in determinati momenti e per diversi mesi presenta un comportamento gregario. \u00c8 abbastanza comune incontrare dei gruppi di squali elefante di venti, trenta, talvolta di sessanta-cento individui di diverse dimensioni che si muovono insieme, specialmente al momento della riproduzione.\nDistribuzione e habitat.\nHabitat.\nLo squalo elefante preferisce le aree in cui si concentra lo zooplancton. Si tratta di zone in cui diverse masse d'acqua si incontrano o di promontori e zone soggette a forti maree attorno alle isole e nelle baie. Uno studio del 2008 ha dimostrato che questa specie pu\u00f2 vivere anche in habitat ad una profondit\u00e0 di oltre 1000 m.\nAreale.\nIn tutto il mondo, gli squali elefante occupano le acque temperate delle piattaforme costiere, ma sono presenti localmente al largo delle coste di 50 diversi paesi. Nell'Atlantico settentrionale, vengono osservati da sud-est a sud-ovest, passando per il nord, dal Senegal e da diversi paesi d'Europa (compreso il mar Mediterraneo), passando per la Norvegia, la Svezia e la Russia, fino all'Islanda, al Canada (Terranova, Nuova Scozia, Nuovo Brunswick), alla costa orientale degli Stati Uniti e al golfo del Messico. Nel Pacifico settentrionale, sono presenti, sempre da sud-ovest a sud-est passando per il nord, da Giappone, Cina e isole Aleutine, fino all'Alaska, alla Columbia Britannica e alla costa occidentale degli Stati Uniti e del Messico (Baja California e parte settentrionale del golfo di California). Lo squalo elefante non \u00e8 mai stato osservato in acque equatoriali.\nLo studio delle migrazioni.\nFino al 2009, gli ittiologi avevano osservato questa specie solo in estate e sempre nell'Atlantico settentrionale. Non sapevano quasi nulla del suo comportamento invernale. Per prima cosa hanno scoperto (grazie al radiotracking) che non andava in ibernazione durante l'inverno, come sostenuto in precedenza dagli studiosi. Solo recentemente si \u00e8 scoperto, grazie all'utilizzo di tag satellitari (di tipo PSAT) attaccati per mezzo di un dardo sulla pelle di 25 squali elefante, che gli individui di questa specie migrano verso acque pi\u00f9 calde, cambiando addirittura emisfero: squali marcati nell'Atlantico settentrionale, al largo della costa orientale degli Stati Uniti, sono stati infatti rinvenuti mentre svernavano al largo della Guyana francese o del Brasile. I chip installati registravano la profondit\u00e0, la temperatura e il livello di luminosit\u00e0 ogni 10-15 secondi e inviavano le loro informazioni a un satellite quando lo squalo risaliva in superficie. Essi hanno dimostrato che il viaggio veniva in parte effettuato a profondit\u00e0 precedentemente insospettate: da 200 a 1000 m di profondit\u00e0 e che si protrae talvolta per diversi mesi. Questo viaggio verso altre latitudini potrebbe consentire un miglior andamento della gestazione delle femmine, un parto pi\u00f9 facile e un aumento delle possibilit\u00e0 di sopravvivenza dei nuovi nati.\nSolo ora si sta iniziando a conoscere l'areale estivo di questa specie, ma anche se da poco sappiamo che essa migra verso sud in inverno, non conosciamo ancora la sua area invernale di distribuzione. In estate viene rinvenuta nelle acque della piattaforma e della scarpata continentale delle zone temperate e fredde di entrambi gli emisferi.\nStoria evolutiva.\nLo squalo elefante \u00e8 l'unica specie vivente della famiglia dei Cetorinidi, strettamente imparentata con quella dei Lamnidi. Queste costituiscono due delle sette famiglie che formano l'ordine dei Lamniformi. A sua volta questo \u00e8 uno degli otto ordini che compongono il superordine dei Selachimorpha (sottoclasse degli Elasmobranchii).\nUna specie fossile imparentata con lo squalo elefante \u00e8 nota unicamente a partire dai denti: si tratta di \"Cetorhinus parvus\", risalente all'Oligo-Miocene.\nRapporti con l'uomo.\nA causa della loro dieta planctivora, gli squali elefante sono innocui per gli esseri umani. Il loro comportamento non \u00e8 mai aggressivo e non attaccano i subacquei o le imbarcazioni. Tuttavia, a causa delle loro dimensioni, hanno una forza tremenda e possono ferire un sub con un semplice movimento di fuga o di difesa. Inoltre, la loro pelle ricoperta di dentelli \u00e8 abrasiva come la carta vetrata.\nL'era della caccia allo squalo elefante.\nQuesti squali sono stati a lungo pescati regolarmente nelle aree in cui si trovano vicino alla costa (Norvegia, Scozia, Irlanda, Canada, Massachusetts e California negli Stati Uniti). Da un lato, il loro fegato (che rappresenta il 15-20% del peso dell'animale) \u00e8 ricco di olio, dall'altro, la loro carne \u00e8 commestibile e dalla pelle, una volta conciata, si ricava un cuoio spesso e resistente. Tuttavia, a causa della loro rarefazione, della concorrenza sul mercato con altri oli di pesce a basso costo e della maggiore reperibilit\u00e0 di scorte alimentari anche sulle coste pi\u00f9 remote, la pesca agli squali elefante \u00e8 stata progressivamente abbandonata. In Francia, durante la seconda guerra mondiale e negli anni subito successivi, questo tipo di attivit\u00e0 ebbe una certa ripresa a causa della scarsit\u00e0 di grassi animali e di cibo in generale. All'epoca, con la sua carne \u00abvenivano fatte delle fritture, anche se bisognava friggere con essa anche delle cipolle per eliminare il suo odore particolare. Queste fritture erano buone e la gente le mangiava volentieri\u00bb. Questa \u00abinfatuazione\u00bb passeggera diminu\u00ec con la ripresa delle normali condizioni di approvvigionamenti alimentari alla fine degli anni '40.\nMetodi di pesca.\nPer poter tornare in porto con uno squalo elefante i pescatori avevano a disposizione tre diversi metodi:\nDurante la pesca allo squalo elefante propriamente detta, era l'ideale, per le piccole imbarcazioni, accostarsi il pi\u00f9 possibile all'animale con il mare calmo, quando cio\u00e8 era pi\u00f9 facile avvicinarlo. A questo punto, veniva lanciato a mano l'arpione, con pi\u00f9 o meno probabilit\u00e0 di riuscita. La posizione del punto di impatto era cruciale. Se ad essere colpita era la spalla, era allora molto difficile uccidere l'animale. I pi\u00f9 abili miravano al muso, per impedire allo squalo di immergersi. L'ideale era colpire il corpo, vicino alla pinna dorsale, in modo da danneggiare gli intestini, o vicino alla coda, s\u00ec da ledere le vertebre dorsali. In Irlanda, l'animale veniva immobilizzato tagliando il peduncolo caudale, che si rompeva a causa degli sforzi disperati dell'animale per liberarsi. Indebolendosi a causa dell'emorragia, l'animale veniva quindi trascinato vicino alla barca dopo 4-5 ore di agonia. Quando si trovava vicino alla barca, veniva finito con l'aiuto di un grosso coltello. Una volta morto, veniva trascinato a rimorchio e trasportato nel porto, dove veniva tagliato in pezzi da 40-50 chili; il fegato veniva messo da parte. Oltre a questo tipo di pesca, arcaica e poco produttiva, alcune aziende ittiche avevano messo a punto metodi industriali di caccia allo squalo elefante. Cos\u00ec, attorno alla met\u00e0 del XX secolo, le \u00ab\"Scottish West Coast Fisheries\"\u00bb operavano con una nave fattoria e tre piccole scialuppe a motore di 12 metri, munite di un cannone lancia-arpioni, con quattro uomini d'equipaggio che rimanevano in collegamento telefonico con la nave fattoria. Ad ogni arpione veniva fissata una sagola munita di due galleggianti costituiti da barili vuoti. Di conseguenza pi\u00f9 squali potevano cos\u00ec essere arpionati successivamente. Alla fine della pesca, le sagole venivano recuperate e le carcasse, gonfiate con aria compressa, venivano rimorchiate fino al porto.\nLa carne.\nDurante l'occupazione tedesca, la carne dello squalo elefante, che come quella di molti altri squali veniva indicata con il nome generico di \u00abvitello di mare\u00bb, era poco apprezzata come cibo. Essa veniva tuttavia tagliata appena l'animale giungeva in porto e immessa sul mercato. Prendeva bene il sale e veniva anche venduta e consumata salata e leggermente affumicata. Allo stesso tempo, \u00abin diverse occasioni, fabbriche di cibo in scatola provavano a prepararla in scatole sigillate ermeticamente con una copertura di salsa di pomodoro. I risultati non furono dei migliori, in quanto il prodotto non era gradevole e la sua consistenza, simile a quella del caucci\u00f9, lo rendeva immangiabile\u00bb.\nLa pelle.\nVarie tecniche di conciatura effettuate durante le ostilit\u00e0 non ebbero successo. Risultati decisamente migliori furono ottenuti dopo la guerra: la pelle dello squalo elefante, tagliata in ampi quarti, salata e tenuta un po' di tempo nel sale prima di essere inviata in concerie specializzate, veniva lavorata per la preparazione di un \"galuchat\" molto resistente, in quanto manteneva una buona flessibilit\u00e0.\nIl fegato e l'olio.\nUno squalo elefante di 5 tonnellate (peso medio della specie) ha un fegato di circa una tonnellata. Da questo fegato veniva in genere estratto il 60% di olio; estrazioni particolarmente buone potevano ricavarne fino al 70%. La quantit\u00e0 di olio che poteva essere estratta dal fegato di uno di questi animali era quindi di 400-900 litri, con una media di circa 600 litri. Il contenuto insaponificabile di questo olio contiene una percentuale molto elevata di squalene e una quantit\u00e0 minore di pristano, oltre a piccole quantit\u00e0 di colesterolo e acido palmitico, stearico e oleico. Indipendentemente dal suo utilizzo per la tempra degli acciai, l'olio di fegato di squalo elefante possiede qualit\u00e0 riconosciute che ne hanno giustificato l'utilizzo in:\nImportanza economica.\nIn passato, questo squalo veniva cacciato in tutto il mondo principalmente per la sua carne e per l'olio ricavato dal suo fegato. Al giorno d'oggi, la pesca \u00e8 praticamente cessata, tranne che in Cina e in Giappone. Le pinne sono vendute come ingrediente per la zuppa di squalo. Sul mercato asiatico, le pinne fresce possono costare fino a 1000 dollari, mentre quelle essiccate si vendono in genere a 700 dollari al chilo. Il fegato viene venduto in Giappone come afrodisiaco o come alimento funzionale, e l'olio da esso ricavato funge da eccipiente e da sostanza grassa per i cosmetici.\nIn Europa, nelle regioni in cui un tempo era oggetto di pesca, la specie, con lo sviluppo dell'ecoturismo, \u00e8 oggi considerata un patrimonio naturale da proteggere. Malgrado tutto, a causa della sua rarit\u00e0 e fragilit\u00e0, non esistono \u00absafari acquatici\u00bb come quelli che vengono organizzati per l'osservazione delle balene. Sull'isola di Man, nel mare d'Irlanda, l'osservazione degli squali \u00e8 limitata allo scopo di nuocere loro il meno possibile. In Cornovaglia, le agenzie turistiche approfittano della regolarit\u00e0 delle apparizioni dell'animale, a partire da giugno, solamente per prolungare le gite \u00abnaturalistiche\u00bb in barca.\nUna specie minacciata.\nOggi, la pi\u00f9 grande minaccia per questo squalo \u00e8 la pesca intensiva ad opera dei paesi asiatici. Invece, al di fuori dell'Asia, le catture accidentali (nel caso un esemplare rimanga impigliato in una rete da posta, muoia l\u00ec o venga successivamente ucciso dai pescatori) e le collisioni con le imbarcazioni sono i fattori che minacciano maggiormente le popolazioni di squalo elefante.\nA causa della sua crescita lenta, del lungo periodo di gestazione e della tarda maturit\u00e0 sessuale, lo squalo elefante si dimostra incapace di riprendersi dalle perdite subite durante il XX secolo e presenta una bassa diversit\u00e0 genetica. \u00c8 pertanto considerato dagli scienziati una specie in via di estinzione. Per questo motivo, lo squalo elefante viene elencato come \u00abin pericolo\u00bb sulla Lista Rossa della IUCN (Unione mondiale per la conservazione della natura) e figura nell'appendice II della CITES e in diverse convenzioni internazionali come la convenzione OSPAR per la protezione dell'ambiente marino dell'Atlantico nord-orientale o la convenzione di Bonn sulla conservazione delle specie.\nIn Francia, la specie non \u00e8 protetta: \u00e8 proibito solamente pescarla e avvicinarsi ad essa. Due associazioni francesi sono attualmente all'opera per lo studio e la conservazione di questa specie: l\"Association pour l'\u00e9tude et la conservation des s\u00e9laciens\" (APECS), con sede a Brest, che effettua ogni anno il monitoraggio della popolazione a livello nazionale, e il \"Groupe de Recherche sur les Requins de M\u00e9diterran\u00e9e\", con sede ad Ajaccio, attivo nelle acque della Corsica.\nCredenze popolari.\nMolte storie di serpenti di mare e di mostri marini potrebbero trovare una spiegazione nell'osservazione di squali elefante che si spostano in fila o dalla forma particolare che assume il loro cadavere in decomposizione.\nIl serpente di mare.\nDurante la stagione riproduttiva, \u00e8 possibile osservare alcuni individui, in fila indiana, nuotare a una velocit\u00e0 di 4-5 nodi, a distanza di dodici o quindici metri l'uno dall'altro. Come sono soliti fare, questi squali agitano delicatamente la loro pinna dorsale sollevata sulla superficie dell'acqua, mentre il lobo esterno della coda emerge leggermente dall'acqua e viene anch'esso fatto ondeggiare. Se si aggiunge a questo l'immaginazione dei pescatori, specialmente se \u00e8 la femmina che \u00abguida il treno\u00bb nuota con la bocca aperta e il muso proteso al di sopra della superficie, non sorprende che questi animali possano essere stati scambiati per serpenti di mare.\nIl plesiosauro.\nDecomponendosi, il cadavere dello squalo elefante assume una forma insolita. Queste carcasse, riportate in superficie dalle reti da pesca o finite casualmente a riva, furono usate in diverse occasioni (il mostro di Stronsay, la carcassa della Zuiyo-maru) dai criptozoologi come prova dell'esistenza di plesiosauri sopravvissuti fino ad oggi. In effetti, sotto l'azione delle onde o in seguito allo sbattimento del moto ondoso sugli scogli, il cadavere perde i suoi elementi pi\u00f9 fragili, vale a dire la mascella, gli archi branchiali e la maggior parte dello scheletro della testa, e rimangono intatte solo la colonna vertebrale, la scatola cranica, le pinne pettorali e ventrali con i cinti toracico e pelvico. Questo porta la carcassa ad assumere una strana forma che pu\u00f2 essere facilmente confusa con quella del famoso rettile acquatico. Tuttavia, l'analisi istologica tradisce rapidamente la natura dell'organismo."}
{"id": "651562", "revid": "72396", "url": "https://it.wikipedia.org/wiki?curid=651562", "title": "Il Sardegna", "text": ""}
{"id": "651570", "revid": "1632387", "url": "https://it.wikipedia.org/wiki?curid=651570", "title": "Giochi dei piccoli stati d'Europa", "text": "I Giochi dei piccoli stati d'Europa sono una manifestazione organizzata dall'AASSE e patrocinata dal Comitato Olimpico Internazionale (CIO), riservata agli Stati Europei con una popolazione inferiore al milione di abitanti.\nPaesi partecipanti.\nI Paesi partecipanti sono i membri dell'AASSE:\nIl Montenegro, divenuto indipendente nel 2006, ha meno di un milione di abitanti ed \u00e8 diventato membro dell'Associazione Atletica dei Piccoli Stati d'Europa; partecipa ai Giochi a partire dall'edizione 2011. Anche la Citt\u00e0 del Vaticano potrebbe partecipare alle prossime edizioni dei giochi, grazie all'associazione Athletica Vaticana, che \u00e8 stata invitata come osservatore all'edizione 2019.\nEdizioni.\nQuesta manifestazione, che si avvale, come gi\u00e0 detto, dell'alto patrocinio del CIO, si disputa ogni due anni ed \u00e8 ospitata a rotazione dai Paesi membri. Ecco le sedi delle edizioni:"}
{"id": "651577", "revid": "1305772", "url": "https://it.wikipedia.org/wiki?curid=651577", "title": "Bou Craa", "text": "Bou Craa (; in berbero: \u2d31\u2d53\u2d3d\u2d54\u2d30\u2d44) \u00e8 una citt\u00e0 situata nel nord ovest del Sahara Occidentale nella regione di Saguia el Hamra, a 100\u00a0km a sud-est da La\u00e2youne. L'attivit\u00e0 economica principale \u00e8 l'estrazione dei fosfati.\nLa citt\u00e0 \u00e8 anche conosciuta come Bo Craa, Bu Craa o Boukraa.\nStoria.\nGli spagnoli scoprirono le miniere di fosfato nel 1947. Alla partenza degli spagnoli in seguito alle decolonizzazione il Marocco invase immediatamente la parte contigua al suo territorio nazionale. La miniera, che era propriet\u00e0 dell'ente nazionale spagnolo INI pass\u00f2 sotto controllo della societ\u00e0 marocchina OCP Group. La prima fase della guerra fu combattuta intorno alla zona. Il controllo della miniera era importante da un punto di vista economico e fu sempre in mano al Marocco con fasi di \"forte disturbo\" e boicottaggio da parte del Fronte Polisario. La citt\u00e0 prima dell'indipendenza era abitata da spagnoli e prevalentemente da Sahrawi, forse l'unica parte della popolazione della colonia fortemente sindacalizzata. Questa \"coscienza\" particolare diversa dalla maggioranza nomade o seminomade cre\u00f2 le condizioni, fin dal tempo coloniale, che molti dei primi attivisti del movimento indipendentista Harakat Tahrir e del Fronte Polisario furono lavoratori delle miniere di fosfato.\nI campi per rifugiati a Tindouf.\nUna daira della wilaya di La\u00e2youne porta il nome di Bou Craa nei campi per rifugiati di Tindouf.\nEconomia.\nIl Sahara Occidentale \u00e8 conosciuto da oltre mezzo secolo per le sue attivit\u00e0 minerarie. Bou Craa ha una miniera a cielo aperto gestita dalla societ\u00e0 \"Phosboucra\u00e2\". La \"Phosboucra\u00e2\" fu fondata come societ\u00e0 spagnola nel 1962, faceva parte dell'INI per sfruttare le miniere locale. Con gli Accordi di Madrid del 14 novembre 1975, la societ\u00e0 nel maggio 1977 si trasfer\u00ec per il 65% sotto controllo della societ\u00e0 marocchina OCP Group, mentre il 35% della societ\u00e0 resta in mani spagnole. Successivamente, con la mancata partecipazione spagnola agli aumenti di capitale, si azzer\u00f2 la partecipazione spagnola nel dicembre 2002. La miniera produce 1.860.000 tonnellate di fosfati (dato del 1997). La produzione \u00e8 trasportata fino alla citt\u00e0 di La\u00e2youne da dove viene esportata per un 45% negli Stati Uniti e per un 20% in Europa. La miniera, la pi\u00f9 vasta del mondo su una superficie di 250\u00a0km2, \u00e8 al centro di una vasta regione stimata in 1.200\u00a0km2. Il minerale estratto ha una densit\u00e0 pari all'85% di fosfato tricalcico.\nIl nastro trasportatore.\nIl trasporto a La\u00e2youne avviene attraverso un nastro trasportatore di oltre 100\u00a0km che \u00e8 il pi\u00f9 lungo al mondo. Durante la prima parte della guerra fra il Marocco e il Fronte Polisario, prima dell'inclusione della citt\u00e0 nell'area del Muro marocchino, il nastro fu attaccato e bloccato pi\u00f9 volte da soldati sahrawi e successivamente da insorti. Gli attacchi cessarono gradualmente dopo la costruzione del primo muro nel giugno del 1982 che circoscrisse il cosiddetto \"triangolo utile\".\nLe conseguenze della Marcia verde.\nAttualmente i lavoratori della miniera sono in netta prevalenza marocchini. I sahrawi sono in netta minoranza, tantoch\u00e9 i sindacati sahrawi e le associazioni umanitarie accusano la societ\u00e0 proprietaria di \"azioni discriminatorie\" nei confronti degli abitanti locali."}
{"id": "651585", "revid": "838137", "url": "https://it.wikipedia.org/wiki?curid=651585", "title": "Sindrome di Alport", "text": "La sindrome di Alport \u00e8 una condizione genetica caratterizzata dalla progressiva perdita di funzione renale e uditiva. La sindrome di Alport pu\u00f2 inoltre interessare gli occhi. La presenza di sangue nelle urine (ematuria) \u00e8 quasi sempre riscontrabile nella patologia.\nLa sindrome di Alport pu\u00f2 anche colpire gli occhi, anche se i cambiamenti di solito non influenzano la vista, tranne quando le modifiche alla lente avvengono in et\u00e0 avanzata. Il sangue nelle urine \u00e8 sempre presente in questa malattia. La proteinuria \u00e8 una caratteristica del progredire della malattia renale. La sindrome di Alport veniva anche detta la nefrite ereditaria , ma questo nome \u00e8 fuorviante in quanto vi sono molte altre cause di malattia renale ereditaria .\nFu identificata per la prima volta in una famiglia inglese dal dottor Arthur Cecil Alport nel 1927.\nLa sindrome di Alport \u00e8 causata da un difetto ereditario del collagene di tipo IV, un materiale strutturale necessario per la normale funzione di diverse parti del corpo. Poich\u00e9 il collagene di tipo IV si trova nelle orecchie, negli occhi e nei reni, questo spiega perch\u00e9 la sindrome di Alport colpisce diverse parti del corpo apparentemente non correlate.\nEziologia.\nLa sindrome di Alport \u00e8 causata da mutazioni dei geni \"COL4A3\", \"COL4A4\" ,\"COL4A5 e COL4A6\" codificanti per le catene di collagene. Mutazioni in tali geni impediscono il corretto assemblaggio degli eterotrimeri della rete (\"network\") di collagene di tipo IV, che costituisce un importante componente strutturale delle membrane basali di rene, orecchio interno e occhio. Le membrane basali appaiono assottigliate, a morfologia di foglietto che separa e sostiene le cellule di molti tessuti.\nLa presenza di catene di collagene anomale, determina una alterazione della membrana basale glomerulare con conseguente passaggio di sangue (ematuria) e proteine (proteinuria) nelle urine. Conseguenza finale dell'alterata membrana basale glomerulare (del rene) \u00e8 una graduale sclerosi con progressione verso l'insufficienza renale cronica nella maggior parte dei casi.\nEreditariet\u00e0.\nLa Sindrome di Alport pu\u00f2 avere diversi percorsi genetici di trasmissione, che dipendono dalla mutazione che provoca la malattia.\nDiagnosi clinica.\nGregory et al., 1996, ha fornito i seguenti 10 criteri per la diagnosi della Sindrome di Alport, almeno quattro dei quali devono essere riscontrati:"}
{"id": "651593", "revid": "123650791", "url": "https://it.wikipedia.org/wiki?curid=651593", "title": "Regno armeno di Cilicia", "text": "Il Regno armeno di Cilicia (), noto anche come \"Armenia Minor\" o \"Piccola Armenia\" (da non confondere con il \"Regno d'Armenia\" o \"Armenia maggiore\" dell'antichit\u00e0), fu creato durante il Medioevo dagli esuli armeni che fuggivano dall'invasione dei Selgiuchidi della loro madrepatria.\nEra situato sul golfo di Alessandretta del Mar Mediterraneo, in quella che oggi \u00e8 la Turchia meridionale.\nIl regno rimase una entit\u00e0 autonoma dal 1078 al 1375.\nIl regno di Cilicia venne fondato dalla dinastia Rupenide, un ramo collaterale della dinastia Bagratide che in tempi diversi sal\u00ec sui troni di Armenia e Georgia.\nLa capitale del regno era Sis, e per lungo tempo la Cilicia rimase alleata dei Crociati e si promosse come caposaldo e baluardo della Cristianit\u00e0 in Oriente. Essa ebbe anche la funzione di fulcro della cultura e della identit\u00e0 nazionale armena quando l'Armenia rimase sotto la dominazione di potenze straniere.\nIl re Leone II d'Armenia contribu\u00ec a coltivare l'economia e il commercio della Cilicia mentre crescevano le relazioni con i mercanti europei.\nLe citt\u00e0 ed i castelli pi\u00f9 importanti del regno comprendevano il porto di Corico, Lampron, Partzerpert, Vahka, Hromgla, Tarso, Anazarbe, Til Hamdoun, Mamistra e il porto di Laiazzo che serviva come terminal occidentale verso oriente.\nPisani, genovesi e veneziani fondarono colonie a Laiazzo attraverso trattati con la Cilicia armena nel XIII secolo.\nMarco Polo, per esempio, part\u00ec per il suo viaggio in Cina da Laiazzo nel 1271.\nStoria.\nPrimi legami tra Armenia e Cilicia.\nPer un breve periodo nel I secolo a.C. il potente regno d'Armenia riusc\u00ec a conquistare una vasta regione nel Levante, inclusa l'area della Cilicia.\nNell'83 a.C., dopo un sanguinoso conflitto per il trono della Siria, governata dai Seleucidi, l'aristocrazia ellenica siriana decise di scegliere il sovrano armeno Tigrane il Grande come protettore del regno e gli offr\u00ec la corona di Siria.\nIn seguito Tigrane conquist\u00f2 i Fenici e la Cilicia, ponendo praticamente fine all'impero seleucide, sebbene sembra che alcune citt\u00e0 recalcitranti abbiano riconosciuto il giovanissimo re-ombra Seleuco VII come legittimo sovrano, durante il suo regno.\nIl confine meridionale dei suoi domini arriv\u00f2 fino a Ptolemais (moderna Acri).\nAlla massima estensione il suo impero andava dai Monti del Ponto (nell'attuale nord-est della Turchia) alla Mesopotamia e dal Mar Caspio al Mediterraneo; le truppe di Tigrane potrebbero essere giunte fino ad Ecbatana.\nMolti degli abitanti delle citt\u00e0 conquistate furono trasferiti nella sua nuova metropoli di Tigranocerta.\nEgli prese il titolo di re dei re che, secondo le loro monete, all'epoca non veniva assunto neppure dai re dei Parti.\nDal tempo della sua conquista, si pensa siano rimasti alcuni insediamenti armeni nella regione della Cilicia.\nImmigrazione armena nella Cilicia bizantina.\nLa Cilicia venne presa agli arabi dall'imperatore bizantino Niceforo II Foca intorno al 965. Dopo aver espulso tutti i musulmani dalla regione, incoraggi\u00f2 i cristiani dall'Armenia e dalla Siria a trasferirsi nella regione.\nL'imperatore Basilio II (976-1025) tent\u00f2 di espandersi verso oriente nel Vaspurakan armeno e verso sud nella Siria tenuta dagli arabi.\nIn conseguenza delle campagne militari bizantine, gli Armeni si diffusero nella Cappadocia e verso est dalla Cilicia nelle aree montagnose della Siria settentrionale e della Mesopotamia.\nL'immigrazione degli Armeni nel territorio fu incrementata dalla formale annessione dell'Armenia Maggiore nell'impero Bizantino nel 1045 e dalla conquista selgiuchide 19 anni dopo; che produssero due nuove ondate migratorie.\nDopo la caduta dell'Armenia dei Bagratidi e durante i secoli seguenti, la nazione armena non fu in grado di ristabilire se stessa e la sua sovranit\u00e0, ma rimase sotto il governo di trib\u00f9 turche.\nFondazione del potere armeno in Cilicia.\nGli Armeni giunti in Cilicia servirono in vari modi per l'impero di Bisanzio; essi divennero ufficiali militari e governatori, e ottennero il controllo di importanti citt\u00e0 sulla frontiera orientale dell'Impero bizantino.\nQuando il potere imperiale sub\u00ec una forte scossa e si indebol\u00ec, nel caos degli anni che seguirono la battaglia di Manzicerta, alcuni di essi colsero l'opportunit\u00e0 di appropriarsi del potere come signori autonomi, mentre altri rimasero, almeno nominalmente, leali a Bisanzio.\nTra questi primi signori della guerra armeni, quello di maggior successo fu Philaretus Brachamius, un ex generale di Romano IV Diogene che, tra il 1078 e il 1085, istitu\u00ec un principato che si estendeva da Melitene a nord fino ad Antiochia a sud e dalla Cilicia ad occidente fino ad Edessa ad oriente.\nEgli invit\u00f2 molti nobili armeni a stabilirsi nei suoi territori, e diede loro terre e castelli.\nLa nazione creata da Philaretus cominci\u00f2 a crollare gi\u00e0 prima della sua morte nel 1090 e subito dopo quel che rimaneva si frantum\u00f2 in signorie locali.\nUno di questi principi fu Ruben, che aveva stretti legami con Gagik II, l'ultimo re armeno della dinastia bagratide.\nEgli sapeva che non avrebbe mai potuto restaurare il regno bagratide e si ribello contro l'Impero bizantino in Cilicia.\nCon lui si mobilitarono molti altri nobili e possidenti armeni.\nCos\u00ec, nel 1080, le fondamenta del principato armeno indipendente di Cilicia, e del futuro regno, furono gettate sotto la guida di Ruben e dei suoi discendenti (che saranno chiamati Rupenidi).\nAlla fine dell'XI secolo, quando Ruben mor\u00ec nel 1095, esistevano diversi importanti principati armeni in Cilicia:\nCon l'eccezione di Ghog Vasil e Costantino, questi signori armeni non erano vicini alla maggior parte dei loro compatrioti armeni ed erano sgraditi ai cristiani siriaci perch\u00e9 essi erano di fede greco-ortodossa o detenevano titoli ufficiali conferiti dall'imperatore bizantino.\nLa prima crociata e il principato dei Rupenidi.\nDurante il regno di Costantino I i crociati invasero l'Anatolia e il Vicino Oriente.\nCon l'avvento della prima crociata gli armeni del regno di Cilicia guadagnarono dei potenti alleati tra i cristiani.\nGrazie al loro aiuto essi riuscirono ad assicurare la Cilicia dalla minaccia turca, sia attraverso varie azioni militari sia con la fondazione di Stati crociati ad Antiochia ed Edessa.\nGli Armeni diedero anche aiuto ai crociati:\nPer i successivi due secoli Armeni e crociati furono talora alleati e talora avversari.\nNell'area sorse un primo abbozzo di governo centralizzato con l'ascesa della dinastia dei Rupenidi che, durante il XII secolo furono quanto pi\u00f9 si avvicinava ad una dinastia ereditaria e sovrana, e si scontrarono con i bizantini per il controllo della regione.\nIl principe Leone I integr\u00f2 le citt\u00e0 costiere della Cilicia nel principato, consolidando cos\u00ec il primato commerciale armeno nella regione.\nAlla fine, nel 1137, fu sconfitto dall'imperatore bizantino Giovanni II Comneno, che considerava ancora la Cilicia una provincia bizantina, e imprigionato con diversi membri della famiglia. Mor\u00ec in prigione tre anni dopo.\nIl figlio e successore di Leone, Thoros II fu anch'egli catturato e imprigionato dai Bizantini ma riusc\u00ec a fuggire nel 1141 tornando a guidare la battaglia dinastica. Dopo i primi successi fu costretto nel 1151 a giurare fedelt\u00e0 all'imperatore bizantino Manuele I Comneno.\nTuttavia i principi rupenidi continuarono a governare sulla Cilicia che frattanto era diventata cos\u00ec importante che, nel 1151, il capo della Chiesa armena trasfer\u00ec la sua sede a Hromgla.\nIl regno d'Armenia.\nLeone, il primo re della Cilicia armena, aveva iniziato a governare come principe Leone II nel 1187, e divenne una delle pi\u00f9 importanti figure della nazione armena in Cilicia.\nDurante il suo regno dovette fronteggiare i governanti di Iconio, Aleppo e Damasco; nel fare ci\u00f2 egli conquist\u00f2 nuove terre, raddoppiando i possedimenti della Cilicia sulla costa del Mediterraneo.\nFece anche grandi sforzi per aumentare la forza militare della nazione.\nAll'epoca, dall'Egitto, Saladino aveva fortemente indebolito gli stati crociati, costringendo i latini a lanciare un'altra crociata.\nIl principe Leone II approfitt\u00f2 della situazione per migliorare le relazioni con i cristiani latini.\nGrazie all'appoggio che diede al sacro romano imperatore (Federico Barbarossa ed a suo figlio Enrico VI) riusc\u00ec ad elevare il principato allo status di regno e divenne il primo re della Cilicia armena con il nome di Leone I.\nLa corona pass\u00f2 alla dinastia rivale degli Hetumidi attraverso la figlia di Leone, Zabel; nel 1225, mentre era regina, il suo primo marito fu avvelenato da Costantino di Barbaron che nel 1226 la costrinse a sposare suo figlio Aitone I, che divenne co-regnante e poi re alla morte di Zabel.\nDurante il regno di Aitone I e Zabel, l'Impero mongolo, nella sua rapida espansione dall'Asia, raggiunse il Vicino Oriente. I Mongoli conquistarono rapidamente il territorio dell'Armenia Maggiore, la Mesopotamia, la Siria e avanzarono verso l'Egitto.\nLa conquista mongola fu disastrosa per gli Armeni che abitavano ancora l'Armenia Maggiore ma non per quelli in Cilicia che non furono mai attaccati dai mongoli poich\u00e9 Aitone I nel 1247 invi\u00f2 suo fratello Sempad alla corte mongola per negoziare, e si alle\u00f2 o si sottomise all'ilkhanato.\nCampagne con i Mongoli.\nLe forze di Aitone I ed i cristiani di Boemondo VI d\u2019Antiochia combatterono insieme ai Mongoli sotto il comando di H\u00fcleg\u00fc, nella conquista della Siria islamica e la cattura di Aleppo e Damasco nel 1259-1260.\nAitone tent\u00f2 anche di convertire i mongoli alla cristianit\u00e0, ma invano.\nNel 1266 il capo mamelucco Baybars intim\u00f2 a Aitone I di abbandonare la sua alleanza con i Mongoli, di accettare la sovranit\u00e0 dei Mamelucchi e di restituire loro i territori e le fortezze che Aitone aveva acquisito grazie alla sua sottomissione ai Mongoli.\nA seguito di queste minacce, Aitone I si rec\u00f2 presso la corte mongola dell'Ilkhanato, in Persia, per ottenere aiuto militare.\nDurante la sua assenza, per\u00f2, i Mamelucchi mossero sulla Cilicia armena, guidati da Mansur II e da Qalawun, sconfissero gli Armeni nella battaglia di Mari, uccisero il figlio di Aitone, Teodoro, e catturarono l'altro figlio, Leone, insieme a decine di migliaia di soldati armeni.\nPer riscattare il figlio, Aitone dovette pagare ai Mamelucchi una forte somma di denaro e consegnare loro molte fortezze.\nPoco dopo il grande terremoto del 1268 devast\u00f2 ulteriormente il paese, che era gi\u00e0 stato messo a ferro e fuoco dai Mamelucchi.\nNel 1269, Aitone I abdic\u00f2 in favore di suo figlio Leone III, che fu costretto a pagare un forte tributo annuale ai Mamelucchi.\nNonostante tale pagamento i Mamelucchi continuarono ad attaccare la Cilicia quasi ogni anno.\nTregua con i Mamelucchi (1281-1295).\nNel 1281, dopo la sconfitta di Mongoli e Armeni comandati da M\u00f6ngke Temur ad opera dei Mamelucchi nella seconda battaglia di Homs, gli Armeni furono costretti a una tregua.\nInoltre, nel 1285, a seguito di una potente offensiva di Qalawun, gli Armeni dovettero firmare una tregua di 10 anni, che lasci\u00f2 molte fortezze armene ai Mamelucchi, che proibirono loro di costruire fortificazioni difensive e li obblig\u00f2 a commerciare con loro, eludendo cos\u00ec l'embargo commerciale imposto dal papa.\nI Mamelucchi continuarono in numerose occasioni a razziare la Cilicia armena, che fu invasa nel 1292 da al-Ashraf Khalil, il sultano ayyubide d'Egitto, che l'anno precedente aveva conquistato il regno di Gerusalemme: Hromgla fu saccheggiata e la sede della Chiesa armena dovette essere spostata a Sis.\nAitone fu costretto ad abbandonare Besni, Marash e Til Hamdoun ai musulmani.\nNel 1293 egli abdic\u00f2 in favore di suo fratello Teodoro III ed entr\u00f2 nel monastero di Mamistra.\nCampagna con i mongoli (1299-1303).\nNell'estate del 1299, il nipote di Aitone I, il re Aitone II, trovandosi nuovamente a fronteggiare una minaccia dei Mamelucchi, invi\u00f2 una richiesta di aiuto all'\u012alkh\u0101n mongolo di Persia, Gh\u0101z\u0101n, che in risposta mosse con le sue forze verso la Siria e invi\u00f2 lettere al re di Cipro e ai capi dei Cavalieri templari, degli Ospitalieri e dei teutonici, invitandoli a raggiungerlo per unirsi al suo attacco ai Mamelucchi in Siria.\nI Mongoli riuscirono a conquistare la citt\u00e0 di Aleppo, dove furono raggiunti da re Aitone, le cui forze comprendevano alcuni Templari e Ospitalieri dal regno armeno di Cilicia, che parteciparono al resto dell'offensiva.\nGli alleati sconfissero i Mamelucchi nella battaglia di Wadi al-Khazandar, il 23 o 24 dicembre del 1299.\nIl grosso dell'esercito mongolo dovette ritirarsi, probabilmente perch\u00e9 avevano bisogno di foraggio per i cavalli.\nIn loro assenza i Mamelucchi egiziani si riorganizzarono e ripresero l'area nel maggio 1300.\nNel 1303 i Mongoli tentarono di conquistare di nuovo la Siria, questa volta con maggiori forze (circa 80.000) insieme agli Armeni, ma essi furono sconfitti ad Homs il 30 marzo 1303 e nella decisiva battaglia di Shaqhab, a sud di Damasco, il 21 aprile 1303.\nQuesta \u00e8 considerata l'ultima grande invasione mongola della Siria.\nQuando il capo dei Mongoli di Persia, Gh\u0101z\u0101n, mor\u00ec il 10 maggio 1304, i sogni di una rapida riconquista della Terra Santa furono distrutti.\nAitone II abdic\u00f2 in favore di suo nipote Leone IV e si fece monaco francescano.\nNel 1307, mentre stavano visitando l'accampamento di Bilarghu, vicino ad Anazarbe, Aitone II, suo nipote Leone IV e il loro intero entourage furono assassinati dallo stesso Bilarghu, rappresentante mongolo nella Cilicia armena, recentemente convertito all'Islam.\nDeclino sotto la dinastia dei Lusignano.\nGli Hetumidi regnarono in Cilicia fino all'assassinio di Leone V nel 1341.\nNonostante l'alleanza con il cristiano regno di Cipro, Leone V non pot\u00e9 resistere agli attacchi dei mamelucchi egiziani.\nNel 1341, suo cugino Guido di Lusignano divenne re.\nLa casata dei Lusignano era di origine francese, ed aveva gi\u00e0 dei possedimenti nell'area, l'isola di Cipro. C'erano sempre state strette relazioni tra i Lusignano di Cipro e gli Armeni. Tuttavia, quando i Lusignano presero il potere, tentarono di imporre il cristianesimo di obbedienza romana e lo stile di vita dell'Europa latina.\nTutto ci\u00f2 fu in larga misura accettato dall'\u00e9lite armena, mentre i contadini si opposero ai cambiamenti. Alla fine ci\u00f2 condusse a una guerra civile.\nAlla fine del XIV secolo la Cilicia venne invasa dai Mamelucchi, la caduta della capitale Sis nell'aprile 1375 decret\u00f2 la fine del regno ed il suo ultimo sovrano, Leone VI pot\u00e9 avere salva la vita e fuggire in esilio a Parigi dove mor\u00ec nel 1393 dopo aver inutilmente tentato di promuovere un'altra crociata.\nIl titolo di sovrano del regno armeno di Cilicia fu rivendicato da suo cugino Giacomo I di Cipro che lo un\u00ec ai titoli di re di Cipro e di Gerusalemme.\nCos\u00ec termin\u00f2 l'ultima entit\u00e0 armena pienamente indipendente del Medioevo, dopo tre secoli di sovranit\u00e0 e prosperit\u00e0. Attualmente il titolo di Re del Regno armeno di Cilicia viene detenuto dal capo di Casa Savoia, vista la sua parentela con i Lusignano.\nRiavvicinamento religioso con Roma.\nNel 1198 Grigor VI Apirat, il \"catholicos\" armeno di Sis, proclam\u00f2 l'unione tra Roma e la Chiesa armena; ma non seguirono fatti poich\u00e9 il clero e la popolazione locale si opposero fortemente.\nLa Chiesa romana invi\u00f2 numerose missioni nella Cilicia armena per favorire il riavvicinamento, con scarsi risultati. I francescani furono incaricati per queste missioni; Giovanni da Montecorvino si rec\u00f2 personalmente in Cilicia nel 1288 e il re armeno Hethum II, alla sua abdicazione, divenne egli stesso monaco francescano.\nAnche lo storico armeno Nerses Balients fu francescano, e membro del movimento \"unitario\" a favore dell'unificazione con la Chiesa latina.\nNel 1441, lungo tempo dopo la caduta del regno, il \"catholicos\" armeno di Sis Grigor IX Mousabegian proclam\u00f2 nuovamente l'unione delle chiese armena e latina, al concilio di Firenze, ma fu contrastato da uno scisma degli Armeni, guidato da Kirakos I Virapetsi, che stabil\u00ec il seggio del \"catholicos\" a Echmiadzin marginalizzando Sis.\nCultura e societ\u00e0.\nI contatti con i crociati provenienti dall'Europa occidentale, soprattutto dalla Francia, portarono importanti nuove influenze nella cultura armena.\nLa nobilt\u00e0 della Cilicia adott\u00f2 con entusiasmo molti aspetti della vita europea occidentale, inclusa la cavalleria, la moda nell'abbigliamento e l'uso di nomi francesi cristiani.\nL'influenza linguistica fu cos\u00ec grande che due nuove lettere (\u0556 \u0586 = \"f\" e \u0555 \u0585 = \"o\") furono aggiunte all'alfabeto armeno.\nLa struttura della societ\u00e0 della Cilicia divenne pi\u00f9 simile al feudalesimo occidentale che al tradizionale nakharar armeno, nel quale il re era solo \"primus inter pares\" tra la nobilt\u00e0.\nIn altre aree ci fu pi\u00f9 ostilit\u00e0 alle nuove tendenze; soprattutto la maggior parte della comune popolazione armena guardava con sfavore alla conversione al cattolicesimo o all'ortodossia greca.\nIl periodo della Cilicia produsse anche alcuni importanti esempi di arte armena, in particolare le miniature di Toros Roslin, che fu attivo in Hromgla nel XIII secolo.\nDispersione degli Armeni di Cilicia.\nI Mamelucchi egiziani che avevano conquistato la Cilicia non furono in grado di mantenerne il possesso; trib\u00f9 turche penetrarono nella regione e vi si stabilirono, anticipando la conquista della Cilicia da parte di Tamerlano.\nDi conseguenza 30.000 ricchi armeni lasciarono la Cilicia e si trasferirono a Cipro, che rimase sotto un governo francese fino al 1489.\nSolo gli Armeni pi\u00f9 umili rimasero in Cilicia, conservando cos\u00ec la presenza armena nella regione fino al genocidio armeno del 1915. I loro discendenti si dispersero nella diaspora armena, e il catolicosato della Grande Casa di Cilicia si trova ora ad Antilyas, in Libano."}
{"id": "651594", "revid": "122776172", "url": "https://it.wikipedia.org/wiki?curid=651594", "title": "Emerson", "text": ""}
{"id": "651599", "revid": "1573940", "url": "https://it.wikipedia.org/wiki?curid=651599", "title": "Lucio Zappacosta", "text": "Laureato in Scienze geologiche, svolge l'attivit\u00e0 di geologo.\nLa carriera politica.\nNel 2001 \u00e8 eletto al Senato della Repubblica nel collegio di Chieti per Alleanza Nazionale. \u00c8 membro della 13\u00aa Commissione permanente (Territorio, ambiente, beni ambientali), della Commissione consultiva attuazione riforma amministrativa e della Commissione di inchiesta sul ciclo dei rifiuti.\nNel settembre del 2007 aderisce al movimento politico La Destra, guidato da Francesco Storace e Teodoro Buontempo. Nel marzo 2009 Lucio Zappacosta, aderisce al movimento politico Forza Nuova. Nel 2014 \u00e8 delegato al congresso fondativo di Fratelli d'Italia - Alleanza Nazionale."}
{"id": "651600", "revid": "827882", "url": "https://it.wikipedia.org/wiki?curid=651600", "title": "Pasticciotto", "text": "Il pasticciotto \u00e8 un dolce tipico della zona del Salento in Puglia, composto da pasta frolla farcita di crema pasticcera e cotto in forno. \nLa nascita del pasticciotto quale pasta dolce alla crema pasticciera risale almeno al XVI secolo a Roma, come testimoniato dal ricettario (1570) di Bartolomeo Scappi, originario di Dumenza, che faceva parte della Confraternita dei cuochi e dei pasticceri di Roma. La ricetta del pasticciotto alla crema \u00e8 stata adottata nel Salento molto probabilmente alla fine dell'800 e ha avuto la massima diffusione artigianale nella Provincia dagli anni del boom economico e per tutta la seconda met\u00e0 del '900. Da allora ad oggi sono state proposte tante varianti a questo dolce che ha contribuito a rendere famosa la tipica cucina salentina. Il pasticciotto tipico leccese e dei paesi della provincia ha in origine una colorazione dorata e un aspetto diverso da quello tipico galatinese, che rivendica una propria tradizione. Quest'ultimo acquisisce la sua tipica colorazione ambrata, talvolta imbrunita, avendo una cupola molto pronunciata che viene opportunamente spennellata di albume e rosso d'uovo o solo rosso prima della cottura in forno. \nAlcuni ritengono che vada consumato ancora caldo o tiepido, per assaporare meglio tutte le migliori peculiarit\u00e0 organolettiche della crema e della pasta frolla appena sfornata. Tuttavia, la qualit\u00e0 di un pasticciotto dipende dalla sua integrale preparazione artigianale e come tale si pu\u00f2 apprezzare anche a temperatura ambiente.\nLa tradizionalit\u00e0 del prodotto \u00e8 dovuta alle ricette e ai metodi di lavorazione artigianali e secondo tradizioni familiari difficilmente individuabili nella storia del territorio, ma che nel tempo si sono diffuse in modo variegato nel Salento.\nRientra tra le abitudini dei salentini consumare questo dolce per la prima colazione presso i bar o le pasticcerie locali.\nVarianti.\nOltre ad essere preparato nella sua classica forma di un piccolo tortino ovale, esiste anche nella forma di una torta rotonda, la torta pasticciotto che \u00e8 molto simile alla torta basca (o \"pastel vasco\" o \"g\u00e2teau basque\"), dolce tipico dei Paesi Baschi. Di questa torta esiste anche una variante napoletana, il pasticciotto napoletano nel ripieno del quale \u00e8 presente anche dell'amarena oltre alla classica crema.\nInoltre oggi si trovano in commercio anche il pasticciotto profumato all'arancia, il pasticciotto con crema pasticcera e marmellata di amarene, il pasticciotto con crema al cioccolato e il pasticciotto nero di pasta frolla al cacao con all'interno o crema gianduia o crema al cioccolato o crema pasticcera e pezzetti di cioccolato.\nDerivato del pasticciotto invece \u00e8 il fruttone, composto da una base di pasta frolla ripiena di pasta di mandorle fresca e marmellata (di mele cotogne nella versione classica oppure di altra frutta) e il tutto ricoperto da uno strato di cioccolato fondente. A differenza del pasticciotto, il fruttone va servito freddo. Anche del fruttone esiste la versione a torta.\nStoria.\nLa pi\u00f9 antica attestazione del termine \u2018pasticciotto\u2019 di cui si ha notizia risale al 1538 e si trova nell\u2019importante carteggio del celebre letterato marchigiano Annibal Caro (1507-1566). In particolare, alla fine di una lettera (30 aprile 1538) indirizzata a Silvestro da Prato scrive: \u00abFatela distendere al nostro Comico, perch\u00e9 sia a ordine alla nostra tornata. Intanto, venendo egli a Roma prima di noi, buttagliene in canna qualche pasticciotto, come solete, per rintuzzarlo quando vi d\u00e0 la baja della vostra Tita. Di Velletri, alli 30. d\u2019Aprile. 1538.\u00bb\nLa prima fonte documentale che testimonia dell'esistenza del pasticciotto nella foggia corrente risale al 1707: come si scopre nell'archivio della Curia Vescovile di Nard\u00f2, nell'inventario redatto il 27 luglio 1707 in occasione della morte del vescovo Orazio Fortunato, tra le altre masserizie compaiono: \u00abbarchiglie di rame da far pasticciotto numero otto\u00bb. Tuttavia si tratta di una testimonianza che mette in relazione il nome con la forma del pasticciotto, ma non dice nulla circa la sua composizione.\nAlcuni studi condotti dal galatinese Alessandro Massaro hanno individuato le tappe salienti del percorso evolutivo sia del nome, spesso associato a un'incredibile variet\u00e0 di ricette salate oltre che dolci, sia delle componenti del pasticciotto salentino, attraverso le fonti letterarie pi\u00f9 attendibili sull'argomento: i ricettari gastronomici antichi, partendo da una ricetta antica (1570) di Bartolomeo Scappi, mettendo in rilievo le testimonianze dei ricettari di Vittorio Lancellotti da Camerino (\"Lo Scalco Prattico\", Roma, 1627), Giovan Battista Crisci (\"Lucerna de Corteggiani\", Napoli, 1634), Antonio Latini (\"Lo Scalco alla Moderna\", Napoli, 1694), e analizzando infine i suggerimenti contenuti nei ricettari di Vincenzo Corrado (\"Il Cuoco Galante\", Napoli, 1778) e di Ippolito Cavalcanti (\"Cucina teorico-pratica\", Napoli, 1837).\nLeggende contemporanee.\nUn libro di ricette locali di Galatina, edito nel 2003 e curato da Loredana Viola, abbozza per la prima volta una versione della storia del pasticciotto, quale specialit\u00e0 della \u201cPasticceria Ascalone\u201d, asserendo che fosse stata aperta nel 1740 e che fosse \u00abrinomata in tutto il Regno di Napoli\u00bb. Secondo questo racconto, l\u2019antenato Andrea Ascalone era uno dei pi\u00f9 apprezzati pasticcieri del Mezzogiorno.\nUn altro racconto, derivante dal primo, collocherebbe la nascita del pasticciotto nel 1745 a Galatina nella bottega pasticciera della famiglia Ascalone durante le festivit\u00e0 di San Paolo, guaritore delle \"tarantate\". Secondo questa versione, Nicola Ascalone si sarebbe ritrovato un impasto e un po' di crema non sufficienti per cuocere un'altra torta e li utilizz\u00f2 ponendoli in forno in un piccolo recipiente di rame ricavandone una piccolissima torta di crema che lui stesso defin\u00ec un pasticcio. Regal\u00f2 quindi il dolce ancora caldo a un passante che ne volle qualcuno da portare in famiglia. Il successo fu immediato e la voce si sparse in provincia. Sarebbe nato cos\u00ec il \"pasticciotto de L'Ascalone\" che divenne da quel giorno un dolce tipico del Salento. Tuttavia, va detto che questa leggenda, peraltro contraddittoria nelle varie versioni rintracciabili sul web, oltre a non combaciare con vari documenti storici dell'epoca, deriva da un articolo intitolato \"Il Pasticciotto\", pubblicato nel 2005 su \"Il Titano\", supplemento economico de \"Il Galatino\", in cui l'autore, Zeffirino Rizzelli, sostiene di aver appreso tali notizie da alcune carte, di cui nessuno, ovviamente, ha mai parlato prima.\nRiconoscimenti.\nIl pasticciotto \u00e8 riconosciuto come dolce tipico delle citt\u00e0 di Lecce e Galatina. \u00c8 presente nell\u2019elenco dei prodotti agroalimentari tradizionali della Regione Puglia, redatto dal Ministero delle Politiche Agricole Alimentari e Forestali (ai sensi dell'art. 8 del D.Lgs. 30 aprile 1998, n. 173), con Decreto 22 luglio 2004 - Quarta revisione dell'elenco nazionale dei prodotti agroalimentari tradizionali (GU Serie Generale n.193 del 18-08-2004 - Suppl. Ordinario n. 144)."}
{"id": "651602", "revid": "767487", "url": "https://it.wikipedia.org/wiki?curid=651602", "title": "Domenico Kappler", "text": "Biografia.\nLaureato in ingegneria, svolge l'attivit\u00e0 di ingegnere, \u00e8 sposato ed ha una figlia.\nAlle elezioni politiche del 2001 \u00e8 candidato al Senato della Repubblica, nel collegio uninominale n\u00b0 21 (Marino-Colleferro-Frascati), in quota AN, venendo sostenuto dai partiti della \"Casa delle Libert\u00e0\", seppur sconfitto dal candidato de \"l'Ulivo\" Severino Lavagnini, grazie al meccanismo del \"recupero proporzionale\" viene comunque eletto senatore.\n\u00c8 membro della 4\u00aa Commissione permanente (Difesa), della 6\u00aa Commissione permanente (Finanze e tesoro), della 9\u00aa Commissione permanente (Agricoltura e produzione agroalimentare), della Comm. spec. esame ddl di conversione di decreti legge.\nAlle successive elezioni politiche del 2006 \u00e8 ricandidato al Senato della Repubblica, in \"regione Lazio\", nelle liste di Alleanza Nazionale (in settima posizione), risultando il primo dei non eletti.\nAlle elezioni anticipate del 2008 \u00e8 candidato alla Camera dei Deputati, nella \"circoscrizione Lazio 1\", nelle liste del Popolo della Libert\u00e0 (in ventiseiesima posizione), risultando il quarto dei non eletti.\nNon \u00e8 ricandidato alle elezioni politiche del 2013.\nNel 2013 aderisce a Fratelli d'Italia - Alleanza Nazionale."}
{"id": "651603", "revid": "117965630", "url": "https://it.wikipedia.org/wiki?curid=651603", "title": "Franco Mugnai", "text": "Biografia.\nNato a Castell'Azzara, vive tra Grosseto, Pisa e Roma. Esercita la professione di avvocato.\nAttivit\u00e0 politica.\nElezione a senatore.\nAlle elezioni politiche del 2001 \u00e8 eletto al Senato della Repubblica per Alleanza Nazionale. \u00c8 membro della 10\u00aa Commissione permanente (Industria, commercio, turismo), della Commissione speciale in materia d'infanzia e di minori, della Commissione straordinaria diritti umani, del Comitato parlamentare per i procedimenti di accusa, della Commissione parlamentare per l'infanzia, della Commissione d'inchiesta \"dossier Mitrokhin\" e intelligence italiana.\nAlle elezioni politiche del 2006 \u00e8 rieletto al Senato della Repubblica, in regione Toscana, nelle liste di Alleanza Nazionale. \u00c8 membro della 13\u00aa Commissione permanente (Territorio, ambiente, beni ambientali), del Comitato parlamentare per i procedimenti di accusa, della Commissione parlamentare per l'infanzia e del Consiglio di garanzia e della Commissione parlamentare d'inchiesta sul fenomeno della criminalit\u00e0 organizzata mafiosa o similare.\nAlle elezioni politiche del 2008 viene nuovamente eletto senatore, nelle liste del Popolo della Libert\u00e0. \u00c8 membro della 2\u00aa Commissione permanente (Giustizia), della Commissione straordinaria per la promozione e la tutela dei diritti umani e della Commissione parlamentare per la semplificazione della legislazione.\nRicandidato senatore anche alle elezioni politiche del 2013, risulta tuttavia il primo dei non eletti del Popolo della Libert\u00e0.\nAlle elezioni amministrative del 2013 si candida a sindaco di Pisa sostenuto dal centro-destra, ma viene sconfitto dal sindaco uscente Marco Filippeschi.\n\u00c8 stato presidente della Fondazione Alleanza Nazionale da novembre 2013 al 14 novembre 2017, data in cui gli \u00e8 subentrato l'ex senatore Giuseppe Valentino.\nAttualmente \u00e8 presidente emerito della Fondazione Alleanza Nazionale.\nIl 21 dicembre 2017, in seguito alla scomparsa di Altero Matteoli (di cui Mugnai era un fedelissimo), gli subentra e torna in Senato."}
{"id": "651604", "revid": "1005847", "url": "https://it.wikipedia.org/wiki?curid=651604", "title": "Roberto Salerno", "text": "Biografia.\nNato e cresciuto a Torino, dopo aver conseguito la laurea in Economia e Commercio nel 1981, svolge l'attivit\u00e0 di tributarista; \u00e8 sposato senza figli. \nDal 2007 \u00e8 Presidente dell'ACF Torino, per anni unica squadra di Serie A di calcio femminile del Piemonte.\nHa dedicato grande attenzioni verso il mondo della caccia, e i motori, cos\u00ec come nell'ambito sociale un grande appoggio all'ente nazionale dei sordi.\nAttivit\u00e0 politica.\nIl suo percorso politico comincia nel 1993: con l'incontro a Torino con l'allora segretario dell'MSI, Gianfranco Fini, segna l'inizio della sua militanza nel Movimento Sociale, che diventer\u00e0 nel 1995 Alleanza Nazionale.\nIl primo appuntamento elettorale \u00e8 la candidatura per l'MSI alle politiche del 1994 nel collegio Vallette-Lucento: nella corsa al seggio alla Camera dei deputati passa lo sfidante, l'allora Ministro socialista Gino Giugni.\nImpegno in Alleanza nazionale.\nNel 1994 fonda il primo Circolo torinese d'ambiente di Alleanza Nazionale composto da liberi professionisti, all'interno del quale organizza numerosi incontri e conferenze culturali e politiche.\nNel gennaio del 1995 partecipa al Congresso di Fiuggi e alla costituzione di Alleanza Nazionale, \nNell'aprile 1995, viene candidato ed eletto al Consiglio regionale del Piemonte risultando il secondo consigliere pi\u00f9 votato di Alleanza Nazionale dopo il Presidente Provinciale Ghiglia. Sul finire della legislatura regionale, sotto la presidenza Ghigo, assume la Presidenza della Commissione Attivit\u00e0 Produttive, Commercio e Industria della Regione Piemonte. Tra gli atti pi\u00f9 importanti che ha varato, il Testo Unico regionale sul Commercio, pubblicato nel 1995 Nelle Elezioni Regionali dell'anno 2000, bissa il successo del primo mandato riconfermandomi il secondo eletto tra i consiglieri di Alleanza Nazionale.\nNel 2001 viene eletto al Senato della Repubblica nel collegio di Biella-Vercelli. Durante il 2\u00ba Governo Berlusconi ha ricoperto la carica di Capogruppo per Alleanza Nazionale in Commissione Finanze e Tesoro: relatore del primo pacchetto di rilancio economico del Governo Berlusconi (il cosiddetto pacchetto dei \u201cprimi 100 giorni\u201d varato a favore di imprese e lavoratori) e \u00c8 stato, inoltre, membro della 4\u00aa Commissione permanente (Difesa), e della 9\u00aa Commissione permanente (Agricoltura e produzione agroalimentare).\nTra il 2002 al 2004 ricopre all'interno di Alleanza Nazionale l'incarico di Responsabile Nazionale Enti Locali e successivamente quello di Responsabile Nazionale del Tesseramento.\nUscita da Alleanza Nazionale e fondazione de La Destra.\nAlle elezioni politiche del 2006 viene candidato, ed eletto, alla Camera dei deputati per Alleanza Nazionale: alla caduta del governo Prodi, insieme ad alcuni ex esponenti di primo piano di Alleanza Nazionale (Storace, Buontempo e Daniela Santanch\u00e8) fondano La Destra.\nIl 26 ottobre del 2009 aderisce al PdL su richiesta di Enzo Ghigo e Agostino Ghiglia (Presidente e vicepresidente del PDL Piemonte).\nLa candidatura a Torino nel 2021.\nIn occasione delle elezioni amministrative italiane del 2021 si candida a sindaco di Torino con la lista \"MAT - Movimento Ambientalista Torino\" ma raccoglier\u00e0 solo 920 voti pari allo 0,28%."}
{"id": "651607", "revid": "287204", "url": "https://it.wikipedia.org/wiki?curid=651607", "title": "Ape (disambigua)", "text": ""}
{"id": "651611", "revid": "37401", "url": "https://it.wikipedia.org/wiki?curid=651611", "title": "Grafo", "text": "I grafi sono strutture matematiche discrete che rivestono interesse sia per la matematica che per un'ampia gamma di campi applicativi. In ambito matematico il loro studio, la teoria dei grafi, costituisce un'importante parte della combinatoria; i grafi inoltre sono utilizzati in aree come topologia, teoria degli automi, funzioni speciali, geometria dei poliedri, algebre di Lie. I grafi si incontrano in vari capitoli dell'informatica (ad esempio per schematizzare programmi, circuiti, reti di computer, mappe di siti). Essi inoltre sono alla base di modelli di sistemi e processi studiati nell'ingegneria, nella chimica, nella biologia molecolare, nella ricerca operativa, nella organizzazione aziendale, nella geografia (sistemi fluviali, reti stradali, trasporti), nella linguistica strutturale, nella storia (alberi genealogici, filologia dei testi).\nDefinizioni fondamentali.\nUn grafo \u00e8 un insieme di elementi detti nodi o vertici che possono essere collegati fra loro da linee chiamate archi o lati o spigoli. Pi\u00f9 formalmente, si dice grafo una coppia ordinata formula_1 di insiemi, con formula_2 insieme dei nodi ed formula_3 insieme degli archi, tali che gli elementi di formula_3 siano coppie di elementi di formula_2 (da formula_6 segue in particolare che formula_7). Ancora pi\u00f9 formalmente, un grafo \u00e8 una tripla formula_8, dove formula_2 \u00e8 detto insieme dei nodi, formula_3 \u00e8 detto insieme degli archi e formula_11 \u00e8 una funzione che associa ad ogni arco formula_12 in formula_3 due vertici formula_14 in formula_2 (in tal caso il grafo verra detto \"ben specificato\"). Se invece formula_3 \u00e8 un multiinsieme, allora si parla di multigrafo.\nDue vertici formula_17 connessi da un arco formula_12 prendono il nome di estremi dell'arco; l'arco formula_12 viene anche identificato con la coppia formata dai suoi estremi formula_20. Se formula_3 \u00e8 una relazione simmetrica allora si dice che il grafo \u00e8 non orientato (o indiretto), altrimenti si dice che \u00e8 orientato (o diretto).\nUn arco che ha due estremi coincidenti si dice cappio. Un grafo non orientato, sprovvisto di cappi si dice grafo semplice. Lo scheletro formula_22 di formula_23 \u00e8 il grafo che si ottiene da formula_23 eliminandone tutti i cappi e sostituendone ogni multiarco con un solo arco avente gli stessi estremi.\nI vertici appartenenti a un arco o spigolo sono chiamati estremi, punti estremi o vertici estremi dell'arco. Un vertice pu\u00f2 esistere in un grafo e non appartenere a un arco.\nGli insiemi formula_2 ed formula_3 sono di solito assunti come finiti, e molti dei risultati pi\u00f9 noti non sono veri (o sono piuttosto diversi) per i grafi infiniti perch\u00e9 molti degli argomenti vengono meno nel caso infinito. L'ordine di un grafo \u00e8 formula_27 (il numero dei vertici). La dimensione di un grafo \u00e8 formula_28. Il numero di archi incidenti in un vertice formula_29 (cio\u00e8 il numero di archi che si connettono ad esso) prende il nome di grado del vertice formula_30, dove un arco che si connette al vertice ad entrambe le estremit\u00e0 (un cappio) \u00e8 contato due volte.\nSi considerano il \"grado massimo\" e il \"grado minimo\" di formula_23 come, rispettivamente, il grado del vertice di formula_23 con il maggior numero di archi incidenti e il grado del vertice di formula_23 che ha meno archi incidenti. Quando il grado massimo ed il grado minimo coincidono con un numero formula_34, si \u00e8 in presenza di un grafo formula_34-regolare (o pi\u00f9 semplicemente grafo regolare).\nPer un arco formula_36, i teorici dei grafi usano solitamente la notazione pi\u00f9 sintetica formula_37.\nUn grafo formula_38 privo di archi \u00e8 detto grafo nullo. Un caso estremo di grafo nullo \u00e8 quello del grafo formula_39, per il quale anche l'insieme dei nodi \u00e8 vuoto.\nGrafo completo, densit\u00e0 di un grafo.\nUn grafo \u00e8 definito completo se due qualsiasi dei suoi vertici sono adiacenti (esiste un arco che li connette). La massima cardinalit\u00e0 di un sottografo completo del grafo si chiama densit\u00e0 del grafo.\nPercorsi, cammini, circuiti e cicli.\nUn \"percorso\" di lunghezza \"n\" in \"G\" \u00e8 dato da una sequenza di vertici \"v0,v1..., vn\" (non necessariamente tutti distinti) e da una sequenza di archi che li collegano \"(v0,v1),(v1,v2)...,(vn-1,vn)\". I vertici \"v0\" e \"vn\" si dicono \"estremi\" del percorso.\nUn percorso con i lati a due a due distinti tra loro prende il nome di \"cammino\".\nUn cammino chiuso (\"v0 = vn\") senza archi ripetuti viene detto \"circuito\".\nUn cammino chiuso (\"v0 = vn\") senza archi n\u00e9 nodi ripetuti viene detto \"ciclo\".\nIl percorso da seguire per inviare pacchetti da un nodo ad un altro \u00e8 un percorso minimo.\nConnettivit\u00e0.\nDato un grafo \"G = (V, E)\" due vertici \"v, u \u2208 V\" si dicono \"connessi\" se esiste un cammino con estremi \"v\" e \"u\". Se tale cammino non esiste, \"v\" e \"u\" sono detti \"sconnessi\". La relazione di connessione tra vertici \u00e8 una relazione di equivalenza.\nPer \"i = 1, ..., k\" (\"k\" classi di equivalenza) sono definibili i sottografi \"Gi = (Vi, Ei)\" come i sottografi massimali che contengono tutti gli elementi connessi tra loro, che prendono il nome di componenti connesse di \"G\", la cui cardinalit\u00e0 spesso si indica con \u03b3(\"G\").\nSe \u03b3(\"G\") = 1, \"G\" si dice \"connesso\".\nUn \"nodo isolato\" \u00e8 un vertice che non \u00e8 connesso a nessun altro vertice. Un nodo isolato ha grado 0.\nUn \"ponte\"' e uno \"snodo\" sono, rispettivamente, un arco ed un vertice che se soppressi sconnettono il grafo.\nLa \"connettivit\u00e0\" di un grafo \"G = (V, E)\" \u00e8 definita come la cardinalit\u00e0 dell'insieme non vuoto \"S\" \u2282 \"V\" tale che \"G \\ S\" (\"G\" dal quale sono stati eliminati tutti i nodi di \"S\") risulta sconnesso o \u00e8 un nodo isolato.\nAllo stesso modo, l'\"arcoconnettivit\u00e0\" viene definita come la cardinalit\u00e0 dell'insieme non vuoto \"A\" \u2282 \"E\" tale che \"G \\ A\" (\"G\" dal quale sono stati eliminati tutti gli archi di \"A\") risulta sconnesso. I cappi risultano ininfluenti nel computo dell'arcoconnettivit\u00e0, mentre i multiarchi vanno contati per il numero di archi che comprendono.\nSiano la connettivit\u00e0 di \"G\" indicata da \u03ba(\"G\"), l'arcoconnettivit\u00e0 di \"G\" indicata da \u03ba'(\"G\") e il grado minimo di \"G\" indicato da \u03b4min(\"G\").\nIl \"teorema di Whiteny\" afferma che per ogni grafo \"G\" vale la relazione \u03ba(\"G\") \u2264 \u03ba'(\"G\") \u2264 \u03b4min(\"G\").\nAccoppiamento e ricoprimenti.\nDato un grafo semplice \"G = (V, E)\", un insieme \"M = (S, A)\" composto da coppie di vertici presi due a due e dagli archi che connettono tali vertici \u00e8 un accoppiamento (o abbinamento o matching) se ogni vertice di \"S\" ha grado 0 o 1.\nIn particolare, ogni nodo con grado 1 \u00e8 detto \"\"m\"-saturato\" ed ogni nodo con grado 0 \u00e8 detto \"\"m\"-esposto\".\nDato un matching \"M = (S, A)\" su \"G = (V, E)\", un cammino \"P\" \u2286 \"E\" \u00e8 \"m-alternante\" se \"P\" contiene alternativamente archi di \"E\" e archi di \"A\".\nUn cammino m-alternante \u00e8 \"m-aumentante\" se il primo e l'ultimo vertice di tale cammino sono \"m\"-esposti.\nSecondo il \"teorema di Berge\", un abbinamento \"M\" di \"G\" \u00e8 massimo se e solo se \"G\" non contiene cammini \"m\"-aumentanti.\nUn ricoprimento di un grafo \"G = (V, E)\" \u00e8 un insieme non vuoto \"S\" \u2286 \"V\" tale che ogni arco in \"E\" \u00e8 incidente in almeno un vertice di \"S\". Per ogni grafo la massima cardinalit\u00e0 di un ricoprimento \u00e8 maggiore o uguale alla cardinalit\u00e0 del matching massimo.\nSiano \u03bd(\"G\") la cardinalit\u00e0 del matching massimo di \"G\" e \u03c4(\"G\") la massima cardinalit\u00e0 dei ricoprimenti di \"G\".\nK\u00f6nig dimostr\u00f2 che se G \u00e8 un grafo bipartito allora \u03bd(\"G\") = \u03c4(\"G\").\nInvece pi\u00f9 in generale, per qualunque grafo vale \u03bd(\"G\") \u2265 \u03c4(\"G\").\nRealizzazione dei grafi.\nCi sono due modi generali per rappresentare un grafo con una struttura di dati utilizzabile da un programma: la lista delle adiacenze e la matrice delle adiacenze. In una lista di adiacenze, una lista mantiene un elenco di nodi, e a ogni nodo \u00e8 collegata una lista di puntatori ai nodi collegati da un arco. In una matrice di adiacenze, una matrice formula_40, dove formula_41 \u00e8 il numero dei nodi, mantiene un valore \"vero\" in una cella formula_42 se il nodo formula_43 \u00e8 collegato al nodo formula_44. La matrice \u00e8 simmetrica solo se il grafo non \u00e8 orientato.\nIndicati con \"V\" la cardinalit\u00e0 dell'insieme dei vertici del grafo e con \"E\" la cardinalit\u00e0 dell'insieme degli archi del grafo, le due rappresentazioni, quella mediante liste e quella mediante matrice delle adiacenze, richiedono rispettivamente \"\u0398(V+E)\" e \"\u0398(V2)\" spazio di memoria.\nOgnuna delle due rappresentazioni ha alcuni vantaggi: una lista di adiacenze risulta pi\u00f9 adatta a rappresentare grafi sparsi o con pochi archi, perci\u00f2 \u00e8 facile trovare tutti i nodi adiacenti a un nodo dato e verificare l'esistenza di connessioni tra nodi; una matrice di adiacenze \u00e8 invece pi\u00f9 indicata per descrivere grafi densi e con molti archi, inoltre rende pi\u00f9 facile invertire i grafi e individuarne sottografi.\nSintassi per la rappresentazione dei grafi.\nEsistono svariate sintassi per la rappresentazione di grafi, alcune basate sul linguaggio XML, come DGML, DotML, GEXF, GraphML, GXL e XGMML, e altre testuali, come DOT, Graph Modelling Language (GML), LCF e Trivial Graph Format.\nApplicazioni.\nLa teoria dei grafi trova numerose applicazioni per la modellazione di reti di telecomunicazioni, reti neurali, in biologia, nelle scienze economiche e sociali.\nDalle scienze economiche e sociali negli anni '80 ha preso a diffondersi fra i ricercatori e gli accademici l'adozione di un particolare tipo di rete (\"core-periphery network\"), formato da un blocco centrale, pi\u00f9 \"denso\" di collegamenti fra i nodi, e da un blocco periferico insieme di nodi con collegamenti sparsi. Contestualmente furono proposti diversi metodi di partizione (e vincoli sulle connessioni), e di misure della centralit\u00e0 dei nodi per testare l'applicabilit\u00e0 del modello alle singole reti.\nTale tipo di rete \u00e8 nato per modellizzare e spiegare la diversa crescita economica tra Paesi, ossia la tendenza alla concentrazione delle ricchezza economica e finanziaria rilevata in sistemi-Paese a partire dal secondo dopoguerra. Il modello fu poi esteso ad altri campi di ricerca.\nEsiste una variante \"a tre blocchi\" della rete \"centro-periferia\": centro-semiperferia-periferia."}
{"id": "651612", "revid": "287204", "url": "https://it.wikipedia.org/wiki?curid=651612", "title": "Ambro", "text": "Il torrente Ambro \u00e8 un affluente di sinistra del fiume Tenna, il cui corso \u00e8 interamente compreso nel territorio comunale di Montefortino (FM), nelle Marche. La zona compresa nel bacino idrografico del torrente, tutelata dal Parco nazionale dei Monti Sibillini, presenta diversi tipi di ambienti caratterizzati da una vegetazione varia e rigogliosa; ed \u00e8 considerata come una delle aree meglio conservate dei Monti Sibillini, nonostante il considerevole flusso turistico in alcuni periodi dell'anno.\nPercorso.\nSorgente e alta valle.\nLa sorgente principale \u00e8 situata sul Monte Priora, in una piccola grotta naturale a 1.245 metri di altitudine. La zona delle sorgenti si trova in un'ampia vallata glaciale (nota come \"Valle di Rinaldi\") sovrastata a sud dalla Priora e dal Pizzo Berro, a ovest da Pizzo Tre Vescovi, e a nord da Castel Manardo.\nVerso occidente, la cresta che congiunge Pizzo Berro e Pizzo Tre Vescovi (\"Forcella Angagn\u00f2la\") divide la valle dell'Ambro dalla Val di Panico (torrente Ussita, bacino idrografico del Nera).\nTutt'oggi la vallata \u00e8 adibita a pascolo e sfruttata dai pochi allevatori locali rimasti.\nInfernaccetto.\nA valle della grotta delle sorgenti, l'Ambro scorre nell'omonima valle calcarea di origine fluviale che si interpone fra il Monte Priora ed il Monte Castel Manardo. Nel primo tratto si getta in una breve ma profonda gola rocciosa, denominata Infernaccetto per analogia con la vicina e pi\u00f9 nota gola dell'Infernaccio.\nLa conformazione della gola \u00e8 piuttosto aspra: nel tratto pi\u00f9 stretto le pareti rocciose si trovano tanto vicine che un uomo vi passa appena. Inoltre all'interno della forra sono presenti notevoli salti in cui il torrente si getta da alte cascate, la pi\u00f9 grande delle quali raggiunge i 55 metri.\nLe pareti del lato nord delle gole sono irte conformazioni rocciose che prendono il nome di \"Roccacce\", sulle quali si ipotizza sorgesse anticamente il castello del Conte Mainardo (vedi Monte Castel Manardo).\nCasali.\nLa zona del versante settentrionale della valle (versante di Castel Manardo) \u00e8 disseminata di antichi casali un tempo utilizzati dai pastori fortinesi, e attualmente ristrutturati e aperti agli escursionisti. Presso la testata della valle glaciale (detta \"\"Malga della Valle\") sorge Casale Rinaldi, che porta il nome del proprietario terriero che ha dato il nome alla valle.\nBassa valle e confluenza nel Tenna.\nNell'ultimo tratto del suo percorso, l'Ambro divide le frazioni di Valle (sul lato del Monte Amandola) e di Vetice (alle pendici della Priora), scorrendo tra alte pareti di calcare rosso che digradano dalla montagna verso i pi\u00f9 lievi colli fortinesi.\nIl torrente sfocia infine nel fiume Tenna in localit\u00e0 Tre Ponti.\nL'ultimo colle a valle sulla sponda sinistra \u00e8 il Colmartese, una delle zone storicamente pi\u00f9 importanti del comune di Montefortino: il toponimo significa infatti \"Colle di Marte\" ed \u00e8 legato ai culti del dio pagano, probabilmente giunti nella zona in seguito alla centuriazione augustea. Anche il toponimo della frazione di Campo d'Arte, derivato da \"Campo Marte\"\", e la chiesa di Santa Maria de Marte (ormai scomparsa) fanno riferimento a queste vicende storiche.\nAffluenti.\nEssendo il torrente Ambro un corso d'acqua gi\u00e0 di limitate proporzioni, i suoi affluenti sono in realt\u00e0 piccoli ruscelli che scaturiscono da vene affioranti e scendono dalle ripide pareti delle montagne circostanti.\nTutta la valle \u00e8 particolarmente ricca di vene, sorgenti, risorgive, da molte delle quali viene attinta l'acqua per gli acquedotti che servono i paesi limitrofi.\nTra i principali apporti idrici al torrente si menzionano:\nSantuario della Madonna dell'Ambro.\nNei pressi del torrente, a 658\u00a0m di altitudine, sorge un santuario dedicato alla Madonna in ricordo di un'apparizione avvenuta secondo la leggenda nell'anno mille. Inaugurato nel 1340 l'edificio sacro \u00e8 uno dei pi\u00f9 antichi e visitati santuari delle Marche, e viene definito \"la piccola Lourdes dei Monti Sibillini\". \u00c8 situato tra Monte Priora e Monte Castel Manardo."}
{"id": "651618", "revid": "34392", "url": "https://it.wikipedia.org/wiki?curid=651618", "title": "Regno Armeno di Cilicia", "text": ""}
{"id": "651621", "revid": "34392", "url": "https://it.wikipedia.org/wiki?curid=651621", "title": "Old english", "text": ""}
{"id": "651622", "revid": "1543377", "url": "https://it.wikipedia.org/wiki?curid=651622", "title": "Sean Kelly", "text": "Professionista dal 1977 al 1994, era un atleta scattante, dotato di caratteristiche di passista-velocista; vinse la Vuelta a Espa\u00f1a 1988, la Coppa del mondo 1989 e quattro volte la maglia verde al Tour de France. Si aggiudic\u00f2 anche tre edizioni del Giro di Lombardia, due Parigi-Roubaix, due Liegi-Bastogne-Liegi e due Milano-Sanremo, oltre a sette Parigi-Nizza consecutive.\nCarriera.\nGli esordi e il dilettantismo.\nSecondo figlio di Jack (John) e Nellie Kelly, agricoltori di Carraghduff, nacque al Belleville Maternity Home di Waterford il 24 maggio 1956. Inizialmente venne chiamato John James Kelly come il padre ma, per evitare confusioni, utilizzarono Sean, versione irlandese di John. Per otto anni frequent\u00f2 la Crehana National School fino ai 13 anni, quando abbandon\u00f2 gli studi per aiutare i genitori dopo che il padre fin\u00ec in ospedale con un'ulcera. A 16 anni inizi\u00f2 a lavorare come muratore. Inizi\u00f2 a correre in bicicletta dopo che il fratello cominci\u00f2 a praticare tale sport a scuola nel 1969; il 4 agosto 1970 corse la sua prima gara, a Kennedy Terrace a Carrickbeg, localit\u00e0 di Carrick-on-Suir, e a 16 anni vinse il campionato nazionale junior a Banbridge, County Down.\nVinse ancora il campionato nazionale junior nel 1973, poi acquis\u00ec una licenza senior prima della normale et\u00e0 di 18 anni e vinse la Shay Elliott Memorial Race nel 1974 e nel 1975 e diverse tappe del Tour of Ireland nel 1975. In previsione dei Giochi della XXI Olimpiade del 1976 a Montr\u00e9al, Canada, Kelly e altri due ciclisti irlandesi, Pat e Kieron McQuaid, andarono in Sudafrica per correre il Rapport Tour, una corsa a tappe, come preparazione ai Giochi. Corsero, come anche altri corridori, sotto falso nome, visto il divieto internazionale imposto agli atleti di correre nel paese africano come protesta verso l'apartheid. La squadra di Kelly venne scoperta quando un giornalista del \"London Daily Mail\" cerc\u00f2 di avere corridori britannici da fotografare con Richard Burton ed Elizabeth Taylor, in Sudafrica per una seconda luna di miele. La reticenza dei direttori della squadra a permettere ai corridori di farsi fotografare stup\u00ec il giornalista che apprese che stavano correndo in segreto. Mand\u00f2 le foto al \"Daily Mail\", dove alcuni ciclisti riconobbero i corridori, che vennero sospesi per sei mesi. Dopo essere tornati alle corse, il Comitato Olimpico Internazionale lo radi\u00f2 dalle competizioni olimpiche.\nImpossibilitato dunque a correre ai Giochi in Canada, Kelly partecip\u00f2 al Tour of Britain e and\u00f2 poi a Metz, in Francia, quando un appassionato londinese, Johnny Morris, gli organizz\u00f2 un incontro con un club. Gli vennero offerte 25 sterline a settimana, alloggio gratuito e quattro franchi al chilometro per ogni gara vinta. Kelly si aggiudic\u00f2 18 delle 25 gare a cui partecip\u00f2 in Francia e vinse anche il Piccolo Giro di Lombardia in Italia. Queste vittorie impressionarono due manager francesi, Jean de Gribaldy e Cyrille Guimard. De Gribaldy and\u00f2 in Irlanda per discutere con Kelly un contratto da parte della squadra professionistica Flandria. Il francese non sapeva dove Kelly vivesse e non era nemmeno sicuro di riconoscerlo, cos\u00ec si fece accompagnare da un altro ciclista, per trovarlo e tradurre la conversazione. A fronte dell'iniziale offerta di 4\u00a0000 sterline all'anno, Kelly ne chiese ed ottenne 6\u00a0000. Firm\u00f2 quindi per il club di De Gribaldy, perplesso sulla promessa di ritorno fatta al club di Metz, che gli avrebbe offerto un contratto migliore di quello iniziale.\nKelly part\u00ec per la Francia nel gennaio 1977 e visse per due anni a Besan\u00e7on, nella casa di De Gribaldy, insieme a quattro altri compagni di squadra.\nCarriera professionistica.\nI primi anni.\nLa sua prima corsa da professionista fu l'\u00c9toile de Bess\u00e8ges, che iniziava il 7 febbraio 1977 e durava sei giorni, e termin\u00f2 la prima tappa al decimo posto. La Flandria era divisa in due parti: i corridori pi\u00f9 forti, come il campione del mondo Freddy Maertens, erano nella sezione principale, con sede in Belgio, mentre Kelly correva con la sezione secondaria, con sede prevalentemente in Francia, dove la Flandria voleva avere pi\u00f9 mercato per i suoi ciclomotori, scooter e biciclette. I migliori corridori di entrambe le sezioni si riunivano per le gare migliori. Kelly venne quindi scelto come gregario di Maertens nella squadra principale per la Parigi-Nizza e poco dopo vinse la sua prima gara, la frazione di apertura del Tour de Romandie. Rimase nella squadra principale anche per il Tour de France, in cui fece sua una tappa.\nKelly rimase con De Gribaldy nel 1977 e nel 1978. Quando al Tour de France 1978 il compagno e capitano nella Flandria Michel Pollentier venne squalificato per essere risultato positivo ad un controllo antidoping, Kelly divenne capitano della squadra. Al termine della stagione lasci\u00f2 il club passando alla Splendor di Pollentier, di cui sarebbe stato leader. La Splendor era per\u00f2 appena stata creata e sorsero grandi problemi logistici: le biciclette erano in cattivo stato e la squadra decise di non partecipare alla Parigi-Roubaix, rimpiazzando poi il manager Robert Lauwers. Kelly lasci\u00f2 quindi il club e inizi\u00f2 a correre da solo.\nCol tempo la situazione della squadra miglior\u00f2, Kelly ricevette poche offerte e torn\u00f2 alla Splendor, la cui offerta era equivalente. Nella sua ultima stagione venne pagato circa 30\u00a0000 sterline, ma il suo ruolo nella squadra venne messo in discussione dall'arrivo di un altro sprinter, Eddy Planckaert. De Gribaldy stava creando una nuova squadra per il 1982 e i due si unirono nuovamente nella Sem-France Loire. A quel tempo Kelly era considerato un velocista, incapace di vincere le corse a tappe nonostante avesse concluso quarto alla Vuelta a Espa\u00f1a del 1980, ma de Gribaldy lo scelse ugualmente come capitano. Nel 1982 Kelly vinse la Parigi-Nizza e quattro tappe, nell'ultima delle quali, una cronometro con arrivo sul col d'\u00c8ze, batt\u00e9 Gilbert Duclos-Lassalle scalzandolo dalla testa della classifica. In quell'anno primeggi\u00f2 anche nella classifica a punti del Tour de France indossando la maglia verde, simbolo del migliore velocista. Termin\u00f2 al terzo posto, battuto da Saronni e LeMond, i campionati del mondo corsi a Goodwood in Gran Bretagna e alla fine dell'anno spos\u00f2 la sua compagna, Linda Grant. Nella citt\u00e0 di Carrick-on-Suir una piazza venne ribattezzata \"Sean Kelly Square\" in tributo ai successi del ciclista al Tour e la medaglia di bronzo ai mondiali.\nI trionfi nelle classiche.\nNel 1983 vinse ancora la Parigi-Nizza e a seguire il Crit\u00e9rium International; fu costretto a saltare le classiche di primavera per la frattura del pollice e della clavicola, ma gi\u00e0 in giugno torn\u00f2 al successo al Tour de Suisse. In luglio, complice l'assenza del campione in carica Hinault, cominci\u00f2 il Tour de France come uno dei favoriti. Vest\u00ec di giallo per un giorno, poi sui Pirenei perse la \"leadership\" scendendo sul terzo gradino del podio virtuale: alla fine concluse settimo, potendo comunque consolarsi, per la seconda volta consecutiva, con la maglia verde. In merito a questa edizione della \"Grande Boucle\", nel 1999 il massaggiatore olandese Willy Voet \u2013 coinvolto nello scandalo Festina \u2013 rivel\u00f2, nel suo libro \"Massacro alla catena\", di come Kelly avesse perso la corsa, accusando distacchi significativi nelle ultime tappe, proprio per gli effetti collaterali legati all'iniezione di sostanze dopanti da lui somministrategli. Nell'autunno di quell'anno, al Giro di Lombardia, l'irlandese conferm\u00f2 finalmente le proprie potenzialit\u00e0 vincendo lo sprint sul traguardo di Como con un margine ristretto \u2013 meno di mezza ruota separava i primi quattro \u2013 su Francesco Moser, Adrie van der Poel, Hennie Kuiper e il campione del mondo Greg LeMond.\nFu grande protagonista anche nelle gare della primavera del 1984: in sole sei settimane fece infatti sue ben tredici corse, oltre a conseguire alcuni piazzamenti di prestigio. La striscia di risultati si apr\u00ec con la terza vittoria consecutiva alla Parigi-Nizza \u2013 battuti Stephen Roche e il vincitore del Tour de France 1982 Bernard Hinault \u2013 e prosegu\u00ec con il trionfo in tutte e tre le tappe del Crit\u00e9rium International (in volata la prima, in solitaria nella seconda in montagna e battendo Roche nella cronometro finale) e il secondo posto nella Milano-Sanremo. Nelle due settimane subito seguenti, dal 1\u00ba al 15 aprile, Kelly fu quindi secondo al Giro delle Fiandre, vinse la Vuelta al Pa\u00eds Vasco e si dimostr\u00f2 infine imbattibile nelle gare di un giorno aggiudicandosi sia la Parigi-Roubaix che la Liegi-Bastogne-Liegi. In quell'anno conquist\u00f2 un totale di 32 vittorie e la leadership nel ranking UCI; si dimostr\u00f2 peraltro competitivo anche per la vittoria dei grandi giri, terminando quinto al Tour de France.\nNel 1985 vinse di nuovo la Parigi-Nizza, battendo ancora Roche; indoss\u00f2 per la terza volta la maglia verde e termin\u00f2 quarto al Tour de France. Si aggiudic\u00f2 poi la prima Nissan International Classic battendo Van der Poel e alla fine della stagione vinse per la seconda volta il Giro di Lombardia, consolidando il primato nel ranking individuale UCI. Apr\u00ec il 1986 facendo ancora sua, per la quinta volta consecutiva, la Parigi-Nizza e ripetendosi poco dopo alla Milano-Sanremo, secondo successo per lui, davanti a Greg Lemond e Mario Beccia; fin\u00ec quindi secondo al Giro delle Fiandre e vinse di nuovo la Parigi-Roubaix. Nello stesso anno fu in grado, per la prima volta, di concludere sul podio di un grande giro, fu infatti terzo alla Vuelta a Espa\u00f1a; dovette per\u00f2 saltare il Tour de France di luglio a causa di una caduta nell'ultima tappa del Tour de Suisse. Dopo il successo nel Grand Prix des Nations (battuto Laurent Fignon) torn\u00f2 in Irlanda, dove primeggi\u00f2 ancora nella Nissan Classic. Concluse la stagione con il secondo posto, dietro a Gianbattista Baronchelli, al Giro di Lombardia.\nLa vittoria alla Vuelta e gli ultimi anni.\nNel 1987 conquist\u00f2 ancora la Parigi-Nizza, sesta vittoria consecutiva, sfruttando una foratura nell'ultima tappa del leader della classifica, il connazionale Roche; in aprile chiuse secondo, battuto da Claude Criquielion, al Giro delle Fiandre. Successivamente gareggi\u00f2 alla Vuelta a Espa\u00f1a, prese la leadership dopo la cronometro di Valladolid ma proprio quando si avviava a vincere la corsa per la prima volta fu costretto al ritiro, a tre giorni dal termine, a causa di un'infiammazione al perineo dovuta ad un foruncolo. Rest\u00f2 fuori dalle corse per due settimane, poi in luglio si present\u00f2 al Tour de France da favorito ma non in grandi condizioni di forma. Nella cronometro di Futuroscope perse cinque minuti, poi fu ancora sfortunato, dovendo abbandonare a causa di una frattura alla clavicola rimediata in una caduta nel corso della dodicesima tappa. Dopo i Campionati del mondo, in cui fu quinto, torn\u00f2 in Irlanda vincendo la Nissan Classic per la terza volta consecutiva.\nVinse la sua settima Parigi-Nizza nella primavera del 1988, un record, seguita, in aprile, dal trionfo nella Gand-Wevelgem. Ritorn\u00f2 a gareggiare cinque giorni dopo alla Vuelta a Espa\u00f1a: qui rimase per le prime due settimane a due minuti dal leader della generale, Laudelino Cubino, poi fin\u00ec quarto dietro Fabio Parra e Anselmo Fuerte nella tredicesima tappa, guadagnando un minuto e mezzo sulla testa della classifica; dalla sedicesima frazione Fuerte si port\u00f2 in seconda posizione, e successivamente vest\u00ec la maglia di leader. Kelly mantenne minimo il distacco tra s\u00e9 e il rivale, e nella cronometro del penultimo giorno recuper\u00f2 i 21 secondi che lo separavano dallo spagnolo (ne guadagn\u00f2 1'50\", vincendo la tappa) andando a vestire la maglia amarillo: il successo divenne ufficiale l'indomani, primo grande giro nell'albo d'oro del campione irlandese. In quella Vuelta fece sua anche la classifica a punti. Al Tour de France, invece, si stacc\u00f2 presto dai migliori (prese 23'46\" da Rooks sull'Alpe d'Huez) e termin\u00f2 la gara ben lontano, quarantaseiesimo, a pi\u00f9 di un'ora da Pedro Delgado.\nNel 1989 pass\u00f2 tra le file della squadra olandese PDM, dove rimase per tre anni, fino alla fine del 1991. In quella stagione vinse la Liegi-Bastogne-Liegi, la maglia verde del Tour de France e l'edizione inaugurale della Coppa del mondo. A fine agosto, nella volata dei Campionati del mondo di Chamb\u00e9ry, chiuse terzo battuto da Dmitrij Kony\u0161ev e dal vincitore Greg LeMond. Nel 1990 vinse il Tour de Suisse per la seconda volta; nel marzo del 1991 si ruppe una clavicola e successivamente fu costretto al ritiro al Tour de France, quando una malattia, ufficialmente un'intossicazione alimentare dovuta ad un virus (ma ci furono anche sospetti di doping), mise fuori gioco l'intera PDM. In agosto, mentre stava correndo la Vuelta a Galicia, perse il fratello Joe, deceduto durante una gara vicino Carrick-on-Suir. Al ritorno alle gare vinse la quarta Nissan Classic staccando di quattro secondi Sean Yates; si ripet\u00e9 poi nell'ultima gara della stagione, al Giro di Lombardia, e nella Milano-Sanremo 1992, quando all'ultimo chilometro raggiunse e batt\u00e9 Argentin andando a siglare il nono e ultimo successo personale nelle classiche monumento.\nSi ritir\u00f2 dall'attivit\u00e0 al termine della stagione 1994: nelle ultime due stagioni da professionista non ottenne alcun successo. Chiuse con 192 vittorie in palmar\u00e8s."}
{"id": "651627", "revid": "682087", "url": "https://it.wikipedia.org/wiki?curid=651627", "title": "Benedetta Bianchi Porro", "text": "Il 14 settembre 2019 \u00e8 stata proclamata beata nella Cattedrale di Forl\u00ec, in una cerimonia officiata dal cardinale Giovanni Angelo Becciu, in rappresentanza del Pontefice.\nBiografia.\nInfanzia e adolescenza.\nAppena nata fu colpita da una emorragia; per questo motivo, su richiesta della madre, le venne conferito il battesimo \"di necessit\u00e0\" con acqua di Lourdes. \nCinque giorni dopo, il 13 agosto, riacquistata una certa stabilit\u00e0 fisica, fu solennemente battezzata e chiamata Benedetta Bianca Maria.\nA tre mesi Benedetta si ammal\u00f2 di poliomielite, malattia che le lasci\u00f2 la gamba destra pi\u00f9 corta dell'altra, costringendola in seguito a portare una pesante scarpa ortopedica. Tra marzo e maggio del 1937 fu colpita da ripetute bronchiti, e da otite purulenta bilaterale.\nNel maggio 1944, nella piccola Chiesa dell'Annunziata a Dovadola fece la prima Comunione. Le venne regalato in quella occasione un rosario, da cui non si sarebbe pi\u00f9 separata. Consegu\u00ec la Cresima quindici giorni dopo, amministrata dal vescovo di Modigliana, Monsignor Massimiliano Massimiliani.\n\"\u00c8 una bella giornata e anche io sono felice perch\u00e9 ho ricevuto Ges\u00f9 nel cuore, ho promesso a Ges\u00f9 che far\u00f2 la comunione tutte le domeniche di Maggio\".\nIn quello stesso mese inizi\u00f2 a scrivere il suo \"Diario segreto\", poich\u00e9 invitata dalla madre a continuare una tradizione di famiglia. Compilare un diario personale divent\u00f2 un piacere e un modo semplice e naturale per annotare pensieri e quotidianit\u00e0.\nFu un'adolescente compassionevole, fragile e delicata. Visse numerosi problemi fisici e tentativi di cura: le \u201cscarpe alte\u201d, il busto, l'emicrania, la debolezza, e soprattutto quella gamba che le \u201cregal\u00f2\u201d il soprannome di \u201czoppona\u201d.\n\u00abNon dovete prendervela, in fondo dicono la verit\u00e0: sono zoppa\u00bb.\nFurono questi gli elementi che tendevano ad identificarsi come normalit\u00e0 nella vita di una ragazzina di appena 13 anni e gi\u00e0 da tutti considerata un'emarginata.\nTerminate le elementari dalle suore, frequent\u00f2 le scuole medie a Brescia, nell'Istituto Santa Maria degli Angeli retto dalle suore Orsoline. La prima esperienza scolastica risult\u00f2 essere molto pi\u00f9 che positiva, Benedetta si dimostr\u00f2 infatti una ragazzina promettente, intelligente e attenta. Ma la nostalgia di casa non l'abbandon\u00f2 mai, fu un'esperienza che visse in costante attesa di rivedere tutta la famiglia. La presenza familiare ebbe infatti un ruolo rilevante nel suo percorso di vita. La madre, casalinga e fervente cattolica; il padre, cattolico \u201cnon praticante\u201d ma uomo dalla grandissima generosit\u00e0, e cinque fratelli, rimasero un costante punto di riferimento per la giovane.\nDurante l'Anno Santo del 1950 si rec\u00f2 a Roma, Assisi e Loreto.\nBen presto nacque una profonda amicizia, quella tra lei e Anna Laura Conti. Un'amicizia che lei visse come pura, gioiosa: \"Tu sei la mia prima amica; e amica per me vuol dire qualcosa di pi\u00f9 di quello che altri intendono.\" Citando un passo di S. Agostino le spieg\u00f2 che ormai met\u00e0 del suo \u201cessere\u201d le apparteneva e che la paura di poter rimanere sola e di poterla perdere ombreggiava costantemente nella sua anima.\nA contribuire al suo stato di emarginazione fu per\u00f2 la progressiva perdita dell'udito, problema che la costrinse a seguire numerosi incontri di riabilitazione, ma con scarsi risultati. L'animo religioso intanto si fece sempre pi\u00f9 evidente nella giovane beata, la voglia di vivere e di aiutare gli altri diventarono delle priorit\u00e0 quasi imprescindibili. Alla domanda \u201ccosa \u00e8 la vita?\u201d rispose: Un sogno, un sogno bello e triste, un godimento e un dolore insieme, una prova: una prova in cui si \u00e8 soli davanti all'infinito. Benedetta incentr\u00f2 la sua vita prevalentemente nella figura illuminante e protettiva di Dio: m\u00e8ta e Amore Puro. Le sue preferenze letterarie spaziavano da Tolstoj a Dostoevskij, le piaceva l'anima russa, un'anima ardente, profonda, umana; Shakespeare, poich\u00e9 nelle sue tragedie \u00e8 ritratto in modo ammirabile ogni aspetto dell'anima dell'uomo; Platone, che nel Fedone espone la teoria dell'immortalit\u00e0 dell'anima; Marco Aurelio; Ugo Foscolo; Giacomo Leopardi, di cui si sent\u00ec profondamente sostenitrice; e Orazio.\nGli anni universitari.\nNonostante la precaria situazione di salute, nell'ottobre del 1953, a soli 17 anni, si iscrisse all'Universit\u00e0 di Milano. Inizialmente influenzata dal padre, scelse di intraprendere gli studi di Fisica. Dopo successivi ripensamenti, e con una maggiore consapevolezza nelle sue aspirazioni decise di iscriversi a Medicina.\nIl trasferimento a Milano vide la giovane forlivese nuovamente costretta ad abbandonare la famiglia e ad intraprendere una strada completamente diversa. L'immagine di una citt\u00e0 cos\u00ec grande le procur\u00f2 un maggior senso di solitudine e di nullit\u00e0. La sordit\u00e0 continu\u00f2 intanto a causarle gravi problemi relazionali e scolastici. Il prof. Ettore Brocca, assistente ordinario di Clinica Otorinolaringoiatrica, pens\u00f2 che la sordit\u00e0 di lei fosse di origine psichica. Le consigli\u00f2 quindi di iniziare una cura psicoterapeutica.\nDurante gli esami alcuni professori si dimostrarono poco disponibili nei suoi confronti. Il 26 aprile 1955 chiese di essere ammessa a sostenere, nella sessione estiva, gli esami di Biochimica, di Microbiologia e di Anatomia umana. Ai primi due fu appena sufficiente, a quello di Anatomia venne respinta. La richiesta di Benedetta di poter ricevere le domande per iscritto, a causa dei problemi uditivi, fece infuriare il professore che le consigli\u00f2 di cambiare professione, ritenendo intollerabile che un sordo potesse esercitare la professione medica. Si ripresent\u00f2 all'esame di Anatomia, superandolo.\nIl 12 luglio 1955 venne ricoverata presso la casa di cura Villa Igea a Forl\u00ec, per ipotrofia all'arto inferiore destro, con conseguente resezione del femore e successiva riabilitazione.\nPer il quarto anno accademico il 26 ottobre chiese l'iscrizione ai Corsi fondamentali di Anatomia patologica, Patologia speciale medica, Patologia speciale chirurgica, Clinica otorinolaringoiatrica.\nNel 1956 iniziarono i problemi alla congiuntiva: dopo aver consultato un oculista di Brescia le venne diagnosticata un'ulcera corneale. Il fratello Gabriele decise di portarla a controllo a Milano all'Ambulatorio della Clinica Oculistica, dove il prof. Leo le diagnostic\u00f2 una papilla da stasi, sintomo di ipertensione endocranica, spesso indice di tumore. Fu attraverso le conoscenze mediche appena acquisite che Benedetta riusc\u00ec ad autodiagnosticarsi il suo male: neurofibromatosi diffusa o sindrome di Von Recklinghausen. Il 27 giugno venne fissato un nuovo intervento per asportare un neurinoma del nervo acustico in sede pontocerebellare e per procedere alla decompressione cranica. Per errore del chirurgo le venne reciso il nervo facciale VII sinistro e le si paralizz\u00f2 l'intero lato facciale.\nIl 4 agosto 1959 venne ricoverata presso la clinica neurologica del &lt;Beretta&gt;, dove le diagnosticarono una aracnoidite spinale. L'intervento non ebbe risultati positivi, anzi, a seguito di questo le si paralizzarono gli arti superiori, lo sfintere vescicale e inoltre la sordit\u00e0 divenne totale.\nAi primi di settembre riprese a studiare, si iscrisse al quinto anno di Medicina per i corsi di Anatomia e Istologia patologica, Clinica medica, Clinica chirurgica, Igiene, Clinica delle malattie nervose, Clinica dermosifilopatica, Clinica oculistica e odontoiatrica. L'intervento chirurgico per neurofibromatoma all'acustico era stato inutile ed aveva causato la sordit\u00e0 totale bilaterale, con l'aggiunta di forti disturbi atassici, aggravati dagli esiti alla gamba destra di una poliomielite e dalla paralisi del facciale destro dovuto all'intervento stesso. Benedetta entr\u00f2 in crisi e inizi\u00f2 a pensare di dover cambiare facolt\u00e0 optando in ultima analisi per Biologia. Tutti gli amici medici le sconsigliarono di prendere questa decisione e alla fine scelse di rimanere a Medicina.\nGli anni della malattia.\nLe condizioni fisiche si aggravarono, il 30 novembre 1960 invi\u00f2 al rettore la domanda di \"rinuncia agli studi\". Nel gennaio 1961 riprese a scrivere il diario, sospeso durante gli anni di studio universitari. Riuscendo a vivere serenamente la malattia.\nNel 1962 fece il primo di due pellegrinaggi a Lourdes. Dopo aver fatto domanda all'UNITALSI part\u00ec dal 24 al 31 maggio. Con la met\u00e0 di ottobre del 1962 termin\u00f2 definitivamente il \"Diario\". I suoi pensieri, interamente riguardanti la religione e il cammino interiore, vennero appuntati sull'Agenda della Motta. Scrivere le comportava una grandissima fatica e una notevole quantit\u00e0 di tempo.\nIl 15 ottobre 1962 venne ricoverata all'Ospedale Civile di Desenzano. La diagnosi: neurofibromatosi multipla e febbre da foci dentari. Presentava inoltre piaghe da decubito al sacro e alla regione glutea di sinistra, le erano impossibili le funzioni fisiologiche. Le furono estratti 14 denti. Al controllo oculistico risult\u00f2 che la stasi si era accentuata con edema intenso delle papille. Il 28 novembre venne dimessa.\nA causa di un peggioramento della vista, il 12 dicembre fu sottoposta ad un nuovo intervento chirurgico: deviazione del liquor cerebrale nella giugulare. Una deviazione ventricolo cava superiore con valvola di Spitz-Holter, essendosi riscontrato il blocco del liquor cefalorachidiano a livello ventricolare da compressione. A seguito dell'intervento perse completamente la vista. \nL'unico contatto con il mondo esterno passava attraverso il palmo della sua mano. La madre comunicava con lei attraverso dei segni e Benedetta rispondeva con un impercettibile bisbiglio. \nIl 20 gennaio 1964 si confess\u00f2 e ricevette la comunione dal parroco di Sirmione.\nPrima di morire il suo pensiero ritorn\u00f2 ad una leggenda a lei cara, la leggenda del mendicante e del re.\nMor\u00ec il 23 gennaio del 1964. Grazie al suo Diario \u00e8 possibile conoscere e comprendere le sue scelte e i suoi travagli interiori. Fu inizialmente padre David Maria Turoldo a curare l'edizione degli scritti di Benedetta Bianchi Porro, e successivamente alcuni cardinali, come Angelo Comastri e Giacomo Biffi, hanno aggiunto introduzioni e commenti.\nIl processo di beatificazione.\nNel dicembre del 1993 la Chiesa cattolica emise il decreto di introduzione alla causa di santit\u00e0 e pertanto, secondo l'uso consolidato, le spett\u00f2 il titolo di venerabile.\nFu proclamata beata per disposizione di papa Francesco il 14 settembre 2019.\nPer ottenere la sua beatificazione, la Chiesa cattolica ha considerato miracolosa la guarigione di un giovane genovese, Stefano Anerdi, che il 21 agosto 1986 aveva avuto un incidente stradale, a causa del quale era arrivato in ospedale in coma, e i medici ne avevano dichiarato la morte cerebrale, concedendo il prelievo degli organi. Sua madre aveva chiesto l'intercessione di Benedetta, della quale aveva letto la biografia, facendo iniziare una novena. Al termine dei nove giorni di preghiera, il 3 settembre seguente Stefano era uscito dal coma ed era poi guarito completamente. Il 7 novembre 2018 papa Francesco autorizz\u00f2 il decreto secondo il quale la guarigione di Stefano Anerdi era da considerarsi inspiegabile, immediata, duratura e ottenuta per intercessione di Benedetta Bianchi Porro."}
{"id": "651644", "revid": "339392", "url": "https://it.wikipedia.org/wiki?curid=651644", "title": "Palinsesto televisivo", "text": ""}
{"id": "651646", "revid": "59399", "url": "https://it.wikipedia.org/wiki?curid=651646", "title": "Johan August Strindberg", "text": ""}
{"id": "651650", "revid": "94322", "url": "https://it.wikipedia.org/wiki?curid=651650", "title": "Teche televisive", "text": ""}
{"id": "651654", "revid": "767487", "url": "https://it.wikipedia.org/wiki?curid=651654", "title": "Anselmo Genovese", "text": "Biografia.\nAll'et\u00e0 di 17 anni compose la sua prima canzone, un brano melodico dal titolo \"Ora\", che il complesso beat ventimigliese Kites incise per la RCA Italiana. Questo brano \u00e8 presente in una rara compilation uscita nel 1966 dal titolo \"Vietato ai maggiori di pochi anni\".\nDopo aver fatto parte del gruppo The Sextons, nel 1967 Genovese entr\u00f2 nella formazione dei Kidnappers.\nAutore ed interprete, nel 1967 incise con i Kidnappers il suo primo 45 giri dal titolo: \"E se un angelo - Ho sete\", con il quale approd\u00f2 al Festival degli sconosciuti di Ariccia organizzato da Teddy Reno. In seguito a questa incisione ottenne un contratto dalla casa discografica Ariston, per la sottoetichetta Victory. L'anno successivo, il 1969, con il brano \"Il fuoco \u00e8 spento\" partecip\u00f2 alla trasmissione televisiva Settevoci presentata da Pippo Baudo.\nNel 1970 partecip\u00f2 alla manifestazione Un disco per l'estate con \"Per 70 lire\"; sempre nello stesso anno, Paolo Mengoli incise un suo brano dal titolo \"Muore il giorno ma l'amore no\".\nQualche tempo dopo le sue canzoni giunsero all'attenzione di Ornella Vanoni, che decise di portare \"Il tempo d'impazzire\" alla finale di Canzonissima 1971. Ai testi collabor\u00f2 Giorgio Calabrese. Il brano, da lui firmato con lo pseudonimo \"Andracco\", ottenne successo anche nella versione spagnola, tanto che la Vanoni decise di registrare un altro suo pezzo, dal titolo \"Pazza d'amore\". Quest'ultimo venne utilizzato come sigla finale di un'edizione della celebre trasmissione radiofonica \"Gran variet\u00e0\", presentata da Johnny Dorelli, dove Ornella Vanoni era la cantante ospite fissa.\nNel 1973 la cantante Giovanna incise il brano \"La grande risposta\", inserendolo nel suo album \"Ho passato un brutto inverno\".\nL'anno seguente Piero Focaccia registr\u00f2 \"Farei anche il meccanico\", che divenne il lato B del 45 giri presentato dallo stesso Focaccia al Festival di Sanremo 1974. Sempre nel 1974, l'Equipe 84 registr\u00f2 un provino di un suo brano dal titolo \"La prima volta\", destinato alla manifestazione Un disco per l'estate. Tuttavia Maurizio Vandelli, leader del complesso Equipe 84, divenuto nel frattempo produttore discografico dell'artista Gianni D'Errico, volle portare in gara una sua canzone dal titolo \"Mercante senza fiori\", sicch\u00e9 l'Ariston (casa discografica di entrambi) decise di proporre ugualmente la canzone di Genovese alla manifestazione, facendola interpretare dallo stesso autore.\nNel 1975 Anselmo Genovese incise, sempre per la Ariston, \"La nostra buona educazione\". Julio Iglesias volle includere il brano nel suo repertorio classico e inciderlo in ben 5 lingue, vendendone fino ad oggi in tutto il mondo circa 18 milioni di dischi .\nNel 1976 Anselmo Genovese partecip\u00f2 al Discoinverno con la canzone \"Sensazione di un grande amore\" e l'anno seguente al Festivalbar con \"Un grido di gabbiani\".\nIl successo ottenuto con \"Un grido di gabbiani\" lo fece approdare al Festival di Sanremo 1978 con il brano \"Tu sola\", che si classific\u00f2 al quinto posto. Il brano - che l'anno seguente venne inciso su disco CBS anche dall'artista scandinavo Jorna Kalevi - venne stampato in diversi paesi europei ed in diverse lingue, e in quella spagnola giunse ai primi posti in classifica in Spagna e America latina. \nNel 1978 Genovese stipul\u00f2 un contratto editoriale con la Carosello. Sempre nel 1978 compose la musica e interpret\u00f2 la canzone \"Anche un uomo\", su testo scritto da Alberto Testa che us\u00f2 lo pseudonimo Dina Tosi (in realt\u00e0 il nome della moglie). Mina volle includere la canzone nell'album \"Attila\". La versione da lei interpretata, edita anche su 45 giri, divenne sigla dell'edizione venticinquennale della trasmissione televisiva \u201cLascia o raddoppia?\u201d di Mike Bongiorno.\nNel 1980 Genovese incise \"\u00c8 facile\", incluso in una compilation della K-tel dal titolo \"Raccomandato\", in compagnia di artisti emergenti tra i quali Vasco Rossi.\nDopo alcuni eventi di cronaca mondana in cui rimase coinvolto, decise di distaccarsi dal mondo dello spettacolo e da quello discografico, continuando per\u00f2 il lavoro di autore per Mina, con canzoni quali: \"Il cigno dell'amore\", \"Senza fiato\", \"Un'aquila nel cuore\", \"Senza umanit\u00e0\" e \"Momento magico\".\nNel 1987 il gruppo milanese Future (vincitori della categoria giovani al Festival di Sanremo di quell'anno), incise nel proprio album il brano di Genovese \"Fiore di loto\".\nNello stesso anno Genovese incise per la EMI-Southern Music quello che sar\u00e0 il suo ultimo disco da cantautore, dove, nel lato B venne inserito il brano \"Senza umanit\u00e0\" (gi\u00e0 interpretato da Mina) e nel lato A, il brano \"Anno 2000\".\nNel novembre 2011 Mina ha inciso un nuovo album di inediti dal titolo Piccolino. Nella versione deluxe del disco si pu\u00f2 ascoltare un nuovo brano composto da Anselmo Genovese in collaborazione col figlio Manuel dal titolo Rattarira.\nDiscografia.\nSingoli\nApparizioni"}
{"id": "651657", "revid": "88740", "url": "https://it.wikipedia.org/wiki?curid=651657", "title": "Castelrosso", "text": ""}
{"id": "651663", "revid": "1543377", "url": "https://it.wikipedia.org/wiki?curid=651663", "title": "Panthera leo persica", "text": "Il leone asiatico (Panthera leo persica ), chiamato anche leone indiano o leone di Gir \u00e8 una sottospecie di leone. In natura sopravvive solamente nella Foresta di Gir, nello Stato indiano del Gujarat. Nel 2010 il governo di questo Stato ha dichiarato che nell'area ne sono stati censiti 411 esemplari, 52 in pi\u00f9 rispetto al precedente censimento del 2005, mentre nel 2015 il numero \u00e8 cresciuto a 523 esemplari e nel 2017 a 650.\nIl leone asiatico \u00e8 uno dei cinque grandi felini dell'India, insieme alla tigre del Bengala, al leopardo indiano, al leopardo delle nevi e al leopardo nebuloso. Un tempo il suo areale si estendeva dal Mediterraneo alle regioni nord-orientali del subcontinente indiano, ma la caccia eccessiva, l'inquinamento idrico e la diminuzione delle prede naturali ne hanno ridotto notevolmente l'estensione. In passato il leone asiatico veniva suddiviso in tre razze: leoni del Bengala, d'Arabia e persiani. \u00c8 tutt'oggi oggetto di dibattito se i leoni che vivevano in Europa (nei Balcani, in Macedonia e in Grecia) durante l'epoca ellenica fossero leoni asiatici o se appartenessero a un'altra sottospecie. Talvolta viene considerato l'animale nazionale dell'India, ma tale affermazione \u00e8 sbagliata, dato che l'animale simbolo dell'India \u00e8 la tigre (\"Panthera tigris\").\nDistribuzione e habitat.\nGli studiosi ritengono che l'areale storico dei leoni asiatici della sottospecie \"persica\" si estendesse, attraverso l'attuale Iran, fino all'India settentrionale a est, ai margini settentrionali della penisola arabica a sud e alle attuali Grecia e Italia a ovest. \u00c8 da ricordare che resti fossili di leone delle caverne (\"Panthera leo spelaea\"), una sottospecie, oggi estinta, strettamente imparentata con il leone asiatico, sono stati rinvenuti in numerosi siti sparsi in tutto il Nordafrica, il Medio Oriente, la Siberia, l'Alaska e gran parte dell'Europa, fino alla Scozia. Come detto, gli esperti dibattono se considerare i leoni che vivevano in Europa durante il periodo antico come leoni asiatici o se appartenessero a un'altra sottospecie. Alcuni sostengono addirittura che si trattasse degli ultimi esemplari di leoni delle caverne, sebbene questa ipotesi \u00e8 generalmente ritenuta improbabile dalla comunit\u00e0 scientifica.\nL'areale moderno del leone asiatico \u00e8 ristretto solamente al Santuario della Foresta di Gir, situato nell'India nord-occidentale.\nDescrizione e biologia.\nI leoni asiatici sono simili alle forme africane, ma hanno bolle timpaniche meno rigonfie, costrizione post-orbitale pi\u00f9 breve e, di solito, foro infraorbitale diviso. Il leone asiatico maschio ha, in media, una criniera meno imponente di quella del cugino africano, per\u00f2 ha un pelame che nell'insieme \u00e8 pi\u00f9 sviluppato. In verit\u00e0, molti leoni africani hanno la criniera ancora meno lussureggiante e sono noti anche alcuni esemplari maschi che ne sono completamente privi, come ad esempio i due esemplari imbalsamati conservati al Field Museum di Chicago, noti come i \"mangiatori d'uomini dello Tsavo\". Nel leone asiatico, i ciuffi di peli dei gomiti sono generalmente pi\u00f9 sviluppati che nel leone africano. Ma anche questa particolarit\u00e0 ha un valore relativo, e lo stesso vale per il fiocco di peli terminali della coda, pi\u00f9 folta e soprattutto pi\u00f9 lunga nel leone asiatico. Quest'ultima particolarit\u00e0 \u00e8 pi\u00f9 costante rispetto alle due precedenti. Il colore della criniera e dei ciuffi di peli secondari va dal giallo chiaro al nero, passando per tutte le tinte di rosso, di ocra e di bruno; esso corrisponde per intero alla gamma cromatica che \u00e8 propria del leone africano. Un buon numero di leoni asiatici ha una frangia longitudinale di peli sotto il ventre, ma questa frangia si ritrova ugualmente in alcuni loro omologhi del continente nero. I leoncini asiatici sono chiazzati e a volte se ne vedono di quelli ornati di macchie disposte in file pi\u00f9 o meno trasversali, ci\u00f2 che li fa somigliare alle tigri. La criniera del leone asiatico, se sviluppata al massimo, arriva fino all'inguine e ricorda molto quella del leone dell'Atlante (\"Panthera leo leo\"), cugino africano pi\u00f9 grande, oggi estinto in natura e con cui il leone asiatico \u00e8 strettamente imparentato, in quanto proveniente da popolazioni di leoni nordafricani.\nLe loro dimensioni corrispondono a quelle dei leoni diffusi nelle regioni centrali dell'Africa. Nei maschi adulti la lunghezza massima del cranio \u00e8 di 330\u2013340\u00a0mm, mentre nelle femmine \u00e8 di 266\u2013277\u00a0mm. I maschi possono raggiungere il peso di 160\u2013190\u00a0kg e le femmine di 110\u2013120\u00a0kg. Il pi\u00f9 lungo maschio catturato misurava 292\u00a0cm di lunghezza, mentre la maggiore altezza alla spalla registrata \u00e8 di 107\u00a0cm. Il Capitano Smee uccise un maschio di 268\u00a0cm che, eviscerato, pesava 222,3\u00a0kg. Secondo alcuni resoconti di caccia il pi\u00f9 grande maschio selvatico conosciuto era lungo esattamente 3 m.\nI leoni asiatici sono animali sociali che vivono in branchi. Questi sono meno numerosi di quelli dei leoni africani e in media comprendono due sole femmine, al contrario delle quattro-sei femmine che si incontrano nei branchi africani. Hanno abitudini meno socievoli e si congiungono con gli altri membri del branco solamente per accoppiarsi o attorno alla carcassa di una preda particolarmente grande. \u00c8 stato ipotizzato che questo comportamento sia dovuto al fatto che a Gir si trovano prede pi\u00f9 piccole di quelle che vivono in Africa, per la cui cattura necessita la collaborazione di pochi animali. I leoni asiatici si nutrono prevalentemente di cervi (sambar e cervi pomellati), antilopi (nilgau), gazzelle (chinkara), cinghiali, bufali selvatici e bestiame domestico.\nConservazione.\nNel Parco Nazionale della Foresta di Gir, in India occidentale, vivono circa 650 leoni in un rifugio di 1412\u00a0km\u00b2 ricoperto da boscaglie e foreste decidue aperte. Si ritiene che nel 1907, quando il Nababbo di Junagadh assicur\u00f2 loro completa protezione, fossero rimasti solo 13 esemplari. Questa notizia, comunque, \u00e8 piuttosto controversa, dal momento che durante il primo censimento dei leoni di Gir, condotto nel 1936, vennero registrati 234 animali.\nFino a circa 150-200 anni fa i leoni asiatici, diffusi in molte regioni dell'India occidentale e centrale, condividevano gran parte del loro areale con le tigri del Bengala e i leopardi indiani, oltre che con i ghepardi asiatici, oggi scomparsi dall'India. Tuttavia, i ghepardi asiatici prediligevano le praterie aperte, mentre i leoni asiatici preferivano le foreste aperte miste a distese erbose, aree che offrono dimora anche a tigri e leopardi. \u00c8 probabile che un tempo le tigri del Bengala e i leoni asiatici fossero in competizione sia per le prede che per il territorio.\nIn India questi grandi felini persero gran parte delle giungle aperte e delle praterie in cui dimoravano a causa dell'incremento della popolazione umana, che convert\u00ec quasi completamente le pianure in terreni agricoli. Inoltre, divennero bersaglio sia dei cacciatori locali che dei coloni britannici.\nAncora oggi i leoni vengono talvolta avvelenati per aver attaccato il bestiame. Tra le altre minacce alla loro sopravvivenza ricordiamo inondazioni, incendi ed epidemie. Il loro areale ristretto, infatti, li rende particolarmente vulnerabili.\nNell'area del parco sono stati scavati dagli agricoltori tra i 15.000 e i 20.000 pozzi aperti, utilizzati per l'irrigazione; essi, per\u00f2, costituiscono anche delle trappole che hanno gi\u00e0 portato a morte molti leoni per annegamento. Per contrastare il problema \u00e8 stata suggerita la costruzione di muretti attorno a tali pozzi, nonch\u00e9 l'utilizzo di pozzi coperti scavati con delle trivelle.\nGli agricoltori che vivono ai confini della Foresta di Gir utilizzano frequentemente rudimentali e illegali recinzioni elettrificate alimentate dalle linee aeree ad alta tensione. Il loro scopo principale \u00e8 quello di proteggere i raccolti dalle incursioni dei nilgau, ma uccidono anche leoni e altri animali selvatici.\nAl declino dell'area della Foresta di Gir ha contribuito anche la presenza dei pastori nomadi conosciuti come Maldhari. Le loro comunit\u00e0 sono vegetariane e non praticano il bracconaggio, ma ogni famiglia possiede in media 50 bovini (le cosiddette \u00abvacche di Gir\u00bb) che arrecano notevoli danni di sovrapascolo. La distruzione dell'habitat ad opera dei bovini e degli incendi boschivi appiccati per esigenze umane riducono il numero delle prede naturali e minacciano i leoni. Questi ultimi, costretti dalla mancanza di prede naturali, attaccano le mandrie e divengono a loro volta bersaglio degli uomini. Molti Maldhari sono stati trasferiti oltre i confini del parco dalle guardie forestali per garantire ai leoni un ambiente il pi\u00f9 naturale possibile e una maggiore disponibilit\u00e0 di prede.\nRischi di inincrocio.\nSi dice che l'attuale popolazione selvatica di pi\u00f9 di 400 leoni asiatici derivi tutta da soli 13 esemplari, il che la renderebbe molto suscettibile ai rischi derivanti dall'accoppiamento tra consanguinei. Tuttavia, \u00e8 molto probabile che questa notizia, risalente al 1910, sia stata messa in giro per scoraggiare la caccia ai leoni. La caccia a questi animali, infatti, era un'attivit\u00e0 molto popolare tra i coloni britannici e i reali indiani, che sterminarono tutti gli altri leoni dell'India. I dati dell'epoca, invece, indicano che la popolazione di leoni asiatici rimasti si aggirava sulle 100 unit\u00e0. Molti studi hanno dimostrato che le popolazioni in cui sono frequenti accoppiamenti tra consanguinei possono essere pi\u00f9 suscettibili a malattie dovute ad indebolimento del sistema immunitario e a deformazioni negli spermatozoi, che porterebbe all'infertilit\u00e0. In alcuni vecchi studi genetici lo scienziato Stephen O'Brien sosteneva che \u00abse si applicasse la tecnica dell'impronta genetica sui leoni asiatici si scoprirebbe che gli esemplari attuali sarebbero come gemelli identici... poich\u00e9 discendono tutti da poco pi\u00f9 di una dozzina di esemplari rimasti in vita agli inizi del XX secolo\u00bb. Ci\u00f2 renderebbe questi animali particolarmente vulnerabili alle malattie e provocherebbe la deformazione del 70-80% degli spermatozoi - motivo che porterebbe all'infertilit\u00e0 nel caso questi leoni venissero fatti accoppiare tra loro in cattivit\u00e0.\nStudi successivi, comunque, hanno suggerito che la bassa variabilit\u00e0 genetica potrebbe essere una caratteristica della popolazione originaria e non il risultato di incroci avvenuti in tempi recenti. Essi hanno mostrato anche che la variabilit\u00e0 negli immunotipi \u00e8 simile a quella riscontrata nelle popolazioni di tigri e che non vi sono anomalie negli spermatozoi dell'attuale popolazione di leoni asiatici. I risultati di questi studi sono stati per\u00f2 messi in questione a causa dell'utilizzo di tecniche RAPD, inadeguate per le ricerche di genetica delle popolazioni.\nInquinamento genetico in cattivit\u00e0 tra leoni asiatici e africani.\nFino ad anni recenti i leoni asiatici tenuti in cattivit\u00e0 negli zoo indiani venivano fatti tranquillamente incrociare con leoni africani confiscati ai circhi, il che ha portato all'inquinamento genetico dei leoni asiatici in cattivit\u00e0. Questo fatto port\u00f2 alla completa interruzione dei programmi di riproduzione in cattivit\u00e0 di questo animale condotti sia dall'European Endangered Species Programme (EEP) europeo che dallo Species Survival Plan (SSP) americano, dal momento che si scopr\u00ec che gli animali progenitori, originariamente importati dall'India, erano ibridi derivati dall'accoppiamento tra leoni africani e asiatici. Da allora, l'India ha posto rimedio ai propri errori e adesso consente l'accoppiamento solo tra leoni asiatici puri; in tale modo ha ridato il via al programma europeo per l'accoppiamento in cattivit\u00e0 di specie minacciate (EEP) inerente ai leoni asiatici. Tuttavia, l'SPP americano, che aveva completamente interrotto il programma di riproduzione in cattivit\u00e0 gi\u00e0 dall'inizio degli anni '80, ha di nuovo ricevuto dall'India leoni asiatici di razza pura allo scopo di ricostituire una nuova popolazione progenitrice per le riproduzioni in cattivit\u00e0 negli zoo del continente americano.\nReintroduzioni in natura.\nPer oltre un decennio sono stati effettuati dei tentativi per stabilire una seconda popolazione indipendente di leoni asiatici nel Santuario per la Natura di Palpur-Kuno, nello Stato indiano del Madhya Pradesh. I ricercatori dell'Istituto indiano per la Natura hanno infatti confermato che questo Santuario sia la localit\u00e0 pi\u00f9 promettente per ristabilire una popolazione selvatica di questi felini e i responsabili dell'area protetta hanno dichiarato di essere gi\u00e0 pronti ad accogliere il primo stock di leoni proveniente dal Santuario per la Natura di Gir, dove sono divenuti troppo numerosi. Il Santuario di Palpur-Kuno \u00e8 stato scelto come sito di reintroduzione perch\u00e9 questa localit\u00e0 \u00e8 situata all'interno dell'areale storico dei leoni asiatici, dalla quale scomparvero nel 1873 in seguito alla caccia sconsiderata. Tuttavia, lo Stato del Gujarat sta opponendo resistenza alla reintroduzione, dal momento che il Santuario di Gir perderebbe il suo status di unica dimora al mondo dei leoni asiatici. Il Gujarat ha sollevato varie obiezioni alla proposta e tutta la faccenda \u00e8 ora in mano alla Corte Suprema Indiana. Nel frattempo, i gestori del Santuario di Kuno stanno portando avanti l'idea di rilasciare in natura dei leoni allevati in cattivit\u00e0, dopo averli addestrati alle tecniche di caccia e alle altre tecniche di sopravvivenza.\nI leoni asiatici in Europa ed Asia sud-occidentale.\nUn tempo anche in Europa si trovavano i leoni. Aristotele ed Erodoto scrissero che erano presenti nei Balcani. Quando il re persiano Serse avanz\u00f2 attraverso la Macedonia nel 480 a.C. vari cammelli che trasportavano le vettovaglie furono uccisi dai leoni. Si ritiene che questi felini siano scomparsi dai territori dell'attuale Grecia attorno all'80-100 d.C. Nell'arte mitologica greca la figura del leone di Nemea \u00e8 strettamente associata alle raffigurazioni di Eracle/Ercole.\nTaluni studiosi ritengono la popolazione europea di leoni appartenente alla stessa sottospecie del leone asiatico (\"Panthera leo persica\"), ma altri la considerano una sottospecie separata, il leone europeo (\"Panthera leo europaea\"), o perfino un'ultima popolazione relitta del leone delle caverne (\"Panthera leo spelaea\").\nIn alcuni reperti di arte scita provenienti dall'Ucraina, risalenti al IV secolo a.C., sono raffigurati molto realisticamente dei cacciatori che danno la caccia ai leoni. I leoni sopravvissero nella regione del Caucaso fino al X secolo. Tale area dette dimora alla loro popolazione pi\u00f9 settentrionale ed era l'unico luogo dell'ex Unione Sovietica ad aver ospitato dei leoni in epoca storica. Questi felini scomparvero dall'Armenia attorno all'anno 100 e dall'Azerbaigian e dalla Russia sud-occidentale nel corso del X secolo. Il motivo prevalente della loro scomparsa da queste zone fu la caccia data loro in quanto ritenuti dannosi predatori. Nella regione questi grandi felini davano la caccia a bisonti europei, alci, uri, tarpan, cervi ed altri ungulati.\nI leoni rimasero ancora largamente diffusi fino alla met\u00e0 del XIX secolo, quando l'avvento delle armi da fuoco li fece scomparire da vaste aree. In Iran l'ultimo avvistamento di un leone asiatico in vita risale al 1941 (in un'area tra Shiraz e Jahrom, nella Provincia di Fars). Nel 1944 venne ritrovato il corpo senza vita di una leonessa sulle rive del fiume Karun, nella Provincia di Khuzestan. Da allora non vi sono pi\u00f9 state testimonianze attendibili sulla sopravvivenza del leone in Iran. In Turchia, invece, il leone scomparve alla fine del XIX secolo.\nIl leone berbero.\nNel 1968 uno studio basato sul confronto tra i crani degli estinti leoni berberi (del Nordafrica) e del Capo con quelli di leoni asiatici e africani mostr\u00f2 che quelli berberi e asiatici presentavano una stessa caratteristica - una barra orbitale molto sottile. Tale aspetto dimostra una stretta parentela tra i leoni delle regioni pi\u00f9 settentrionali dell'Africa e quelli dell'Asia. Si ritiene che i leoni europei delle regioni meridionali del continente europeo, scomparsi attorno all'80-100 a.C., potrebbero aver rappresentato un anello di congiunzione tra i leoni nordafricani e quelli asiatici. Inoltre gli studiosi sostengono che i leoni berberi possedessero la stessa piega ventrale (nascosta sotto la criniera) presente nei leoni asiatici odierni."}
{"id": "651664", "revid": "13102", "url": "https://it.wikipedia.org/wiki?curid=651664", "title": "Sphyraenidae", "text": "La famiglia Sphyraenidae comprende 26 specie di pesci carnivori riuniti nell'unico genere \nSphyraena, comunemente conosciuti come Barracuda ed appartenenti all'ordine Perciformes.\nDistribuzione e habitat.\nI barracuda popolano tutti i mari tropicali, in particolare il Mar dei Caraibi ma sono presenti anche nell'Atlantico occidentale, nell\u2019intero Mar Mediterraneo con quattro specie e nel Mar Rosso.\nDescrizione.\nCorpo molto allungato, testa anch'essa allungata, provvista di grandi occhi e forti mascelle, con due file di denti sporgenti e affilati. La mascella superiore non \u00e8 protrattile, come invece nella maggioranza dei pesci. Sul dorso sono presenti pinne dorsali, la coda \u00e8 fortemente forcuta. La linea laterale \u00e8 molto sviluppata. La pelle \u00e8 ricoperta da piccole scaglie lisce. La livrea \u00e8 bianco argentea, con linee brune laterali. Le dimensioni variano dai 45\u00a0cm delle specie minori sino a 1,80 metri (\"Sphyraena barracuda\").\nAlimentazione.\nI barracuda hanno una meritata reputazione di predatori insaziabili e feroci. Sebbene la loro dieta vari secondo l'habitat, le loro prede pi\u00f9 frequenti sono pesci e cefalopodi, e talora perfino i loro stessi piccoli. Il barracuda inizia il suo attacco investendo la sua preda a gran velocit\u00e0, grazie al suo corpo allungato e idrodinamico. Inoltre la sua vista molto acuta gli permette di cacciare dove le acque sono pi\u00f9 torbide. Si dice che, quando hanno raggruppato le prede, le riuniscano in un nutrito banco per aumentare l'efficacia dell'operazione.\nGli adulti prediligono le acque profonde, mentre i giovani popolano le aree costiere e i fondali sabbiosi poco profondi. Nuotano e cacciano formando piccole bande, fatto non usuale in altre specie di predatori. Quelli di maggiori dimensioni, invece, usano cacciare in solitario.\nRiproduzione.\nNella stagione della riproduzione i barracuda si aggregano in branchi molto numerosi.\nLa specie mediterranea si riproduce tra settembre e aprile, per\u00edodo nel quale le femmine depositano le loro uova in acque poco profonde delle zone costiere. Le pi\u00f9 giovani producono sino a 5.000 uova, mentre gli esemplari adulti possono depositarne sino a 300.000.\nGli avannotti iniziano a cacciare immediatamente dopo la nascita.\nRapporti con l'uomo.\nSono stati riportati casi di attacchi dei barracuda di grande taglia ai danni di pescatori subacquei. Generalmente questi animali sono attratti molto da gioielli che nell'acqua riflettono la luce solare quali collane o braccialetti.\nIl gran barracuda, la specie di maggiori dimensioni e la pi\u00f9 conosciuta, pu\u00f2 causare avvelenamenti da ciguatera, il che ne fa una specie poco ricercata dai pescatori, pur essendo una preda molto popolare nella pesca sportiva.\nSpecie.\nIl genere \"Sphyraena\" comprende le seguenti specie:"}
{"id": "651671", "revid": "289247", "url": "https://it.wikipedia.org/wiki?curid=651671", "title": "Letteratura dell'Africa subsahariana", "text": ""}
{"id": "651673", "revid": "78273", "url": "https://it.wikipedia.org/wiki?curid=651673", "title": "Cerchi e Donati", "text": ""}
{"id": "651677", "revid": "29244", "url": "https://it.wikipedia.org/wiki?curid=651677", "title": "Attrezzatura per subacquea", "text": ""}
{"id": "651678", "revid": "78273", "url": "https://it.wikipedia.org/wiki?curid=651678", "title": "Guelfi Neri e Bianchi", "text": ""}
{"id": "651679", "revid": "78273", "url": "https://it.wikipedia.org/wiki?curid=651679", "title": "Guelfi neri e bianchi", "text": ""}
{"id": "651681", "revid": "78273", "url": "https://it.wikipedia.org/wiki?curid=651681", "title": "Guelfi bianchi", "text": ""}
{"id": "651682", "revid": "78273", "url": "https://it.wikipedia.org/wiki?curid=651682", "title": "Guelfi Bianchi", "text": ""}
{"id": "651683", "revid": "78273", "url": "https://it.wikipedia.org/wiki?curid=651683", "title": "Guelfi Neri", "text": ""}
{"id": "651684", "revid": "78273", "url": "https://it.wikipedia.org/wiki?curid=651684", "title": "Guelfi neri", "text": ""}
{"id": "651686", "revid": "50316124", "url": "https://it.wikipedia.org/wiki?curid=651686", "title": "Languedoc-Roussillon", "text": ""}
{"id": "651688", "revid": "486946", "url": "https://it.wikipedia.org/wiki?curid=651688", "title": "Midi-Pyrenees", "text": ""}
{"id": "651691", "revid": "15431", "url": "https://it.wikipedia.org/wiki?curid=651691", "title": "Renania Palatinato", "text": ""}
{"id": "651692", "revid": "659685", "url": "https://it.wikipedia.org/wiki?curid=651692", "title": "Ted Stevens", "text": "Biografia.\nEssendo stato eletto per la prima volta al Senato degli Stati Uniti per lo Stato dell'Alaska nel 1968 fino al 2003, \u00e8 stato il senatore repubblicano con maggiore anzianit\u00e0 e, stante la maggioranza repubblicana, da allora fino al 2007 ha ricoperto l'incarico di Presidente pro tempore del Senato degli Stati Uniti d'America.\nNel 2000 l'\"Aeroporto Internazionale di Anchorage\" \u00e8 stato ribattezzato Ted Stevens Anchorage International Airport in suo onore.\nTra le sue posizioni politiche, si ricorda il supporto all'industria del legname, una posizione favorevole al diritto all'aborto e l'opinione che l'effetto serra sia reale ma non dovuto alle attivit\u00e0 umane. \u00c8 altres\u00ec ricordato, soprattutto su Internet, per la sua opposizione alla \"neutralit\u00e0 di rete\": nel tentativo di spiegare la sua posizione politica durante un discorso, coni\u00f2 la frase \u00abInternet \u00e8 una serie di tubi\u00bb, che diede adito a numerose polemiche.\nNel 2008 Stevens fin\u00ec sotto inchiesta per vari episodi di corruzione. Secondo un articolo del Los Angeles Times, gran parte del suo patrimonio sarebbe stata di origine illegale.\nTed Stevens, che era sopravvissuto all'incidente aereo del 4 dicembre 1978 presso l\"'Aeroporto Internazionale di Anchorage\" nel quale avevano perso la vita cinque persone fra le quali sua moglie Ann Cherrington, \u00e8 morto in un altro incidente aereo avvenuto il 9 agosto 2010 nei cieli di Aleknagik, cittadina nei pressi di Dillingham in Alaska.\nTed Stevens \u00e8 stato sepolto nel Cimitero nazionale di Arlington."}
{"id": "651693", "revid": "729019", "url": "https://it.wikipedia.org/wiki?curid=651693", "title": "Sojuz T-1", "text": "Sojuz T-1 fu una missione priva di equipaggio del programma Sojuz sovietico. Si tratt\u00f2 dell'ultima missione di collaudo priva di equipaggio della nuova navicella spaziale \"Sojuz T\" (concretamente la Sojuz 7K-ST) che funger\u00e0 da navicella di trasporto dei vari equipaggi per la stazione spaziale Saljut 6 e 7.\nSe fino a tale data era solito per il regime sovietico indicare missioni e voli di collaudo esclusivamente con la denominazione di camuffamento di \"Cosmos\" per consentire di poter nascondere un eventuale insuccesso pi\u00f9 facilmente davanti all'opinione pubblica, questa missione risulta come una delle poche missioni di collaudo sovietiche indicate con una denominazione ufficiale.\nTale fatto \u00e8 sicuramente dovuto al successo della missione stessa. Infatti la stessa si svolse per effettuare un cambio di traiettoria d'orbita della stazione spaziale Saljut 6, che si trovava in orbita priva di equipaggio. La manovra automatica d'aggancio della Sojuz T-1 riusc\u00ec a perfezione e, grazie alla spinta tramite i congegni propulsori della Sojuz, la stazione spaziale venne riportata su una traiettoria d'orbita pi\u00f9 alta, garantendo la sua permanenza ed operativit\u00e0 prolungata nello spazio.\nLa navicella rimase agganciata alla stazione spaziale per ben 100 giorni. Cos\u00ec si pot\u00e9 simulare una missione di lunga durata e verificare l'affidabilit\u00e0 della nuova navicella spaziale durante la delicata fase di rientro ed atterraggio in seguito ad una tale permanenza prolungata. I risultati ottenuti furono ottimi, tanto che, solo pochi giorni dopo l'atterraggio, con la Sojuz 35 potr\u00e0 riprendere un periodo di operativit\u00e0 della stazione spaziale Saljut 6. Il tipo di navicella spaziale Sojuz T, che di fatto aveva superato il suo esame di maturit\u00e0 con questa missione, verr\u00e0 impegnato per la prima volta per una missione equipaggiata a giugno di quell'anno durante la missione Sojuz T-2.\nInoltre di questa missione si pu\u00f2 dire che la stessa fu il cinquantacinquesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia a seconda della considerazione o meno di singole missioni della capsula Sojuz, lanciate sotto la denominazione di Cosmos. Questo dipende in particolar modo se i vari voli di collaudo eseguiti per il programma di allunaggio sovietico vengono conteggiati o meno nell'ambito del programma Sojuz oppure se questi voli vengono considerati facenti parte di un apposito programma, mai denominato ufficialmente."}
{"id": "651698", "revid": "78273", "url": "https://it.wikipedia.org/wiki?curid=651698", "title": "Bianchi e Neri", "text": ""}
{"id": "651700", "revid": "212348", "url": "https://it.wikipedia.org/wiki?curid=651700", "title": "Bill Frist", "text": "Biografia.\nLaureato in medicina nel 1978, ha lavorato per anni come medico chirurgo in Massachusetts. Cominci\u00f2 la sua carriera politica nel 1994, candidandosi al Senato: con il 56,3% dei voti sconfisse il rivale democratico nonch\u00e9 senatore uscente Jim Sasser ed approd\u00f2 a Washington.\nRiconfermato nel 2000, stavolta con una percentuale di consensi pari al 65,1%, dal 2001 ricopre l'incarico di leader della maggioranza repubblicana.\nDopo soli due mandati, nel 2006 ha deciso di non ricandidarsi alle elezioni di quell'anno: inizialmente si ipotizz\u00f2 che l'obiettivo di questa pausa fosse concentrarsi meglio sulla campagna per la \"nomination\" repubblicana alle elezioni presidenziali del 2008, ma Frist non si present\u00f2 alle primarie del partito."}
{"id": "651701", "revid": "1592097", "url": "https://it.wikipedia.org/wiki?curid=651701", "title": "Lascia o raddoppia", "text": ""}
{"id": "651707", "revid": "965226", "url": "https://it.wikipedia.org/wiki?curid=651707", "title": "Capigruppo al Senato degli Stati Uniti d'America", "text": "I leader di partito al Senato degli Stati Uniti d'America sono i senatori eletti dai gruppi parlamentari (\"caucus\") dei due principali partiti statunitensi come loro leader.\nStoria.\nSimilmente a quanto avviene nel Regno Unito, che pure ha un sistema politico parlamentare, sono rispettivamente il leader della maggioranza (Majority Leader), per il partito che ha il maggior numero seggi, e il leader della minoranza (Minority Leader), per l'altro. Va tuttavia tenuto presente che, in un sistema presidenziale come quello statunitense, la minoranza in una camera pu\u00f2 non coincidere con l'opposizione al governo, potendo essere in minoranza il partito del presidente.\nOltre alla leadership dei rispettivi gruppi parlamenti, spetta ai leader di partito la programmazione dei lavori del Senato. L'incarico di leader della maggioranza \u00e8 di altissimo rilievo, tanto da essere comparato (per importanza, non certo per funzioni), assieme a quello di portavoce della Camera dei rappresentanti, a quello di un primo ministro.\nCapigruppo attuali.\nAttualmente il Leader della maggioranza \u00e8 il democratico Chuck Schumer (New York), mentre a capo della minoranza c'\u00e8 il repubblicano Mitch McConnell (Kentucky). Lo Whip di maggioranza \u00e8 il democratico Dick Durbin (Illinois), mentre il suo omologo di minoranza \u00e8 il repubblicano John Thune (Dakota del Sud).\nAnaloghi leader della maggioranza e della minoranza si trovano nei senati di molti stati federati.\nElenco dei leader dei partiti.\nIl Partito Democratico elesse un leader per la prima volta nel 1920; il Partito Repubblicano nel 1925."}
{"id": "651717", "revid": "107596385", "url": "https://it.wikipedia.org/wiki?curid=651717", "title": "Tabella di decompressione", "text": "Una tabella di decompressione \u00e8 lo strumento tradizionale per programmare le immersioni subacquee. \u00c8 usata per stabilire l'esatta decompressione per desaturarsi dall'azoto assorbito durante l'immersione in modo da non incorrere nei rischi di embolia o MDD (malattia da decompressione). Inoltre, viene usata anche in enti ospedalieri per patologie meno gravi con speciali tabelle apposite. In seguito \u00e8 stata creata la tabella di immersione ricreativa, quella che \u00e8 usata oggi per l'uso amatoriale al fine di rimanere nella zona di sicurezza ed evitare quindi di doversi sottoporre a delle soste obbligatorie. Questa tabella \u00e8 utilizzata e consigliata dalle pi\u00f9 importanti agenzie didattiche di immersione. L'uso delle due tabelle \u00e8 distinto. La prima si usa nel caso di programmazione di immersione con la necessit\u00e0 di soste di decompressione, la seconda per evitare di superare i limiti di non decompressione. La tabella di decompressione da portare sott'acqua \u00e8 generalmente in plastica e indica una serie di dati necessari per immersioni di tipo sportivo, e quindi limitata a immersioni di breve durata e di bassa e media profondit\u00e0, da - 15 a - 50 metri. Le tabelle complete, e che riportano anche i dati di tempo e profondit\u00e0 fino a situazioni eccezionali, compreso i dati di immersione ripetitiva con relativi gruppi di appartenenza di azoto residuo, sono tabelle di numerose pagine in formato cartaceo, con relative istruzioni numerose e dettagliate, e sono utilizzate generalmente per la gestione delle camere iperbariche e per le immersioni impegnative sia professionali che militari.\nStoria.\nLe prime tabelle, di cui gli appassionati hanno potuto disporre, sono state quelle della US Navy - Marina Militare degli Stati Uniti, pubblicate da John Scott Haldane, Arthur Boycott e Guybon Damant nel 1912.\nQuesto strumento, nato per esigenze belliche, \u00e8 stato l'unico supporto a disposizione dei subacquei fino alla met\u00e0 degli anni ottanta, con tutti i suoi limiti di sicurezza, dovuti soprattutto alla diversa destinazione per cui era stato elaborato.\nCon il progressivo interesse delle industrie e delle associazioni didattiche sono state elaborate, soprattutto negli Stati Uniti e in Svizzera, delle nuove tabelle studiate per gli sportivi e sperimentate su persone normali (giovanissimi, donne e anche anziani) a differenza di quelle militari, che ovviamente erano state verificate solo su giovani preparati fisicamente e di sesso maschile.\nPer tutti i motivi che precedono l'immersione, per essere sicura, dovr\u00e0 essere limitata in relazione alla profondit\u00e0 e al tempo che si desidera trascorrere sott'acqua.\nLe nuove tabelle sono meno permissive, ma assolutamente pi\u00f9 sicure, soprattutto nelle immersioni successive. \u00c8 evidente che per godere della loro affidabilit\u00e0 bisogna rimanere all'interno dei parametri consigliati e dimenticare le avventurose immersioni effettuate fuori la cosiddetta \"curva di sicurezza\" con lunghissime tappe di decompressione caratteristiche dei pionieri di questo sport, soprattutto italiani e francesi.\nSu questi nuovi studi all'inizio degli anni novanta hanno fatto la loro comparsa sul mercato i primi computer subacquei che rendono facile e sicura l'immersione sportiva, non dimenticando che essendo apparecchi elettronici, possono essere soggetti a guasti e quindi si deve sempre avere con s\u00e9 orologio, profondimetro e tabelle.\nCurva di sicurezza.\nUna immersione in curva di sicurezza \u00e8 un'immersione che permette la risalita diretta in superficie, ovvero senza tappe di decompressione, sempre nel rispetto della velocit\u00e0 di risalita ed effettuando una sosta di sicurezza a 6 metri per 3 minuti.\nTipi di tabelle.\nLe pi\u00f9 comuni e pi\u00f9 usate sono e \"tabelle di decompressione\" tabella 5 , 6, e la 6a dette tabelle US Navy della Marina Americana degli Stati Uniti."}
{"id": "651733", "revid": "767487", "url": "https://it.wikipedia.org/wiki?curid=651733", "title": "Ekofisk", "text": "Ekofisk \u00e8 uno dei maggiori giacimenti di petrolio della Norvegia .\nFu scoperto nel 1969 dentro un bacino calcareo (fatto abbastanza raro) all'estremit\u00e0 meridionale delle acque territoriali norvegesi e stimol\u00f2 la ricerca petrolifera nel Mare del Nord, che risulter\u00e0 essere il maggior bacino petrolifero interamente scoperto in epoca recente, ovvero dopo il 1945. Entrato in servizio nel 1973, il complesso \u00e8 formato da 23 piattaforme estrattive sulla quale lavorano giornalmente circa 1200 persone con turni lavorativi di due settimane .\nIl 22 aprile 1977, quando il complesso era in gestione alla compagnia Philips Petroleum, un impianto esplose provocando una fuoriuscita in mare di quattromila tonnellate di petrolio al giorno . Le critiche per la mancanza di sicurezza nella piattaforma furono molte. Il getto di petrolio arriv\u00f2 a raggiungere l'altezza di cento metri , la chiazza oleosa super\u00f2 i 200 km\u00b2 e i 30 km di lunghezza e la fuoriuscita complessiva ammont\u00f2 a pi\u00f9 di 20 mila tonnellate di petrolio in otto giorni .\nIl 27 marzo 1980 la piattaforma petrolifera semisommergibile Alexander Kielland, ancorata nel campo petrolifero di Ekofisk, si capovolse uccidendo 123 persone: fu il peggior disastro nei mari della Norvegia dai tempi della Seconda Guerra Mondiale .\nIl 23 novembre 1981 tre piattaforme costituenti il complesso estrattivo ruppero gli ormeggi e rischiarono di andare in rotta di collisione con altre piattaforme contigue . \nA met\u00e0 degli anni 1980 il sito di Ekofisk nel suo complesso, e in particolare le piattaforme, sono stati influenzati da un inaspettato fenomeno di subsidenza. Una dettagliata indagine geologica ha dimostrato che il fenomeno \u00e8 legato a un processo di diagenesi delle rocce detto \u201cChalk Formation\u201d, cio\u00e8 alla degradazione del gesso che costituiva la sacca petrolifera.\nInfatti, durante l'estrazione degli idrocarburi e la loro sostituzione con acqua, il gesso ha cominciato ad alterarsi a causa di alte pressioni, per poi ricomporsi in forma pi\u00f9 compatta con una minore e pi\u00f9 debole porosit\u00e0. Ci\u00f2 ha causato un cedimento di circa quattro metri e si \u00e8 calcolato che, a un ritmo di 35cm/anno, alla fine della concessione della Phillips Petroleom il cedimento sarebbe stato superiore a 6m. Il governo norvegese per questi motivi ha imposto alla Phillips Petroleom di trovare una soluzione per mettere in sicurezza queste piattaforme.\n\u00c8 all'impresa di ingegneria francese Technip che \u00e8 stato chiesto di trovare una soluzione per rialzare queste piattaforme. Considerando che 5 piattaforme su 7 erano collegate tra di loro, la risoluzione del problema era di poterle rialzare simultaneamente. Sono stati cos\u00ec realizzati dei sostegni \u201cgambe\u201d, fissate e saldate in modo da imbrigliare le piattaforme stesse. Successivamente flange di grandi dimensioni sono state saldate a queste \u201cgambe\u201d.\nPoi le piattaforme sono state simultaneamente rialzate di circa 6m, le flange imbullonate e le piattaforme sarebbero state cos\u00ec di nuovo in sicurezza. L'operazione, effettuata in quattro giorni, \u00e8 stata ultimata il 17 agosto 1987 alle 23:30 grazie a 108 cilindri idraulici sincronizzati da una rete composta da 17 CNC NUM760F. Considerando di mantenere rialzati per 38 ore consecutive i cilindri idraulici ad una tolleranza di 3mm per un'estensione di 6m.\nDurante l'operazione di saldatura ed inserimento tutto il carico della piattaforma appoggiava sui sollevatori idraulici. La fase di sollevamento della piattaforma dur\u00f2 circa due giorni.\nLa capacit\u00e0 di sollevamento totale di tutti i cilindri idraulici \u00e8 stata calcolata approssimativamente in 40.000 tonnellate ed \u00e8 stata per questo pubblicata nel libro dei Guinness dei primati come il pi\u00f9 grande sollevamento mai realizzato.\nSi calcola che il giacimento contenga 3,3 miliardi di barili di petrolio e 180 miliardi di metri cubi di gas naturale, di cui circa due terzi sono gi\u00e0 stati estratti. La vita del giacimento \u00e8 stata prolungata con successo attraverso iniezioni di acqua nella falda petrolifera.\nEkofisk produce oggi circa 50.000 barili di petrolio al giorno. Le stime iniziali che prevedevano la possibilit\u00e0 di sfruttarne il solo 17% sono state progressivamente corrette fino all'attuale 50%. Gli impianti sono stati ammodernati recentemente dalla societ\u00e0 che ha in gestione il giacimento, la ConocoPhillips, e si stima che resteranno in attivit\u00e0 fino al 2050."}
{"id": "651737", "revid": "767487", "url": "https://it.wikipedia.org/wiki?curid=651737", "title": "Tolbert Lanston", "text": "Il suo principale contributo fu nell'ambito della tipografia, con l'ideazione nel 1889 del Monotype, sviluppo della Linotype, utilizzata nella composizione meccanica dei fogli di stampa."}
{"id": "651738", "revid": "14691", "url": "https://it.wikipedia.org/wiki?curid=651738", "title": "N\u00e9gritude", "text": ""}
{"id": "651739", "revid": "30610", "url": "https://it.wikipedia.org/wiki?curid=651739", "title": "Fran\u00e7ois Clouet", "text": "Biografia.\nLavor\u00f2 presso la corte reale di Francia, dove realizz\u00f2 numerosi ritratti a mezzobusto; fu il ritrattista dei re Enrico II, Francesco II e Carlo IX. Il suo ultimo capolavoro \u00e8 il ritratto della regina Elisabetta d'Austria, opera oggi conservata al museo del Louvre."}
{"id": "651741", "revid": "287204", "url": "https://it.wikipedia.org/wiki?curid=651741", "title": "Ostersund", "text": ""}
{"id": "651747", "revid": "287204", "url": "https://it.wikipedia.org/wiki?curid=651747", "title": "Simone da Pantano", "text": "Appartenente alla famiglia dei Cancellieri fu a capo della fazione \"Nera\", che diede origine alle lotte tra guelfi bianchi e neri, che presto si estesero anche a Firenze. Il culmine delle lotte a Pistoia si ebbe tra il 1294 e il 1301 quando i Bianchi vinsero e i Neri con Simone da Pantano vennero esiliati. Egli fin\u00ec a Firenze, dove era amico di Corso Donati, e di fatto da allora anche le fazioni fiorentine dei Cerchi e Donati presero il nome di \"Bianchi e Neri\".\nDino Compagni nella sua \"Cronica\" ne fa una pessima descrizione:\nNello stesso contesto, Compagni si mostra invece pi\u00f9 morbido con il suo avversario, Schiatta Amati, capo della fazione dei Bianchi, che peraltro viene indicato come \"vile\"."}
{"id": "651757", "revid": "767487", "url": "https://it.wikipedia.org/wiki?curid=651757", "title": "Edenbridge", "text": "Gli Edenbridge sono un gruppo musicale symphonic metal austriaco attivo dal 1998.\nLa loro musica include anche elementi provenienti dal power metal, gothic metal, progressive metal e neo-classical metal.\nStoria del gruppo.\nLa band fu formata nel 1998 dal chitarrista e tastierista Lanvall (Arne Stockhammer), dalla sua ragazza, la cantante Sabine Edelsbacher e dal bassista Kurt Bednarsky. Il gruppo fu completato con l'arrivo del batterista Roland Navrati. Gli Edenbridge si misero subito al lavoro e cominciarono a registrare in studio nel 1999. Firmato un contratto con la Massacre Records nello stesso anno, il gruppo pubblic\u00f2 l'album di debutto \"Sunrise in Eden\" nell'autunno del 2000.\nLa band aggiunse un secondo chitarrista, Georg Adelmann, nel febbraio del 2000, ma rimase nel gruppo per poco tempo. Quando se ne and\u00f2 nel gennaio 2001, fu sostituito da Andreas Eiblar. Con questi membri, gli Edenbridge pubblicarono l'album \"Arcana\" nel 2001. Nel 2002, durante un tour, Bednarsky lasci\u00f2 la band.\nNel novembre dello stesso anno, vide la luce l'album \"Aphelion\". Il loro successivo album, registrazione di un live, fu pubblicato nel 2004 col nome di \"A Livetime in Eden\", seguito a breve distanza da \"Shine\" (ottobre 2004). A questo punto si un\u00ec al gruppo un nuovo bassista, Frank Bindig. Nel dicembre dello stesso anno fu Eibler a lasciare la band e fu sostituito da Martin Mayr, divenuto componente fisso della formazione nel giugno del 2005.\nIl 19 maggio 2006 usc\u00ec il quinto album \"The Grand Design\", registrato al Lanvall's studio Farpoint Station, a cui ha fatto seguito nel 2008 il sesto disco \"MyEarthDream\".\nA novembre il bassista Frank Bindig lascia la band per concentrarsi sui suoi nuovi progetti, venendo sostituito dal bassista dei Serenity Simon Holzknecht nell'aprile 2009; alla band si aggiunge anche il chitarrista Dominik Sebastian, con il quale il gruppo aveva gi\u00e0 collaborato in precedenza durante il \"MyEarthDream Tour\".\nAll'inizio di maggio viene pubblicato il disco dal vivo \"LiveEarthDream\", disponibile solo nel numero limitato di 1000 copie, ordinabili dal sito ufficiale della band.\nGli Edenbridge entrano in studio a settembre 2009 per registrare il settimo album, \"Solitaire\", e il fondatore Lanvall ha pianificato di pubblicare il disco verso maggio 2010. L'edizione limitata del disco avra due pezzi in pi\u00f9."}
{"id": "651758", "revid": "697352", "url": "https://it.wikipedia.org/wiki?curid=651758", "title": "Parmentier", "text": ""}
{"id": "651761", "revid": "1442080", "url": "https://it.wikipedia.org/wiki?curid=651761", "title": "Ngugi wa Thiong'o", "text": "Ha scritto romanzi, opere teatrali, racconti, saggi e opere per bambini, sia in inglese che in lingua gikuyu. \u00c8 fondatore e direttore della rivista in gikuyu \"Mutiiri\". \u00c8 stato proposto pi\u00f9 volte come candidato al premio Nobel per la letteratura.\nBiografia.\nNgugi \u00e8 nato il 5 gennaio 1938 a Kamiriithu, nei pressi di Limuru nella contea di Kiambu, in Kenya, in una zona popolata dall'etnia Kikuyu, e fu battezzato \"James Ngugi\". Durante la rivolta dei Mau-Mau perse il fratellastro e sua madre fu catturata e torturata.\nFrequent\u00f2 la scuola missionaria locale, diventando un cristiano devoto. Nel 1963 si laure\u00f2 alla Makerere University di Kampala, in Uganda; ma gi\u00e0 l'anno prima era iniziata la sua carriera letteraria, con la messa in scena della sua opera teatrale \"The Black Hermit\" (\"L'eremita nero\"), che fu anche la prima opera teatrale in lingua inglese pubblicata in Africa Orientale.\nNel 1964 pubblic\u00f2 il suo primo romanzo, anche in questo caso il primo in Africa Orientale, \"Se ne andranno le nuvole devastatrici\" (\"Weep Not, Child\"), scritto mentre frequentava l'Universit\u00e0 di Leeds, in Inghilterra. Nel successivo \"The River Between\" (1965) affront\u00f2 per la prima volta il tema della rivolta dei Mau-Mau, ponendola sullo sfondo di una storia d'amore contrastata dal conflitto fra cristiani e non-cristiani.\nLa svolta, letteraria e politica, venne con \"A Grain of Wheat\" (\"Un chicco di grano\", 1967), romanzo nel quale Ngugi espresse per la prima volta posizioni esplicitamente marxiste-fanoniste. Nel libro, la difesa della propriet\u00e0 collettiva della terra viene rappresentata come strumento fondamentale di riscatto per il popolo keniota. Anche in questo caso l'ambientazione \u00e8 il Kenya della ribellione Mau-Mau, descritta in toni quasi epici.\nPoco tempo dopo la pubblicazione di \"A Grain of Wheat\", Ngugi rinneg\u00f2 la propria fede cristiana e l'uso della lingua inglese, abbandonando anche il suo nome \"coloniale\" James Ngugi e adottando quello completamente kikuyu di Ng\u0169g\u0129 wa Thiong'o. Successivamente inizi\u00f2 a scrivere esclusivamente nella lingua nativa del suo popolo, il gikuyu, e in swahili, iniziando a esprimere posizioni politiche sempre pi\u00f9 apertamente ostili al potere politico di quegli anni. Riusc\u00ec tuttavia a ottenere e mantenere una cattedra presso l'Universit\u00e0 di Nairobi.\nL'opera teatrale \"Ngaahika Ndeenda\" (\"Mi sposer\u00f2 quando lo vorr\u00f2\", 1977) caus\u00f2 il suo arresto, ordinato dal vicepresidente Daniel arap Moi. Mentre si trovava nel carcere di Kamiti, Ngugi scrisse il suo primo romanzo in gikuyu, \"Caitaani m\u0169tharaba-In\u0129\" (\"Diavolo in croce\") su alcuni rotoli di carta igienica.\nFu rilasciato nel 1977, ma non gli fu concesso di tornare a insegnare a Nairobi. Nel 1981 pubblic\u00f2 \"Detained\" (\"Detenuto\"), il diario dei suoi anni in prigione, e l'anno successivo, anche in seguito a minacce e molestie subite dalla sua famiglia, scelse l'esilio volontario, trasferendosi negli Stati Uniti il 5 giugno. Nel 1986 pubblic\u00f2 il saggio \"Decolonizing the Mind: The Politics of Language in African Literature\" (\"Decolonizzare la mente: la politica della lingua nella letteratura africana\", 1986), in cui sostenne l'importanza delle lingue africane in letteratura. L'anno successivo pubblic\u00f2 una delle sue opere di maggior successo, \"Matigari\", una satira basata su una fiaba tradizionale kikuyu.\nNel 1992 divenne docente di letteratura comparata, prima presso Yale e poi presso l'Universit\u00e0 di New York.\nLa sua ultima opera (la prima dopo circa un ventennio di silenzio), \"Wizard of the Crow\", \u00e8 stata pubblicata nel 2006 da Random House.\nNel 2019 \u00e8 stato insignito dal governo autonomo catalano del prestigioso Premio Internazionale della Catalogna per la sua difesa delle lingue africane e del multilinguismo."}
{"id": "651763", "revid": "14691", "url": "https://it.wikipedia.org/wiki?curid=651763", "title": "Gikuyu", "text": ""}
{"id": "651765", "revid": "533647", "url": "https://it.wikipedia.org/wiki?curid=651765", "title": "Kikuyu", "text": "I Kikuyu o Gikuyu (nomi trascritti anche come K\u0129k\u0169y\u0169 o G\u0129k\u0169y\u0169) sono il gruppo etnico pi\u00f9 numeroso del Kenya. Parlano la lingua gikuyu o kikuyu. Il loro territorio tradizionale \u00e8 il fertile altopiano centrale del Kenya, che essi coltivano.\nStoria.\nLa storia antica dei Kikuyu \u00e8 strettamente legata a quella degli altri popoli bantu della zona del Monte Kenya. Ritengono che gli altri gruppi etnici di questa zona fossero originariamente Kikuyu essi stessi, e che il dio Ngai li abbia divisi (e trasferiti altrove) per evitare che i Kikuyu diventassero troppo numerosi. Essi ritenevano di essere i prediletti di Ngai e difesero sempre strenuamente la loro terra; particolarmente conflittuale fu il rapporto con i Masai.\nI Kikuyu furono uno dei gruppi etnici pi\u00f9 ostili ai colonizzatori inglesi. Secondo un racconto tramandato dagli anziani, il saggio Moro wa Kebiro aveva previsto che i \"Mothongo\" (\"coloro che passano\", ovvero gli inglesi che i Kikuyu avvistavano a volte nei pressi del loro territorio) avrebbero portato la carestia e il pianto: \"non permettete che passino accanto alle vostre case, perch\u00e9 subito le vorranno\". Nelle lotte per l'indipendenza keniota i Kikuyu svolsero un ruolo notevole; da questa etnia provenivano anche la gran parte dei ribelli Mau-Mau. Il primo Presidente del Kenya, Jomo Kenyatta, era un Kikuyu.\nCultura.\nMito dell'origine e religione.\nNella religione tradizionale kikuyu esiste un solo dio, chiamato Ngai o Mogai (adorato anche da Maasai e Kamba). Ngai vive sulla cima del Monte Kenya, che i Kikuyu chiamano \"KirinYaga\" o \"KerenYaga\"; qui egli assume la forma di \"MweneYaga\", \"potere soprannaturale\". All'origine dei tempi, Ngai cre\u00f2 l'acqua, la terra, la foresta, la savana, le montagne e il deserto. Poich\u00e9 si sentiva solo, cerc\u00f2 un compagno nel suo cuore, e trov\u00f2 un uomo buono e giusto di nome Kikuyu, che lo venerava. Ngai port\u00f2 Kikuyu sul Monte Kenya, per mostrargli dall'alto il mondo che aveva preparato per lui. Quindi, disse a Kikuyu di costruire la propria casa a Mokorwe wa Gathanga, dove crescono i fichi selvatici sacri, \"Mikoyo\".\nQuando Kikuyu giunse a Mokorwe wa Gathanga, specchiandosi nell'acqua, vide alle proprie spalle la donna, e la chiam\u00f2 \"Mumbi\", \"la modellatrice\". Da Mumbi Kikuyu ebbe nove figlie: Acira, Agaciko, Airimo, Ambui, Angare, Angiru, Angui, Etaga e Aiterando. Kikuyu preg\u00f2 Ngai di dar loro marito, e Ngai cre\u00f2 per loro nove uomini, a condizione che tutti vivessero accanto al padre, che le donne fossero capofamiglia e che loro fossero gli attrezzi per lavorare i campi. Dalle nove famiglie nacquero i nove principali clan (\"muherega\") dell'etnia kikuyu, i cui nomi ricordano quello delle madri ancestrali (Wacira, Wagaciko, Wairimo, Wambui, Wangare, Wangiru, Wangui, Wetaga e Waiterando).\nCol passar del tempo, le donne si fecero crudeli e autoritarie, imponendo agli uomini anziani compiti troppo gravosi e praticando la poliandria con i pi\u00f9 giovani. Per opporsi a queste ingiustizie, gli uomini si misero d'accordo in modo da mettere incinte tutte le donne nello stesso momento, in modo da poter approfittare della loro debolezza e riprendere il potere conquistando gli attrezzi per lavorare i campi. La rivolta ebbe successo e mise fine al matriarcato presso i Kikuyu. Venne ripristinato il rispetto degli anziani e i lavori pi\u00f9 gravosi furono affidati agli uomini giovani. Il potere fu affidato a capi-clan anziani, ma anche questi finirono per abusare del proprio potere. Una generazione di giovani chiamata \"Mwangi\" si ribell\u00f2 e stabil\u00ec le basi del nuovo sistema \"Irongo\", nel quale giovani e anziani si sarebbero alternati al potere ogni quarant'anni circa, durante la cerimonia dell\"'Itikwa\".\nSociet\u00e0.\nQuando i Kikuyu incontrarono gli Europei, la societ\u00e0 kikuyu era ancora basata sull'Irongo. Durante il colonialismo, gli inglesi si opposero a questo sistema e lo abolirono definitivamente nel 1925.\nAttualmente, la societ\u00e0 kikuyu \u00e8 organizzata secondo tre tipi di strutture: la famiglia, con discendenza patrilinea, la trib\u00f9 (\"mbari\"), e una suddivisione basata sull'et\u00e0 e sul sesso (i \"riika\"). Il potere \u00e8 esercitato da un complesso sistema di assemblee (\"kiama\") di diversi livelli e con diversi gradi d'autorit\u00e0, ma sempre con meccanismi decisionali basati sul consenso collegiale. Il passaggio di un individuo da un kiama a un altro di livello superiore \u00e8 associato a requisiti relativi alla struttura familiare (per esempio, il numero di figli) e viene pagato con una capra da sacrificare durante la cerimonia della \"promozione\".\nFatta eccezione per i convertiti al Cristianesimo, i Kikuyu sono poligami. La moglie pi\u00f9 anziana gode di un particolare rispetto ma non esiste una struttura gerarchica vera e propria fra le mogli. Ogni moglie accudisce i propri figli; il legame fra fratellastri \u00e8 sentito ma molto inferiore rispetto a quello fra fratelli figli della stessa madre.\nI Kikuyu sono un popolo di agricoltori, e il tema possesso della terra \u00e8 onnipresente nella loro cultura; per esempio, i giuramenti vengono fatti con una manciata di terriccio in mano. Ai giovani maschi appartenenti al \"gruppo d'et\u00e0\" dei guerrieri \u00e8 affidato il compito fondamentale di proteggere il terreno. La terra \u00e8 considerata propriet\u00e0 familiare, e il capofamiglia pu\u00f2 disporne; alla sua morte, questo potere passa al figlio maggiore.\nRiti tradizionali.\nUno dei primi riti nella vita di un Kikuyu \u00e8 la perforazione del bordo superiore dell'orecchio (\"ndoghera\"), intorno ai 4 o 5 anni. Il lobo viene perforato intorno agli 11 anni, e in quella circostanza il padrino (uno zio materno) riserver\u00e0 alcune delle proprie capre, che serviranno in seguito per pagare il prezzo associato ai successivi riti di passaggio. Il processo del passaggio all'et\u00e0 adulta si completa con la circoncisione (intorno ai 12-15 anni; un tempo questa cerimonia si teneva pi\u00f9 tardi, fra i 18 e i 20). L'iniziazione delle donne culmina invece nella clitoridectomia.\nIl rito successivo all'iniziazione all'et\u00e0 adulta \u00e8 il matrimonio. Le ragazze in et\u00e0 da marito indossano i loro gioielli migliori, e il pretendente si presenta alla famiglia con una frase convenzionale: \"non mi chiedete cosa mi ha portato a farvi visita?\". Segue un periodo di trattativa per stabilire l'ammontare della dote che la famiglia dello sposo verser\u00e0 alla madre della sposa. Il matrimonio \u00e8 preceduto da un \"rapimento\" rituale della sposa da parte delle donne della famiglia dello sposo, che portano la ragazza nella capanna dello sposo, fra canti e danze. Quando i due novelli sposi escono dalla capanna, la moglie prende dal fuoco una spalla di capra arrostita e pronuncia un'altra frase rituale: \"anche quando non sarai in grado di provvedere al tuo stesso cibo, rester\u00f2 al tuo fianco\". Le donne del clan della sposa ripetono lo stesso gesto rivolgendosi ai parenti maschi dello sposo, dicendo: \"siamo ormai parenti\". La sposa quindi versa del latte fermentato detto \"ucciorro\" allo sposo, e dice: \"d'ora in poi sar\u00f2 io a ubriacarti\". Lo sciamano (\"mondomogo\") conclude la cerimonia invocando gli spiriti.\nKikuyu celebri.\nAll'etnia kikuyu appartengono sia Jomo Kenyatta, primo Presidente del Kenya, che Mwai Kibaki, terzo presidente. Uno dei pi\u00f9 celebri autori della letteratura africana, Ngugi wa Thiong'o, \u00e8 un kikuyu; dopo le prime opere in inglese, Ngugi ha preso a scrivere soprattutto in gikuyu e swahili.\nWangari Maathai, Premio Nobel per la pace nel 2004, appartiene all'etnia Kikuyu.\nKimani Maruge, uomo entrato nel guinness dei primati per essere la persona pi\u00f9 anziana ad essersi iscritta alla scuola primaria.\nBibliografia.\nJomo Kenyatta, \"I Kikuyu\", edizioni Avanti!, 1954"}
{"id": "651767", "revid": "77358", "url": "https://it.wikipedia.org/wiki?curid=651767", "title": "G\u0129k\u0169y\u0169", "text": ""}
{"id": "651769", "revid": "1543377", "url": "https://it.wikipedia.org/wiki?curid=651769", "title": "Causa per il maggiorasco di Cristoforo Colombo", "text": "Il processo per il maggiorasco di Cristoforo Colombo fu una celebre causa che si trascin\u00f2 per circa trent'anni dal 1578 al 1608, con notevoli complicazioni giuridiche (originate dai tanti pretendenti all'eredit\u00e0 poi riconosciuti illegittimi) e di eccezionale rilievo politico (derivate dalle incerte origini geografiche del grande Navigatore).\nL'antefatto.\nNel 1498, Colombo dett\u00f2 e firm\u00f2 la \"scrittura di maggiorasco\" (una sorta di testamento), per la successione universale del suo primogenito Diego.\nLa scrittura prevedeva, per la successione fedecommissaria, il seguente ordine di agnati: dapprima l'altro figlio Fernando e poi i propri fratelli Bartolomeo e Diego (zii di Ferdinando e Diego).\nIn questa scrittura, Colombo rinnov\u00f2 il suo amore per Genova (a suo dire, \"poich\u00e9 da essa partii e in essa nacqui\") e ricord\u00f2 ai Re di Spagna che l'oro ottenuto dalle Indie doveva esser destinato alla liberazione del Santo Sepolcro.\nLa scrittura di maggiorasco.\nLe Crociate erano per Colombo un chiodo fisso, cos\u00ec come l'evangelizzazione delle nuove genti. Dagli accordi di Santa Fe al testamento, Colombo non pensa che alla riconquista dei luoghi santi.\nNell'atto con cui istituisce il maggiorascato a favore di don Diego, il suo primogenito, Cristoforo non a caso menziona l'intenzione di spendere la rendita delle Indie \"per la conquista di Gerusalemme\" e impegna pure il figlio Diego, o il suo erede fedecommissario, \u00abad andare con il Re Nostro Signore, se andr\u00e0 a Gerusalemme a conquistarla, o anche solo, con la maggior forza possibile\u00bb, utilizzando le entrate che gli spettavano appunto in base agli accordi di Santa F\u00e9 del 1492.\nIl grande navigatore, nel suo testamento, aveva altres\u00ec esplicitamente precisato che il maggiorasco dovesse essere ereditato soltanto da un Colombo maschio, anche collaterale (in mancanza di discendenza diretta), con esclusione delle femmine (\"Dei benefizii, delle prebende, e di uffici altri siffatti non si avvantaggino le femine\").\nUna clausola del maggiorasco prevedeva la ricerca di eventuali parenti, che andavano per\u00f2 soltanto aiutati con rendite cospicue, ove non si fossero dimostrati in grado di vivere in modo adeguato al rango di un Colombo.\nNel 1502, poco prima di partire per il suo quarto e ultimo viaggio nel Nuovo Mondo, Colombo si espresse in un'altra scrittura, in cui confermava il maggiorasco in via esclusivamente maschile, disposizione poi ratificata espressamente con un codicillo dallo stesso Colombo il giorno precedente la sua morte, il 19 maggio 1506. Fu da questo documento che iniziarono le battaglie legale dei futuri eredi.\nLa causa di Diego contro il re di Spagna per l'eredit\u00e0 del padre.\nSubito dopo la morte di Cristoforo Colombo, re Ferdinando disse al figlio Diego che non voleva pi\u00f9 rispettare gli accordi economici di Santa Fe presi a suo tempo con il padre. Il rischio era che le ricchezze accumulate negli anni dall'Ammiraglio non potessero essere oggetto di alcuna successione \"mortis causa\".\nLe \"Capitolazioni di Santa Fe\" (17 aprile 1492), nel finanziare l'impresa di \"\u00abbuscar el Levante por el Poniente\u00bb\", sancivano che in caso di successo Colombo avrebbe avuto il grado di \"Ammiraglio del Mare Oceano\" e il titolo di vicer\u00e9 delle terre scoperte. Alla citt\u00e0 di Palos de la Frontera, che doveva una riparazione ai sovrani di Spagna, fu imposto di armare due caravelle per la spedizione, la Ni\u00f1a e la Pinta, mentre la nave ammiraglia Santa Mar\u00eda apparteneva alla flotta reale.\nNegli accordi firmati tra Colombo e i reali di Spagna, prima del famoso viaggio, si precisava dunque che la Corona gli avrebbe concesso quanto prometteva \u00abper quello che ha scoperto\u00bb.\nDon Diego (1478 - 1526), figlio di Cristoforo e Filipa Moniz de Perestrello (figlia di Bartolomeo Perestrello, navigatore e governatore portoghese di Porto Santo - Madera), dovette dunque preliminarmente recuperare il titolo di vicer\u00e9 che gli spettava di diritto dagli accordi presi tra suo padre ed il Re di Spagna. Suo padre era per\u00f2 stato destituito (1500) ed il Re non era troppo propenso a concedere ci\u00f2 che aveva revocato.\nIl matrimonio di Diego con Do\u00f1a Maria de Toledo, nipote del Re Ferdinando il Cattolico e appartenente ad una delle famiglie nobiliari pi\u00f9 importanti di Spagna, gli offr\u00ec una buona opportunit\u00e0 di recuperare quello che Cristoforo aveva perso.\nOltretutto, gli accordi di Santa Fe erano documenti ufficiali, scritti e firmati, per cui Diego pass\u00f2 alle vie legali, ma, nel bel mezzo della battaglia giudiziaria, il 24 febbraio 1526 Diego Colombo mor\u00ec a Montalb\u00e0n, piccolo villaggio di Toledo, dove si era fermato prima di recarsi a Siviglia per assistere alle nozze di Carlo V con Isabella del Portogallo.\nRimasta vedova, Maria de Toledo pens\u00f2 soltanto a crescere i sette figli avuti con Diego, tutti ancora minori, e a portare avanti i processi contro la Corona. Soltanto dopo dieci anni, nel 1536 la questione legale venne risolta con una sentenza arbitrale accettata da entrambe le parti: la Corte spagnola riconosceva Luigi Colombo come erede del maggiorasco di Diego, comprendente l'Ammiragliato delle Indie, alcune importanti propriet\u00e0 in America (tra i quali l'isola di Giamaica e lo Stato di Veragua, nonch\u00e9 i titoli di marchese e di duca, ed infine una cospicua rendita annuale in denaro (esente da qualsiasi imposta). Il patrimonio di famiglia era salvo. Luigi Colombo morir\u00e0 nel 1572 a Orano all'et\u00e0 di 54 anni.\nIl Tribunale Castigliano di Madrid.\nDetto anche \"Tribunale delle Indie\" o \"Consiglio delle Indie\" (\"Consejo Real y Supremo de las Indias\", 1524-1834), questo organo amministrativo fu istituito per assistere il re di Spagna (che lo presiedeva) nel governo dei possedimenti d'oltremare. Essendo la Chiesa spagnola in regime di \"patronato\" (sottomessa cio\u00e8 alla corona nella gestione temporale), il Tribunale delle Indie designava non solo vicer\u00e9 e governatori, ma anche vescovi e sacerdoti, e controllava le finanze delle parrocchie. Aveva anche poteri legislativi e fungeva da giudice d'appello.\nNel 1604, in seguito all'unificazione delle corone di Spagna e Portogallo, a Lisbona sorse un organismo analogo che, dopo la separazione (1640), assunse il nome di \"Consiglio d'oltremare\".\nLa sua giurisdizione si restrinse con i Borbone: nel 1714, Filippo V riorganizz\u00f2 il governo secondo il modello francese con varie \"Segreterie\" che ne assorbirono le competenze. Con l'invasione napoleonica cess\u00f2 di funzionare, ma fu soppresso formalmente solo nel 1834.\nGli accertamenti preliminari.\nIl cosiddetto Tribunale delle Indie fu chiamato a stabilire se era preferibile la linea di sangue discendente direttamente da Cristoforo, sebbene femminile, o quella collaterale, non discendente dell'Ammiraglio ma da altri parenti.\nIl primo atto del Tribunale fu di accertare quali fossero i parenti di Cristoforo Colombo: la ricerca fu effettuata in modo rigoroso ed ufficiale, e fu alquanto complessa e lunga.\nDal momento che erano passati circa settant'anni dalla morte del Primo Ammiraglio Cristoforo, istitutore del maggiorasco, si iscrissero a prova precedenti sentenze scaturite da testimonianze dirette, non pi\u00f9 disponibili per morte dei testimoni.\nCi\u00f2 che risult\u00f2 con certezza dall'istruttoria del processo, fu che l'Ammiraglio era di origine italiana e non portoghese o spagnola, e che non era di origine ebrea, tanto meno moresca, n\u00e9 di razza plebea.\nDopo aver esaminato tutti i documenti all'epoca ancora esistenti e disponibili, e dopo aver raccolto centinaia di testimonianze dirette, alcune illustri (Conte di Nemours, Conte di Percivalle, Marchesa Margarita e Duchessa di Monferrato, i Signori della Manta Marchesi di Saluzzo, ecc.), la Requisitoria del Supremo Consiglio Reale, accert\u00f2 senza alcun ragionevole dubbio che la famiglia Colombo nasce da concessione di Ottone I nell'anno \"domini\" 960, e che alcuni dei pretendenti al maggiorasco erano sicuramente appartenenti alla famiglia, i cui rami erano di Cogoleto, di Cuccaro Monferrato, ecc.\nGli eredi.\nI pretendenti \"ufficiali\" italiani, furono due, entrambi riconosciuti della famiglia Colombo:\nVi erano anche dei pretendenti \"genovesi\", alcuni dei quali \"residenti in Lisbona\", che vennero subito estromessi dal processo, o peggio arrestati per evidente menzogna e falso. Atteso che il processo si svolgeva a Madrid, venne istituita dal Re Filippo di Spagna (che intanto era anche diventato Duca di Milano) una apposita commissione internazionale, con la collaborazione diretta del Duca di Mantova e molti illustri e nobili personaggi dell'epoca, allo scopo di redigere delle rogatorie internazionali sulla effettiva discendenza dei pretendenti non iberici."}
{"id": "651770", "revid": "77358", "url": "https://it.wikipedia.org/wiki?curid=651770", "title": "James N'Gugi", "text": ""}
{"id": "651771", "revid": "1728", "url": "https://it.wikipedia.org/wiki?curid=651771", "title": "Anatoli Wassiljewitsch Iwanow", "text": ""}
{"id": "651772", "revid": "254401", "url": "https://it.wikipedia.org/wiki?curid=651772", "title": "Richard R. Ernst", "text": "Biografia.\nErnst \u00e8 nato a Winterthur,in Svizzera, nel 1933. Era il pi\u00f9 grande dei tre figli di Robert Ernst e Irma Brunner. Crescendo era interessato alla musica suonando il violoncello e considerando anche una carriera come compositore musicale. All'et\u00e0 di 13 anni, Ernst si imbatt\u00e9 in una scatola di sostanze chimiche appartenenti al suo defunto zio, un ingegnere metallurgico. Il giovane Ernst condusse esperimenti e scopr\u00ec la sua passione per la chimica. Si iscrisse alla Eidgenossiche Technische Hochschule (ETH) di Zurigo per studiare chimica e ricevette il diploma nel 1957 come \"Diplomierter Ingenieur Chemiker\". Dopo una pausa per completare il suo servizio militare, Ernst ottenne il dottorato di ricerca in chimica fisica nel 1962 dal 12\u00b0 Zurigo. La sua tesi era sulla risonanza magnetica nucleare nel campo della chimica fisica.\nDocente dal 1976 dell'ETH di Zurigo, si laure\u00f2 nel 1962 con il massimo dei voti, venendo chiamato a Palo Alto, in California, per condurre delle ricerche sulla risonanza magnetica nucleare.\nRimase negli Stati Uniti fino al 1968, proseguendo successivamente nella madre patria la sua ricerca sulla struttura molecolare in forma tridimensionale. I suoi risultati lo portarono a conseguire sia il Premio Wolf che il Premio Nobel."}
{"id": "651775", "revid": "599013", "url": "https://it.wikipedia.org/wiki?curid=651775", "title": "Lbt", "text": ""}
{"id": "651777", "revid": "125815835", "url": "https://it.wikipedia.org/wiki?curid=651777", "title": "Prima Repubblica (Italia)", "text": "Prima Repubblica \u00e8 un'espressione giornalistica italiana che si riferisce al sistema politico della Repubblica Italiana vigente tra il 1948 e il 1994, in contrapposizione a quello della Seconda Repubblica in cui avvenne un radicale mutamento partitico.\nStoria.\nIl secondo dopoguerra ed il miracolo economico.\nI primi quindici anni della Prima Repubblica furono detti del \u00abcentrismo\u00bb, in quanto caratterizzati da governi mono-colore della DC che occupava stabilmente il centro dello schieramento partitico.\nErano gli anni in cui stava prendendo progressivamente avvio il miracolo economico italiano, favorito da un'elevata disponibilit\u00e0 di manodopera, dovuta a un forte flusso migratorio dalle campagne alle citt\u00e0 e dal Sud verso il Nord. La crescita media del PIL del 6,3% tra il 1958 ed il 1963 consent\u00ec la riduzione del divario storico con paesi quali Regno Unito, Germania Ovest e Francia. L'Italia primeggiava soprattutto in due grandi settori ad alta tecnologia, quali la microelettronica e la chimica, grazie a industrie come la Olivetti e la Montecatini, ma anche nella farmaceutica, nel nucleare, nell'aeronautica, nelle telecomunicazioni; in seguito molte aziende leader di questi settori scompariranno, si ridurranno notevolmente o finiranno sotto il controllo di capitali stranieri.\nLa fine del centrismo ed il compromesso storico.\nNegli anni sessanta, all'indomani del miracolo economico, la DC non essendo pi\u00f9 in grado di governare da sola apr\u00ec all'entrata dei socialisti al governo, formando il centrosinistra \u00aborganico\u00bb, retto da un quadripartito DC-PSI-PSDI-PRI. A partire dagli anni settanta si verific\u00f2 un graduale indebolimento elettorale dei partiti di governo. Ci\u00f2 era dovuto sia a nuove forme di contestazione, avviate da quella del 1968 che in Italia, a differenza delle altre liberaldemocrazie occidentali, fu egemonizzata dall'ideologia comunista; sia alla mancanza di alternative praticabili.\nPer ovviare a questo sistema bloccato, che si basava su maggioranze sempre pi\u00f9 deboli, prese corpo l'idea di un compromesso storico tra DC e PCI, ossia un'alleanza consociativa tra i due maggiori partiti; l'avvio di un tale progetto fu nel 1976 la fine del centrosinistra quadripartitico, e la nascita dei governi di \u00absolidariet\u00e0 nazionale\u00bb che si reggevano sull'appoggio esterno del PCI, con progressivo coinvolgimento di quest'ultimo nella maggioranza parlamentare, in vista di una sua imminente entrata nell'esecutivo. Il rapimento e l'uccisione del presidente della DC Aldo Moro (che era tra i principali sostenitori del compromesso storico), ad opera delle Brigate Rosse, fece tuttavia allontanare una simile prospettiva.\nGli anni ottanta e l'ascesa di Craxi.\nNel 1981, a causa della \"lite delle comari\" la Banca d'Italia, che quindi non era pi\u00f9 tenuta ad acquistare i titoli di Stato rimasti sul mercato, il debito pubblico inizi\u00f2 a salire a causa del vertiginoso aumento degli interessi sugli stessi, che arrivarono al 17%. Il PSI, intanto, che si trovava ai minimi storici, schiacciato nella tenaglia del tentativo di compromesso storico tra i due maggiori partiti, chiam\u00f2 a risollevare le proprie sorti il nuovo segretario Bettino Craxi, la cui ascesa politica rappresent\u00f2 un fattore di innovazione nel sistema della Prima Repubblica, ormai incapace di dare risposte adeguate ai cambiamenti in atto nella societ\u00e0 italiana. Tra i principali avversari del compromesso storico, Craxi si propose di costruire un'alternativa di sinistra alla DC, che non fosse pi\u00f9 costituita da un partito colluso con l'URSS, ma da una sinistra riformista che potesse trattare col PCI da una posizione di forza, come aveva fatto ad esempio in Francia il socialista Fran\u00e7ois Mitterrand che era andato al governo con i comunisti dopo averli sfidati e superati.\nPerch\u00e9 una tale prospettiva potesse realizzarsi anche in Italia occorreva per\u00f2 che il PSI trovasse la sua \u00abonda lunga\u00bb che gli permettesse di scavalcare a sua volta il PCI. In attesa che questo si realizzasse, durante gli anni ottanta il PSI di Craxi torn\u00f2 ad allearsi con la DC, insieme agli altri tre partiti \u00ablaici\u00bb (PLI, PRI e PSDI) per formare un pentapartito. Negli anni ottanta, inoltre, la presidenza del Consiglio and\u00f2 per la prima volta a due politici non democristiani: Giovanni Spadolini (repubblicano, tra il 1981 e il 1982) e lo stesso Bettino Craxi (socialista, dal 1983 al 1987).\nIn questo rinnovato clima politico fu soprattutto il PSI a rafforzarsi, favorito anche dal tramonto delle ideologie che comport\u00f2 un indebolimento del \u00abvoto di appartenenza\u00bb e un accrescimento del dinamismo elettorale da parte dei cittadini. Craxi, per parte sua, abbandon\u00f2 ogni residuo vetero-marxista nel PSI, rinnovandone l'immagine anche nel simbolo. Il PCI invece, che manteneva intatti i legami con l'URSS, conobbe un progressivo declino. Il \u00absorpasso a sinistra\u00bb da parte del PSI restava tuttavia un traguardo ancora lontano; la democrazia italiana rimaneva bloccata, continuando a incentivare pratiche consociative e clientelari.\nCraxi introdusse anche alcuni elementi di libero mercato e fu tra i primi a parlare della necessit\u00e0 di riforme istituzionali, come ad esempio la riforma costituzionale in senso presidenzialista, sebbene egli stesso riconobbe che questi progetti resteranno alla fine un \u00abinutile abbaiare alla luna\u00bb.\nLe elezioni politiche del 1994 e la fine.\nVerso la fine degli anni ottanta la coalizione di maggioranza si consolid\u00f2 nel patto informale del CAF (dall'acronimo di Craxi-Andreotti-Forlani), una solida alleanza che prevedeva un'alternanza al governo dei tre sottoscrittori del patto. Il fatto che un tale progetto politico sembrasse non prevedere alternative suscit\u00f2 tuttavia una sensazione di immobilismo, dando l'impressione che i partiti si accordassero tra loro indipendentemente dal resto del Paese.\nCon la caduta del Muro di Berlino, che assunse il significato ideale di un crollo dell'alternativa al capitalismo, sembrarono aprirsi nuovi spazi di intesa tra il PSI e un PCI libero dalla pregiudiziale sovietica, ma il rapporto travagliato tra i due partiti che si era andato logorando lungo tutti gli anni ottanta fece ben presto naufragare una tale prospettiva.\nTra l'altro, fu solo dopo la crisi delle Repubbliche del Patto di Varsavia, e la conseguente caduta della Cortina di ferro, che il PCI decise di effettuare la transizione dal comunismo al socialismo democratico, cambiando nome in Partito Democratico della Sinistra (PDS). Dal partito si distacc\u00f2 l'ala dell'estrema sinistra libertaria e il ramo veterostalinista, guidati da Sergio Garavini e Armando Cossutta, che diedero vita al Partito della Rifondazione Comunista (PRC). La trasformazione avvenuta nella sinistra fece cadere in molti elettori moderati le ragioni per votare democristiano in funzione anticomunista. Tale orientamento fu intercettato da due movimenti post-ideologici nati nel 1991, la Lega Nord e La Rete, con base elettorale rispettivamente nel Nord e nel Sud Italia. La Lega era una federazione di partiti regionalisti esistenti sin dal 1979, guidata da Umberto Bossi, che propugnava principalmente la risoluzione della \"questione settentrionale\" dovuta all'oneroso carico fiscale richiesto per finanziare la crescita economica nel Mezzogiorno. Il secondo, fondato da Leoluca Orlando sulla base di alcune associazioni cattoliche sociali, proponeva come tema centrale la lotta alla mafia e alla corruzione. La Federazione delle Liste Verdi, movimento di ispirazione ambientalista e riformista fondato nel 1986, era un'altra giovane formazione estranea agli schemi tradizionali, e dopo la nascita dei Verdi Arcobaleno (fondati nel 1989) ci fu la fusione nella Federazione dei Verdi, nel 1990.\nIn quello stesso anno venne scoperta l'organizzazione Gladio: si trattava di un'organizzazione paramilitare Stay-behind segreta creata in collaborazione con la CIA americana a met\u00e0 degli anni cinquanta per consentire di fermare sul nascere un'eventuale insurrezione comunista qualora i sovietici ed alleati avessero invaso i confini orientali. Ne facevano parte 622 volontari, ed erano stati predisposti depositi d'armi (quasi tutti eliminati nel 1973) cui questi agenti potessero attingere, per le loro azioni. Il magistrato veneziano Felice Casson riteneva che l'organizzazione fosse un'entit\u00e0 fuorilegge e avesse finalit\u00e0 eversive: in particolare quella di impedire che in Italia si affermassero le forze di sinistra (come il PCI). Francesco Cossiga, Presidente della Repubblica nel 1990 e sottosegretario alla Difesa nel triennio 1966-1969, rivendic\u00f2 con orgoglio il ruolo svolto per migliorare la struttura che a suo avviso, pur essendo segreta, era legittima. Nei mesi successivi si scatenarono continue polemiche: Achille Occhetto (segretario comunista) tuon\u00f2 contro la \u00abdemocrazia limitata\u00bb che sarebbe esistita in Italia durante il dopoguerra e contro l'\u00abeversione atlantica\u00bb, mentre lo stesso Cossiga minacci\u00f2 di autosospendersi purch\u00e9 lo facesse anche Andreotti (in quel momento Presidente del Consiglio).\nSuccessivamente Casson trasmise il fascicolo sull'organizzazione, per ragioni di competenza territoriale, alla Procura di Roma, la quale dichiar\u00f2 che la struttura \"Stay-behind\" non aveva nulla di penalmente rilevante.\nLe polemiche politiche e il malgoverno fecero scendere la fiducia dei cittadini nelle istituzioni e nei partiti: alle elezioni europee del 1989 un elettore su quattro si era astenuto o aveva votato scheda bianca, mentre i referendum abrogativi dell'anno seguente, sulla caccia e sui fitofarmaci, non avevano raggiunto il quorum fermandosi tra il 42 e il 43% dei voti.\nIl 9 giugno 1991 si tenne il referendum abrogativo delle preferenze multiple per i candidati alla Camera dei deputati in favore della preferenza unica, assimilando cos\u00ec il sistema elettorale al maggioritario uninominale pur lasciandolo formalmente proporzionale. Alla vigilia del voto si temeva che non si potesse raggiungere il quorum del 50% dei voti, con i partiti di governo che scelsero la linea dell'astensione invitando gli italiani ad andare al mare. Invece la partecipazione al referendum fu elevata: vot\u00f2 il 62,5% degli aventi diritto, e tra di loro oltre il 95% si pronunci\u00f2 per la preferenza unica. Subito dopo il Capo dello Stato Cossiga present\u00f2 un messaggio alle Camere che evidenziava la necessit\u00e0 di riforme costituzionali, nell'ambito di una serie di \u00abesternazioni\u00bb che la dottrina ha definito \u00abepisodi di forzatura della costituzione\u00bb.\nIl 17 febbraio 1992 cominci\u00f2 l'inchiesta giudiziaria Mani pulite sul sistema delle tangenti, che coinvolse molti esponenti di tutti i maggiori partiti e fece emergere il fenomeno detto Tangentopoli. L'enorme perdita di credibilit\u00e0 subita in particolare dalle forze del pentapartito le port\u00f2 a una crisi irreversibile, fino allo scioglimento della DC e del PSI, rispettivamente il pi\u00f9 importante e il pi\u00f9 antico dei partiti politici italiani. L'iniziativa della magistratura allora godette del diffuso sostegno dell'opinione pubblica alimentato dai mass media.\nNelle elezioni politiche del 5 aprile 1992 la DC ottenne il minimo storico dei suffragi pur conservando la maggioranza relativa, PDS e PRC assommati ricevettero molti meno voti del vecchio PCI, mentre gli altri partiti di governo rimasero pressoch\u00e9 stabili nelle preferenze. La Lega Nord ottenne un risultato sorprendente vincendo in numerosi collegi settentrionali e ottenendo quasi il 9% a livello nazionale. Anche Rete e Verdi riuscirono a fare eleggere alcuni loro candidati. Conseguenza del voto fu un parlamento molto frammentato e senza una maggioranza robusta.\nQuesto periodo non vide solo la crisi della politica, ma anche delle istituzioni e dell'economia per colpa di una violenta offensiva della mafia contro le istituzioni e una spaventosa impennata del deficit pubblico.\nIl 27 marzo 1993 Giulio Andreotti fu raggiunto da un avviso di garanzia dalla Procura di Palermo per attivit\u00e0 di mafia; il 5 aprile fu indagato dalla Procura di Milano per finanziamento illecito e la settimana dopo dalla Procura di Roma per l'omicidio del giornalista Mino Pecorelli (avvenuto nel 1979). Le inchieste di Palermo furono viste come un processo alla DC e all'intero sistema politico, e il contraccolpo fu notevole: Giovanni Pilo, sondaggista della Fininvest, scrisse che la fiducia nei partiti era scesa al minimo storico, il 2% (solo nel 1989 era all'11,4%).\nIl 18 aprile gli elettori furono chiamati a pronunciarsi sul referendum per la riforma elettorale del Senato della Repubblica (bocciato dalla Corte costituzionale due anni prima) instaurando il sistema maggioritario e aprendo la strada a un'analoga riforma per la Camera dei deputati. L'82,74% vot\u00f2 a favore della riforma e il 4 agosto successivo le Camere deliberarono la legge elettorale denominata \u00abMattarellum\u00bb, che introdusse il sistema maggioritario misto, soppiantando il proporzionale puro che era considerato una delle cause dell'instabilit\u00e0 istituzionale e della partitocrazia. Questa innovazione legislativa, oltre alla gravit\u00e0 della crisi che stava colpendo i partiti, il Parlamento e il Governo, spinse il Presidente della Repubblica Oscar Luigi Scalfaro \u2013 che gi\u00e0 con l'incarico a Ciampi aveva sposato \u00abuna soluzione inedita, secondo la quale le forze politiche partecipavano al governo, ma con esponenti non appartenenti alle prime file dei rispettivi partiti\u00bb \u2013 a sciogliere anticipatamente le Camere e indire le elezioni per il 27 e 28 marzo 1994.\nIl 26 gennaio 1994 l'imprenditore Silvio Berlusconi annunci\u00f2 ufficialmente il suo ingresso in politica (cosiddetta \u00abdiscesa in campo\u00bb) fondando un nuovo partito, Forza Italia, formato prevalentemente da tecnici di estrazione aziendale e politici di secondo piano del pentapartito, quasi tutti nomi nuovi per raccogliere il consenso dei delusi dalla politica, e rappresentativi del ceto medio moderato in modo da intercettare il voto democristiano. Per la prima volta in Italia il partito di Berlusconi svolse una campagna elettorale fortemente mediatica e personalizzata. A febbraio, il MSI diede vita al nuovo progetto politico chiamato Alleanza Nazionale, che sar\u00e0 il nuovo partito nel quale si sarebbe sciolto un anno dopo.\nSi formarono cos\u00ec tre alleanze elettorali: un cartello di centro denominato Patto per l'Italia, formato da Partito Popolare Italiano (erede della maggiore corrente DC) e Patto Segni (promotore dei referendum e anch'esso post-democristiano); su posizioni di centro-destra il Polo delle Libert\u00e0 (presente al Nord e composto da Forza Italia e Lega Nord) e il Polo del Buon Governo (presente al Centro e al Sud e formato da Forza Italia e AN-MSI); orientata a sinistra l'Alleanza dei Progressisti, che comprendeva PDS, PRC, Verdi e La Rete; inoltre in ognuno dei tre schieramenti erano presenti effimere liste composte da schegge assortite del vecchio pentapartito. La fine sostanziale della Prima Repubblica coincise con le elezioni politiche del 27 marzo 1994, che segn\u00f2 l'affermazione del bipolarismo in Italia. Da allora si inizi\u00f2 a parlare comunemente di Seconda Repubblica.\nConnotazioni politiche.\nOccorre premettere che secondo la consuetudine storiografica la denominazione di una forma di Stato preceduta da aggettivi numerali indica generalmente i regimi dello stesso tipo che si sono succeduti discontinuamente in un paese con assetti costituzionali e istituzionali differenti, quali ad esempio i reich tedeschi o le Repubbliche francesi.\nNel caso italiano invece la distinzione tra Prima e Seconda Repubblica, introdotta in ambito giornalistico e divenuta poi di uso comune, \u00e8 formalmente scorretta poich\u00e9 considera come elemento di discontinuit\u00e0 storica la trasformazione politica avvenuta durante il biennio 1992-1994, che non si risolse in un cambiamento di regime, bens\u00ec in un profondo mutamento del sistema partitico e nel ricambio di parte dei suoi esponenti nazionali.\nI cardini normativi del sistema politico della Prima Repubblica erano la Costituzione (in vigore dal 1\u00ba gennaio 1948), e la legge elettorale del 1946 di tipo proporzionale: questo carattere proporzionale fu mantenuto per mezzo secolo, nonostante le modifiche succedutesi nel tempo, fino a quando non subentr\u00f2 la modificazione della legge elettorale in senso maggioritario nel 1993.\nI partiti.\nI principali partiti politici della prima Repubblica erano le tre formazioni che avevano combattuto insieme sul fronte antifascista durante la guerra di liberazione italiana nel biennio 1943-1945 partecipando alla resistenza italiana, cio\u00e8 la Democrazia Cristiana, il Partito Comunista Italiano ed il Partito Socialista Italiano. Dopo la fine della lotta partigiana, la competizione politica rimase costantemente caratterizzata dalla contrapposizione tra la DC e il PCI, il quale nei primi anni aveva formato un blocco unico anche col PSI. Da allora, le percentuali rappresentative dell'elettorato saranno in misura media del 35-40% per la DC, del 25-30% per il PCI e del 10-15% per il PSI.\nGli altri partiti erano il Movimento Sociale Italiano, di destra neofascista, e i partiti \u00ablaici di centro\u00bb: liberale, repubblicano, socialdemocratico e radicale.\nSoprattutto nei primi decenni della Prima Repubblica, il consenso ai partiti esprimeva un \u00abvoto di appartenenza\u00bb, basato cio\u00e8 su una fedelt\u00e0 ideologica anzich\u00e9 su una convenienza pragmatica, che riguardava in particolare i due \u00abpartiti-chiesa\u00bb (cos\u00ec venivano definiti) DC e PCI, che allora riflettevano i due blocchi contrapposti (Stati Uniti e Unione Sovietica) sulla scena internazionale.\nLa crisi della \u00abPrima Repubblica\u00bb si \u00e8 prodotta proprio \u00aba causa di un asservimento dell'interesse pubblico alle strategie di consenso e di potere della politica, trascinando via il prestigio e la grandezza dei partiti storici\u00bb, ma gi\u00e0 agli albori della Repubblica furono espresse posizioni ostili al \u00abprocesso involutivo della rappresentanza parlamentare con l'instaurazione di partiti solidamente formati e rigidamente controllati dall'alto\u00bb.\nLa democrazia \u00abbloccata\u00bb.\nLa DC, grazie alla collocazione di centro e alle alte percentuali dei suoi risultati elettorali, ricopriva un ruolo insostituibile nella costruzione delle maggioranze parlamentari, formando di volta in volta con i partiti minori delle coalizioni diverse, che si riflettevano similarmente sulla composizione dei governi. Il PCI invece rimase sempre all'opposizione, salvo tre anni di governo di unit\u00e0 nazionale, ed escluso dall'esecutivo (nonostante il tentativo di compromesso storico negli anni settanta) a causa dei legami ideologici, oltre che finanziari, con l'Unione Sovietica, legami che avrebbero provocato, nel caso di una sua entrata al governo, una rottura dell'equilibrio internazionale che vedeva l'Italia situata all'interno della sfera di influenza filoamericana.\nPer via di questo peculiare assetto politico (che rifletteva un assetto sociale non meno bloccato), quella della Prima Repubblica \u00e8 stata definita una democrazia \u00abbloccata\u00bb, per l'assenza di una logica dell'alternanza che prevedesse alternative di governo come invece accadeva nelle altre democrazie occidentali, dove i partiti comunisti godevano di una forza e un consenso minore che in Italia.\nUna tale situazione \u2013 influenzata dal \u00abfattore K\u00bb, secondo la definizione di Alberto Ronchey \u2013 rese le coalizioni di governo assai fragili durante tutta la prima Repubblica.\nIl consociativismo.\nIn ambito giuridico ci si chiese se le peculiari caratteristiche politiche, sopra illustrate, influenzassero anche la declinazione italiana del costituzionalismo europeo. \"Lavagna, con uno dei suoi tipici ed efficacissimi \u00abcrescendo\u00bb, passava poi a dimostrare che la proporzionale \u00e8 in positivo richiesta dagli artt. 3 e 48, i quali \u00abesigono uguaglianza sostanziale fra gli elettori e quindi valenza potenzialmente uguale dei voti che essi esprimono\u00bb. Per anni siamo dunque cresciuti con questi convinti no al principio maggioritario come principio di rappresentanza. Ma il no si \u00e8 fatto largo anche sul piano funzionale. La tesi fu forse minoritaria quando la enunci\u00f2 Gianni Ferrara, utilizzando lo stesso concetto del \u00abconcorso\u00bb per negare alla maggioranza il diritto di esprimere e far valere il suo indirizzo, e sostenendo una necessaria concorsualit\u00e0 di fonte ciellenistica che impone un largo consenso; con il che la maggioranza qualificata diventa maggioranza ordinaria e nega \u2013 come ho gi\u00e0 rilevato \u2013 il principio maggioritario. La tesi, infatti, si fa strada nella realt\u00e0 e saranno poi i fatti, per lunghissimi anni, a darle crescentemente ragione. Pensiamo ai regolamenti parlamentari del 1970; pensiamo al progressivo allargamento che ha il concetto di maggioranza costituzionale, esteso a deliberazioni non di rango formalmente costituzionale e non tali perci\u00f2 da esigere, ai sensi dell\u2019art. 138, maggioranze qualificate, ma ritenute per convenzione politica del parlamento bisognose del consenso sia della maggioranza che della (maggiore) opposizione; cos\u00ec \u00e8 stato per le leggi attinenti all\u2019ordinamento regionale o locale, com\u2019\u00e8 stato, al di l\u00e0 della Costituzione, per eleggere il capo dello Stato nel 1985. Quando questa tendenza si fu affermata, non fu il solo Gianni Ferrara a condividerla. \nJoseph LaPalombara, nel suo \"Democrazia all\u2019italiana\", usando parole molto diverse da quelle del giurista, scriveva: \u00ab[Quello italiano \u00e8 un sistema di] negoziazione e ricerca del compromesso [...] esso richiede che anche l\u2019opposizione venga consultata\u00bb.\".\nAltre definizioni.\nIl sistema politico della Prima Repubblica fu perci\u00f2 definito in senso spregiativo un \u00abpluralismo polarizzato\u00bb dal politologo Giovanni Sartori, che gli attribu\u00ec le seguenti caratteristiche:"}
{"id": "651779", "revid": "1318658", "url": "https://it.wikipedia.org/wiki?curid=651779", "title": "Taxila", "text": "Taxila o Tassila (sanscrito: \u0924\u0915\u094d\u0937\u0936\u093f\u0932\u093e, \"\"; p\u0101li: \"Takkas\u012bl\u012b\") \u00e8 un sito archeologico della provincia del Punjab in Pakistan non distante dalla frontiera con la Provincia della Frontiera del Nord Ovest e ad ovest del Territorio Federale della Capitale Islamabad e dal distretto di Rawalpindi. Probabilmente si tratta della \"Takasoma\" di Tolomeo.\nStoria.\nI primi scavi in questo sito risalgono al 1861, ma solamente quelli pi\u00f9 recenti hanno consentito di datare al IV millennio a.C. le prime tracce di insediamenti umani. Durante il VI secolo a.C. la dominazione achemenide port\u00f2 all'occupazione della collina di \"Bhir Mound\".\nTaxila \u00e8 stata un antico centro di studio buddista, collegata alla via della seta attraverso il passo Khunjerab e per questo era frequentata da studenti provenienti da tutto il mondo buddhista. Il sito \u00e8 stato in continua espansione tra il V ed il I secolo a.C. diventando, con Peshawar, uno dei due principali centri del Regno di Gandh\u0101ra. Posto nel punto di giunzione di tre importanti rotte commerciali, ha anche svolto un ruolo economico e militare molto importante.\nDario I di Persia annesse Taxila all'Impero achemenide nel 518 a.C. \nAlessandro il Grande la conquist\u00f2 nel 326 a.C., lasciandovi una guarnigione di Macedoni che perdettero la citt\u00e0 nel 317 a.C. a beneficio di Chandragupta Maurya, che conquist\u00f2 tutto il Punjab, e dei suoi successori tra i quali il nipote che vi avrebbe svolto i suoi studi.\nPoco dopo la morte di , Taxila fu riconquistata dal sovrano greco del Regno greco-battriano Demetrio I, rimanendo nel Regno indo-greco fin verso il 90 a.C., quando la citt\u00e0 venne conquistata dagli Sciti; pass\u00f2 poi ai Parti nel 19 ed ai Kushan nel 78, il cui regno sar\u00e0 distrutto dagli \"Shvetah\u016bna\" o Unni bianchi, che distrussero la citt\u00e0 nel 455.\nNella zona sono stati fondati diversi centri abitati. Il pi\u00f9 antico, \"Bhir-Mound\" dur\u00f2 dal V secolo a.C. al II secolo. Gli scavi fanno pensare ad una citt\u00e0 cresciuta senza un piano apparente, fatta di case costruite con materiali scadenti ma dotata di un sistema fognario. Sono stati anche ritrovati pi\u00f9 di mille monete greche, tra le quali due tetradracme di Alessandro il Grande ed una statera di Filippo Arrideo.\nSeparato da un ruscello, si trova il sito di \"Sirkap\", probabilmente fondato dai satrapi indo-greci dove l'archeologo sir John Hubert Marshall esegu\u00ec una serie di scavi tra il 1912 ed il 1935. Sirkap era organizzata a scacchiera divisa da una grande via centrale, ai cui lati si ergevano le botteghe commerciali, inframmezzate da monumenti religiosi, tra i quali il Tempio Absidale e il \u00absacello dell'Aquila Bicipite\u00bb. Di notevole importanza anche il palazzo reale, risalente al periodo saka, realizzato con uno schema architettonico affine a quello assiro.\nSono state ritrovate grandi quantit\u00e0 di monete locali ma anche scite, parte e kushan. Importanti sono i resti delle fortificazioni, di et\u00e0 saka e partica, costruiti in pietra e rinforzati da bastioni.\nSirkap \u00e8 abbandonata dal II secolo a vantaggio di un nuovo sito detto \"Sirsukh\" un chilometro pi\u00f9 a nord. Questa \u00e8 la citt\u00e0 che sarebbe caduta per mano degli unni bianchi.\nTra i vari monasteri eretti nel sito, il pi\u00f9 rilevante \u00e8 quello dello stupa \"Dharmarajika\", costituito da un grande stupa\na cupola, circondato da un buon numero di stupa minori e da altri monumenti sacri, che conservano decorazioni architettoniche e figurative.\nTaxila \u00e8 inclusa nella lista dei Patrimoni dell'umanit\u00e0 dell'UNESCO."}
{"id": "651782", "revid": "767487", "url": "https://it.wikipedia.org/wiki?curid=651782", "title": "George Benson", "text": "Considerato uno dei pi\u00f9 raffinati ed eleganti chitarristi della scena mondiale, dotato di uno straordinario talento vocale che insieme alla sua \"mitica\" chitarra Ibanez ha generato una simbiosi davvero unica; ha spaziato dal jazz a hit internazionali come \"Give Me the Night\", \"Turn your love around\", \"On Broadway\", \"Nothing's Gonna Change My Love for You\", \"Song for my brother\" e altre ancora.\nBiografia.\nMusicista statunitense, ha cominciato la propria carriera all'et\u00e0 di 21 anni come chitarrista jazz. Benson, tuttavia, \u00e8 noto presso il grande pubblico soprattutto come cantante di musica pop e R&amp;B grazie a dei grandi successi tra cui \"Give Me The Night\", \"Lady Love Me (One More Time)\", \"Turn Your Love Around\", \"In Your Eyes\", \"Love X Love\", \"Being With You\" e \"This Masquerade\". George Benson \u00e8 ricordato dai jazzofili anche come abile utilizzatore dello \"scat\", una tecnica che permette di creare vocalizzi che, nel caso di Benson, si sovrappongono ai fraseggi suonati con la chitarra.\nL'inizio della carriera.\nGeorge Benson \u00e8 nato e cresciuto nel Hill District di Pittsburgh, (Pennsylvania). Ispirandosi ai due leggendari chitarristi Wes Montgomery e Charlie Christian, cominci\u00f2 la propria carriera musicale suonando come chitarrista nella formazione jazz dell'organista Jack McDuff con il quale collabor\u00f2 per svariati anni. Grazie a un accordo con l'impresario talent scout John Hammond, all'et\u00e0 di 21 anni, Benson incise il suo primo album, \"The New Boss Guitar\", ancora una volta con Jack McDuff all'organo, per la casa discografica Prestige (1966-1967).\nIl lavoro successivo fu \"It's Uptown with the George Benson Quartet\" con Lonnie Smith all'organo e Ronnie Cuber al sassofono baritono.\nQuesto album mette in luce il talento di Benson nella costruzione di linee melodiche ricche di swing e bebop. Benson prosegu\u00ec con \"The George Benson Cookbook\", sempre assieme a Lonnie Smith e Ronnie Cuber. Negli anni successivi, Benson collabor\u00f2 con vari artisti come Miles Davis (nell'album \"Miles in the Sky\", nel quale George accompagna con la chitarra elettrica il brano \"Paraphernalia\"), Herbie Hancock e Jimmy Smith. La pubblicazione dell'album \"Giblet Gravy\" coincise con il passaggio alla casa discografica Verve Records (1968-1969). Negli anni successivi cambi\u00f2 ancora, prima alla A&amp;M (1969-1970) e poi alla CTI di Creed Taylor (1970-1975).\nAnni Settanta-Ottanta.\nGrazie a un nuovo contratto con la Warner Bros. e la produzione di Tommy LiPuma, arriv\u00f2 la svolta, con l'album \"Breezin\u2019\", nel 1976. \"Breezin\u2019\" e il suo singolo \"This Masquerade\" ebbero tale successo da far guadagnare il Grammy Award a George Benson, che con questo album riusc\u00ec a immergere l'ascoltatore in sonorit\u00e0 estremamente sofisticate, venendo alla luce anche quale cantante di grande valore. E sono questi gli anni in cui il nostro, a seguito delle innovazioni intervenute nel campo dell'amplificazione, mise a punto le caratteristiche che secondo lui una chitarra da jazz avrebbe dovuto avere: sulla scorta di altri blasonati modelli di semiacustiche americane prese cos\u00ec forma la Ibanez GB 10, che, rispondendo a specifiche modifiche di Benson e grazie alla qualit\u00e0 finale, \u00e8 diventata un classico, ancora in produzione dopo oltre 30 anni, seppur affiancata da numerose sorelle.\nNel 1979 usc\u00ec l'album doppio \"Livin' Inside Your Love\" che lo consacr\u00f2 al successo definitivo conteneva il brano \"Soulful Strut\" che ha fatto vincere a Claus Ogerman il Grammy Award for Best Instrumental Arrangement nel 1980. In questo periodo registr\u00f2 anche la canzone \"The Greatest Love of All\", per il film \"The Greatest\" con Muhammad Ali, che non fu subito apprezzata, ma successivamente cantata da Whitney Houston arriv\u00f2 in vetta alle classifiche. Sempre nel 1979 Bob Fosse sceglie per il suo film All That Jazz, vincitore di quattro premi oscar e Palma d'oro al Festival di Cannes, la famosa canzone dei Drifters \"On Broadway\", che Benson aveva inciso nel suo album \"Weekend in L.A.\" nel 1978. Pur rimanendo nella stessa casa discografica, per l'uscita del nuovo album \"Give Me the Night\", nel 1980, la produzione cambi\u00f2 e venne affidata a Quincy Jones.\nQuesto disco, nonostante una vena pi\u00f9 pop e delle sfumature quasi disco della title-track, grazie anche alla collaborazione di altri noti artisti jazz, nonch\u00e9 del \"songwriter\" Rod Temperton (in seguito dietro a successi quali \"Thriller\" di Michael Jackson), gli accredit\u00f2 altri Grammy Awards, rendendolo ancora pi\u00f9 popolare. In questi anni Benson si ritrov\u00f2 a duettare con famose star quali Aretha Franklin e Chaka Khan, sotto la produzione di Arif Mardin, e partecip\u00f2 ai pi\u00f9 importanti Jazz Festival mondiali. Fino alla met\u00e0 degli anni ottanta, la sua carriera prosegu\u00ec con un successo dietro l'altro pubblicando album quali \"In Your Eyes\" che contiene il brano \"Being with You\" premiato con il Grammy Award for Best Pop Instrumental Performance 1984 e \"20/20\"; 3 brani di questo periodo restarono nelle prime posizioni in molte hit parade internazionali e successivamente i lavori discografici di Benson ricalcarono le sonorit\u00e0 della musica di grande diffusione radiofonica del momento.\nDagli anni Novanta a oggi.\nNel 1987, sempre con la produzione di Tommy LiPuma, venne pubblicato l'album \"Collaboration\" nel quale Benson alla chitarra elettrica e Earl Klugh a quella classica suonarono in una fusione sonora. Insieme alla Count Basie Orchestra, sulla base della promessa fatta al suo fondatore di rendere giustizia alla sua musica, nel 1990 esce un album che ne ricalca lo stile e in cui Benson mette il suo sigillo componendo in dedica la traccia \"Basie's Bag\". Con la nomina di Tommy LiPuma alla presidenza della Verve Records, nella met\u00e0 degli anni novanta, George Benson dopo anni trascorsi alla Warner Bros. cambia etichetta passando alla casa discografica GRP/Verve, con la quale vengono pubblicati album come \"Absolute Benson\", in cui \u00e8 evidente l'intenzione di recuperare lo stile dei suoi vecchi tempi. Nel 2004 esce l'album \"Irreplaceable\" dove cerca di farsi apprezzare anche dal pubblico giovanile (un brano si intitola \"Cell Phone\"), pur rimanendo nei confini del suo stile chitarristico e compositivo.\nLa penultima produzione discografica esce nell'ottobre del 2006, si intitola \"Givin' It Up\" ed \u00e8 condivisa con il cantante Al Jarreau: \u00e8 un album ancora una volta registrato con l'apporto di musicisti e ospiti importanti, in cui i due duettano magistralmente. Nell'estate 2009 George Benson durante il suo tour mondiale \"An Unforgettable Tribute to Nat King Cole\", ha reso omaggio al famoso cantante Nat King Cole, interpretando brani dell'artista, avvalendosi della collaborazione di orchestre locali affermate. Nell'ottobre del 2009 Benson ha finito di registrare un nuovo album Songs and Stories con la produzione di Marcus Miller e John Burk come direttore creativo. Hanno partecipato musicisti di spicco quali David Paich e Steve Lukather.\nDopo quattro anni di tour e di sviluppo del \"An Unforgettable Tribute to Nat King Cole\", nel giugno del 2013 esce il suo nuovo album \"Inspiration - A Tribute to Nat King Cole\". Per questa opera, Benson riprende lo spirito del repertorio di Nat King Cole rivisitando i brani con gli arrangiamenti di Nelson Riddle e la Henry Mancini Institute Orchestra e si avvale della collaborazione di artisti come Idina Menzel della cantante Judith Hill, oltre che a una speciale collaborazione con il grande trombettista Wynton Marsalis e con un altro asso della tromba come Till Br\u00f6nner.\nPremi e riconoscimenti.\nGeorge Benson ha ricevuto diversi Grammy Awards:"}
{"id": "651784", "revid": "125752906", "url": "https://it.wikipedia.org/wiki?curid=651784", "title": "L'uomo del fiume nevoso", "text": "L'uomo del fiume nevoso (\"The Man from Snowy River\") \u00e8 un film diretto da George Trumbull Miller.\nIl cast comprende Kirk Douglas nel doppio ruolo dei fratelli Harrison e Spur.\nTrama.\nJim Craig vive tra le montagne dell'Australia con suo padre. Il padre resta ucciso in un incidente e il giovane scende nella pianura per cercare un lavoro. Viene assunto da Harrison, un ricco proprietario terriero, e si innamora della figlia del suo capo. Dopo varie peripezie, un cavallo prezioso fugge e si unisce a un branco di cavalli selvaggi. Tutti i cow-boy della zona si riuniscono per inseguire i cavalli selvaggi e separare il cavallo dal resto del branco. Ma il cavallo sfugge a tutti tranne a Jim Craig. Da quel momento sar\u00e0 considerato un \u201cvero uomo delle montagne\u201d."}
{"id": "651789", "revid": "1494169", "url": "https://it.wikipedia.org/wiki?curid=651789", "title": "Assetto", "text": ""}
{"id": "651791", "revid": "112122547", "url": "https://it.wikipedia.org/wiki?curid=651791", "title": "Principali pubblicazioni di psicologia", "text": "Qui sono esposti i testi fondamentali che hanno dato punti fondamentali di costruzione all'attuale assetto metateoretico all'interno della psicologia. Ogni testo qui esposto \u00e8 una pietra miliare nella storia della psicologia."}
{"id": "651794", "revid": "1610933", "url": "https://it.wikipedia.org/wiki?curid=651794", "title": "Pernice sarda", "text": ""}
{"id": "651795", "revid": "729019", "url": "https://it.wikipedia.org/wiki?curid=651795", "title": "Sojuz TM-1", "text": "Sojuz TM-1 fu una missione priva di equipaggio del programma Sojuz sovietico.\nFu il settantasettesimo volo nell'ambito del programma Sojuz, nonch\u00e9 il secondo volo diretto alla stazione spaziale Mir.\nSi tratt\u00f2 dell'unica missione di collaudo priva di equipaggio della nuova navicella Sojuz-TM (anche se rimase classificata come Sojuz 7K-ST), che funger\u00e0 da mezzo di trasporto dei vari equipaggi per la stazione spaziale Mir.\nSe fino a tale data era solito per il regime sovietico indicare missioni e voli di collaudo esclusivamente con la denominazione di camuffamento \"Cosmos\" - per consentire di poter nascondere un eventuale insuccesso pi\u00f9 facilmente davanti all'opinione pubblica - questa missione risulta come una delle poche missioni di collaudo sovietiche indicate con una denominazione ufficiale.\nTale fatto \u00e8 sicuramente dovuto al successo della missione stessa.\nMissione.\nDurante lo svolgimento della missione Sojuz T-15, il primo equipaggio che si agganci\u00f2 alla stazione Mir si trasfer\u00ec temporaneamente a bordo della Saljut 7, lasciando pertanto la stazione spaziale disabitata.\nLa manovra automatica d'aggancio della Sojuz TM-1 riusc\u00ec a perfezione. La navicella rimase agganciata alla stazione spaziale per poco meno di 9 giorni.\nLa missione si concluse con il collaudo dell'affidabilit\u00e0 della nuova navicella spaziale durante la delicata fase di rientro ed atterraggio. I risultati ottenuti furono ottimi e la missione pot\u00e9 essere considerata il superamento dell'esame di maturit\u00e0 per il nuovo tipo di navicella spaziale Sojuz TM."}
{"id": "651797", "revid": "1610933", "url": "https://it.wikipedia.org/wiki?curid=651797", "title": "Rondone pallido", "text": ""}
{"id": "651805", "revid": "6923", "url": "https://it.wikipedia.org/wiki?curid=651805", "title": "Amon (azienda)", "text": "Amon \u00e8 stata un costruttore britannico di Formula 1. Scuderia fondata dal pilota neozelandese Chris Amon, rimasto senza volante per la stagione 1974, grazie ai finanziamenti di John Dalton.\nLa vettura, chiamata AF101, progettata da Gordon Fowell, si qualific\u00f2 solo al Gran Premio di Spagna, abbandonando la corsa per un problema ai freni. Cercher\u00e0 di qualificarsi in altri 4 Gran Premi (uno con al volante Larry Perkins); definita dal giornalista Franco Lini \u00abcomplicata, originalissima\u00bb non fu sviluppata per mancanza di finanziamenti."}
{"id": "651810", "revid": "1610933", "url": "https://it.wikipedia.org/wiki?curid=651810", "title": "Ara di Cuba", "text": ""}
{"id": "651813", "revid": "1610933", "url": "https://it.wikipedia.org/wiki?curid=651813", "title": "Gufo di palude", "text": ""}
{"id": "651815", "revid": "124679365", "url": "https://it.wikipedia.org/wiki?curid=651815", "title": "Fozio di Costantinopoli", "text": "Fu anche insegnante di filosofia greca presso l'Universit\u00e0 Imperiale di Costantinopoli.\nFu patriarca per due volte e per due volte deposto: la prima dal Natale dell'anno 858 all'867; la seconda dall'877 fino all'886. \u00c8 venerato come santo dalla Chiesa ortodossa.\nBiografia.\nOrfano del padre, venne alla luce mentre la sua famiglia si trovava in visita a Costantinopoli, citt\u00e0 della quale era patriarca suo zio Niceforo I di Costantinopoli. La sua famiglia godeva di autorit\u00e0 a Costantinopoli; il padre si chiamava Sergio, era capo della guardie imperiali, ed era morto martire per difendere delle icone sacre; mentre il fratello Sergio spos\u00f2 Irene, sorella di Teodora Armena, imperatrice di Bisanzio.\nFozio ebbe un'ottima educazione, fu molto apprezzato come uomo di vasta cultura, filologo, esegeta ed esperto della Patristica e i genitori decisero per lui che avrebbe intrapreso una vita da laico; divenne cos\u00ec docente di filosofia e teologia e successivamente uomo di Stato. Grazie alla parentela con la famiglia imperiale, pot\u00e9 conseguire incarichi di grande responsabilit\u00e0, in quanto suo fratello aveva sposato la zia dell'imperatore Teofilo e, grazie a questo appoggio, Fozio occup\u00f2 in breve tempo posizioni di altissimo prestigio, come quello di segretario capo di stato e capitano delle guardie del corpo dell'Imperatore.\nPatriarca di Costantinopoli.\nNell'anno 842 l'imperatore Michele III, detto l'Ubriaco (842-867), succedette al padre Teofilo. Non potendo occuparsi degli affari di Stato a causa della minore et\u00e0 - Michele III aveva solo due anni quando si ritrov\u00f2 imperatore di Bisanzio - la reggenza dell'Impero fu affidata alla madre, l'Imperatrice Teodora, che rimase in carica fino all'858. Fra i diversi atti della sua reggenza, ci fu, la comminatoria dell'esilio al patriarca Ignazio I di Costantinopoli, con il pretesto di aver rifiutato di dare la comunione allo zio dell'Imperatore, Bardas, il fratello di Teodora che nell'858 la detronizz\u00f2.\nBardas aveva dunque bisogno di nominare un nuovo patriarca di Costantinopoli, e fu scelto Fozio, a quell'epoca ancora un laico. Per realizzare tale risultato, Bardas lo nomin\u00f2 vescovo dopo soli cinque giorni dall'esilio del patriarca Ignazio e, nel Natale dello stesso anno (858), Fozio fu nominato patriarca di Costantinopoli. Ma la situazione non si rivel\u00f2 cos\u00ec semplice da risolvere, dato che Ignazio, bench\u00e9 subito remissivo, spinto dai suoi sostenitori poi volle recuperare il seggio patriarcale. Nel marzo 859 allora Fozio convoc\u00f2 un sinodo a Costantinopoli dove venne dichiarata illegittima l'elezione di Ignazio, avvenuta senza la regolare elezione sinodale, e lo si destitu\u00ec formalmente.\nPoi venne convocato un altro sinodo a Costantinopoli nell'861, cui furono invitato il Papa, che invi\u00f2 due suoi legati, che per\u00f2 approvarono i fatti. Ma in tale sinodo la questione principale era la giurisdizione ecclesiastica nella penisola balcanica (Illiricum), tolta a Roma per Costantinopoli un secolo prima da Leone l'Isaurico, e quindi la questione della nuova Chiesa bulgara, che chiedeva l'autonomia ad entrambe le Chiese in concorrenza.\nIgnazio allora si rec\u00f2 a Roma, dove chiese ed ottenne un colloquio con il papa Niccol\u00f2 I \"Magno\" (858-867); che, subito pronto ad appoggiare Ignazio, convoc\u00f2 immediatamente un sinodo a Roma. In questo, che si tenne al Laterano nell'863, fu dichiarato:\nFozio non grad\u00ec l'affronto di una possibile scomunica e invi\u00f2 un'enciclica a tutti i vescovi bizantini, spiegando i punti di divergenza con la Chiesa di Roma, la quale avrebbe imposto, con una serie di riforme:\nPer cui, a sua volta, con l'appoggio dell'Imperatore Michele III, convoc\u00f2 un sinodo a Costantinopoli nell'867, nel quale scomunic\u00f2 Niccol\u00f2 I incoraggiandone la deposizione. Oltre a condannare l'apostasia bulgara, per il suo ricorso a Roma.\nLa prima deposizione.\nMa sempre nell'867, successe un fatto che avrebbe cambiato le sorti dell'Impero bizantino. Michele III fu fatto assassinare, subito dopo Bardas, da Basilio I il Macedone (867-886), fondatore della Dinastia macedone, che divenne imperatore al suo posto. Basilio tolse l'impiego a tutti coloro che avevano alte cariche sotto Michele, e design\u00f2 altri dignitari di sua fiducia. Al fine di giungere ad un accordo con Roma, anche Fozio fu deposto da Patriarca ed Ignazio fu reinstallato al suo posto. Questo avvenimento, con il relativo riavvicinamento della Chiesa di Costantinopoli a Roma, si volle poi fosse suggellato da un concilio ecumenico.\nE nell'869/70 si riun\u00ec il Concilio di Costantinopoli IV, concordato col successore papa Adriano II (867-872). Nell'ultima sessione dello stesso Concilio si fece altres\u00ec decidere ai vescovi che alla Chiesa della Bulgaria (dove nell'865 il re Boris aveva indicato il cristianesimo come religione di Stato) veniva riconosciuta la richiesta autonomia, ma nell'ambito della sfera d'influenza religiosa - e quindi politica - del Patriarcato di Costantinopoli, nonostante le proteste di Roma. Restava per\u00f2 vietata la creazione di un autonomo patriarcato.\nFozio fu esiliato in un monastero, sul Bosforo od a Cherson in Crimea. Ma dopo alcuni anni, Basilio I, desideroso di pacificazione, richiam\u00f2 a corte Fozio, il suo compito fu di fare da precettore a Costantino, uno dei figli dell'Imperatore.\nIl secondo mandato patriarcale di Fozio.\nNell'877 Ignazio I di Costantinopoli mor\u00ec e si pose il problema di individuare un successore per il Patriarcato sul Bosforo. Basilio I il Macedone decise allora di rinominare patriarca di Costantinopoli Fozio, visto che era una persona molto popolare nella capitale e tutti lo conoscevano di fama. E Papa Giovanni VIII (872-882) approv\u00f2 la nomina.\nFozio raggiunse il culmine del suo trionfo volle riconvocare il Concilio di Costantinopoli nell'879-880, per revocare o ridiscutere le decisioni dal precedente Concilio dell'869/70 celebrato col patriarca Ignazio, ma si prefer\u00ec un concordato, senza discussioni teologiche, sui punti di controversia dottrinale con Roma.\nNonostante l'insistenza, nessuna restituzione della giurisdizione balcanica a Roma, ma restava vietata pure la creazione di un autonomo patriarcato. Fozio non rese la Roma neppure le scuse richieste per la sua condotta precedente, ma evit\u00f2 ulteriori polemiche. Molte sono le fonti attestanti che Fozio \u00e8 morto in comunione con Roma.\nPapa Giovanni VIII diplomaticamente, non present\u00f2 ulteriori pretese, anche perch\u00e9 aveva urgente necessit\u00e0 dell'esercito e della flotta bizantina contro gli Arabi. \nLa seconda deposizione.\nNell'886 poi, sal\u00ec al trono di Bisanzio un nuovo Imperatore, Leone VI il Saggio od il Filosofo (886-912), che con alcune accuse con o senza fondamento, fece deporre nuovamente Fozio, per nominare al suo posto il fratello proprio, Stefano I.\nQuesta procedura fu ritenuta irregolare da Papa Stefano V (885-891) e che lanci\u00f2 un'ulteriore scomunica diretta al nuovo patriarca omonimo,ma che alla fine pro bono pacis dovette ritirare.\nLa fine.\nFozio, dopo essere stato deposto e bandito da corte, fu fatto segregare in un monastero in Armenia per ordine dell'Imperatore. La morte lo colse nell'893, mentre ancora si trovava segregato nel monastero armeno dove fu mandato in esilio.\nUn equivoco: si ritiene che qualche anno pi\u00f9 tardi, suo figlio divenisse vescovo di Roma come Papa Teodoro II, ma in realt\u00e0 si tratta di un errore. Certamente papa Teodoro era figlio di un certo Fozio (e quindi si presume di origine greca), ma egli nacque a Roma e non ha niente a che spartire con il patriarca omonimo di suo padre.\nNell'864 fece canonizzare l'imperatrice Irene d'Atene, facendola santa col nome di \"Santa Irene la Giovane\"; il corpo dell'imperatrice fu traslato dalle Isole dei Principi alla Chiesa dei Santi Apostoli a Costantinopoli e solennemente sepolta. In seguito anche lui fu proclamato santo dalla Chiesa ortodossa.\nFozio aveva posto le basi teologiche (senza risolverle nonostante il Concilio), oltre quelle politiche gi\u00e0 esistenti, per il Grande Scisma, che avvenne nel 1054, un secolo e mezzo dopo di lui.\nOpere.\nFozio contribu\u00ec all'elaborazione di testi normativi per Basilio I il Macedone, e poi per il figlio Leone VI il Saggio, raccolti sotto il titolo \"Basilici\".\nSi adoper\u00f2 per la conservazione della letteratura greca realizzando la \"Bibliotheke\" (il titolo non \u00e8 originale), un'opera composta da 279 capitoli che illustrano le principali opere lette da Fozio nel corso degli anni (dai classici a testi della chiesa paleocristiana). Utilizz\u00f2 cos\u00ec la cultura pagana per applicarla al cristianesimo.\nFozio \u00e8 anche autore di poesie e di una raccolta di sentenze morali. Scrisse inoltre un Lessico, opera erudita di tipo etimologico e la \"Amfilokia\", una raccolta di note su Cizico Anfilochio che affronta questioni morali e religiose."}
{"id": "651816", "revid": "1610933", "url": "https://it.wikipedia.org/wiki?curid=651816", "title": "Airone golia", "text": ""}
{"id": "651817", "revid": "1610933", "url": "https://it.wikipedia.org/wiki?curid=651817", "title": "Airone gigante", "text": ""}
{"id": "651825", "revid": "30297", "url": "https://it.wikipedia.org/wiki?curid=651825", "title": "All Stars Piemonte", "text": ""}
{"id": "651828", "revid": "2036605", "url": "https://it.wikipedia.org/wiki?curid=651828", "title": "Regno d'Armenia", "text": "Il regno d'Armenia o Armenia Maggiore fu un regno indipendente dal 190 a.C. al 165 d.C. e un protettorato dell'Impero romano dal 165 al 428, quando pass\u00f2 sotto l'impero sasanide.\nStoria.\nL'Armenia Maggiore venne creata dalle ceneri della satrapia d'Armenia che faceva parte dell'Impero achemenide, divenuto un regno indipendente sotto la dinastia degli Orontidi grazie all'appoggio della Macedonia.\nDopo la caduta dell'Impero seleucide, sorse un regno ellenistico armeno fondato da Artaxias I d'Armenia nel 190 a.C.\nDurante il periodo del suo massimo splendore, dal 95 a.C. al 66 a.C. il regno d'Armenia aveva il controllo di alcune zone del Caucaso, della odierna Turchia orientale, del Libano e della Siria.\nEssa fin\u00ec sotto la sfera d'influenza dei Romani nel 66 a.C., con le campagne di Lucullo e Pompeo. \nA causa di ci\u00f2, successivamente il regno d'Armenia fu teatro della contesa tra Roma e l'Impero partico. \nI Parti costrinsero il regno d'Armenia alla sottomissione dal 47 a.C. al 37 a.C., quando Roma riprese il controllo del regno.\nDal 55 al 63 l'Imperatore Nerone promosse una campagna contro i Parti che avevano invaso il regno d'Armenia, alleato dei Romani. La campagna ebbe sorti alterne fino a quando nel 63 le legioni romane invasero il territorio partico governato da re Vologase I di Partia e lo costrinsero a restituire il regno d'Armenia al proprio legittimo sovrano Tiridate I di Armenia.\nLe campagne partiche di Lucio Vero (162-165) costrinsero il sovrano partico Vologase IV a restituire il regno d'Armenia ai Romani che insediarono un sovrano da loro controllato. \nLa dinastia sasanide invase il regno d'Armenia nel 252 e i Romani lo riconquistarono nel 287.\nNel 301 fu il primo stato ad adottare il cristianesimo come religione di Stato.\nNel 384 il regno d'Armenia venne alla fine separato in due regioni, quella occidentale sotto l'Impero bizantino, e quella orientale venne affidata all'Impero Sasanide. La regione occidentale divenne una provincia dell'Impero Romano con il nome di Armenia Minor, mentre la parte orientale rimase un regno all'interno della Persia fino al 428 quando i Sasanidi deposero il sovrano legittimo instaurando una loro dinastia."}
{"id": "651829", "revid": "1610933", "url": "https://it.wikipedia.org/wiki?curid=651829", "title": "Cicogna dal becco a sella", "text": ""}
{"id": "651831", "revid": "1610933", "url": "https://it.wikipedia.org/wiki?curid=651831", "title": "Mitteria del Senegal", "text": ""}
{"id": "651836", "revid": "15431", "url": "https://it.wikipedia.org/wiki?curid=651836", "title": "Rheinland-Pfalz", "text": ""}
{"id": "651841", "revid": "4252", "url": "https://it.wikipedia.org/wiki?curid=651841", "title": "Furosina", "text": "La furosina (o \u03b5-furoilmetil-lisina) \u00e8 uno dei prodotti che si formano nella prima fase della reazione di Maillard, che avviene, ad alta temperatura, tra zuccheri riducenti e proteine con gruppi amminici liberi e, nel caso specifico, con il gruppo \u03b5-amminico dell\u2019amminoacido essenziale lisina (Ruan et al. 2018). Tutti i trattamenti termici a temperature elevate (in ambito sia industriale che domestico, compresi i processi di concentrazione ed essiccazione) favoriscono quindi, sebbene in misura variabile, la formazione di furosina negli alimenti che contengano lisina e carboidrati. Il contenuto di furosina negli alimenti esposti al calore dipende dalle caratteristiche dei prodotti stessi (umidit\u00e0) e dalle condizioni di lavorazione e conservazione Tale contenuto rappresenta quindi, di fatto, un indicatore degli effetti dei trattamenti termici subiti dagli alimenti durante la produzione e la preparazione e in particolare della qualit\u00e0 della frazione proteica del prodotto finale (la lisina coinvolta nella formazione della furosina non \u00e8 utilizzabile dall\u2019organismo umano) (Erbersdobler &amp; Somoza 2007).\n\u00c9 una molecola non presente all'origine nel latte (non essendo un componente di sintesi mammaria) anche se \u00e8 normalmente riscontrabile nel latte di massa, (2-6 mg/100 g proteine). Si forma quale derivato dagli amminoacidi, in particolare da \u03b5-fruttosio-lisina, mediante idrolisi acida, quale composto di formazione della reazione di Maillard.\n\u00c8 una molecola non naturale che appartiene a molecole glicate denominate AGE's (Advanced Glycation Endproducts).\nI composti AGE's si sviluppano durante la esposizione degli alimenti al calore. Non sono presenti negli alimenti crudi, non esposti ad alte temperature di cottura.\n\u00c8 un indicatore dei trattamenti termici subiti dal latte, e da moltissimi altri prodotti industriali, durante la trasformazione in prodotto finito.\nLe condizioni favorevoli alla formazione di questo composto si ritrovano in tutti i trattamenti termici a temperature elevate quali i processi di concentrazione ed essiccazione, ovunque siano presenti proteine e zuccheri riducenti sottoposti ad un trattamento termico in condizioni di scarsa umidit\u00e0.\nRecenti studi attribuiscono agli AGE's un ruolo patogenetico anche nelle allergie alimentari. \nCon la dieta moderna e l'utilizzo di prodotti industriali consumiamo pi\u00f9 AGE's di quanto accadeva anni fa, alcune aziende alimentari trasformano eccessivamente alcuni alimenti o aggiungono AGE's artificiali per esaltare il sapore dei propri prodotti.\nI prodotti finali di glicazione avanzata (AGE), noti anche come glicotossine, sono un gruppo eterogeneo di composti altamente ossidanti con un significato patogenetico nel diabete e in molte altre malattie croniche.\nL\u2019Autorit\u00e0 Europea per la sicurezza alimentare (EFSA) non ha a tutt\u2019oggi ritenuto di formulare alcuna raccomandazione in merito a questo composto. \nFonti alimentari.\nDerivati del latte, quindi prodotti caseari (quali mozzarella, formaggi in genere, yogurt, ecc.). La furosina \u00e8 assente nel latte materno naturale.\n\u00c8 un indicatore dei trattamenti termici subiti dal latte, e da moltissimi altri prodotti industriali, durante la trasformazione in prodotto finito.\n\u00c8 presente nella pasta alimentare secca da quando \u00e8 stato introdotto il metodo d'essiccazione ad alta temperatura (HT) e l'essiccazione ad altissima temperatura (VHT).\nLimitazioni legali.\nLa legge italiana fissa in 8,6 mg/100 g di proteine il limite di furosina presente nel latte crudo e pastorizzato, ed in 12 mg/100 g di proteine il limite per i formaggi freschi a pasta filata, nella convinzione che il rispetto di questi limiti scoraggi l'aggiunta di latte in polvere ad entrambi i prodotti.\nNella realt\u00e0 questa limitazione (applicata soltanto nella giurisdizione italiana, in quanto diversi paesi comunitari ammettono l'impiego di latte in polvere al latte destinato alla produzioni di prodotti lattiero-caseari) non trova pi\u00f9 alcun fondamento commerciale, in quanto il costo stesso del latte in polvere lo rende antieconomico.\nDi contro, nonostante la piena legalit\u00e0 della standardizzazione del contenuto proteico del latte mediante l'impiego di proteine del latte (merceologicamente diverse rispetto al latte in polvere) si viene a colpire il produttore che ne fa ricorso per ragioni tecnologiche in quanto anche queste ultime possono contribuire all'innalzamento del contenuto di furosina.\nPer non parlare poi di tutti i casi in cui lo stabilimento produttivo applica condizioni di pastorizzazione, trattamenti termici e di filatura tali da innalzare oltre la soglia di legge il contenuto di furosina: \u00e8 infatti facile a seconda della conformazione impiantistica, delle caratteristiche delle materie prime e delle tecnologie utilizzate rischiare di essere denunciati per eccesso di furosina lavorando nel rispetto della legge e anche senza aver aggiunto nulla al latte.\nIl metodo analitico ufficiale italiano della furosina riportato in Gazzetta Ufficiale risulta inoltre piuttosto complesso necessitando di un sistema HPLC resistente all'attacco acido della fase mobile, di una colonna in fase inversa specificatamente preparata e trattata oltre che di un assolutamente perfetto svolgimento dell'intera procedura di analisi, in relazione al tracciato cromatografico, alla separazione dei picchi e alla disponibilit\u00e0 di materiale di riferimento e di taratura. \nAd un laboratorio che non partecipi a circuiti nazionali o internazionali di analisi sotto un costante e continuo controllo dell'intera procedura analitica risulta quindi estremamente difficile la ripetibilit\u00e0 della analisi.\nNonostante poi una procedura sotto controllo, esistono ricercatori aderenti a circuiti di analisi certificati che hanno posto in evidenza in modo scientifico ed oggettivo l'incertezza del metodo ufficiale di determinazione della furosina.\nNella pasta alimentare non esistono limiti imposti dalla legge."}
{"id": "651844", "revid": "446353", "url": "https://it.wikipedia.org/wiki?curid=651844", "title": "Guardia forestale", "text": ""}
{"id": "651852", "revid": "247222", "url": "https://it.wikipedia.org/wiki?curid=651852", "title": "Luigi Ricci", "text": " \nEra il fratello maggiore di Federico Ricci, con il quale collabor\u00f2 in diversi lavori.\nBiografia.\nLuigi nacque e studi\u00f2 a Napoli, dove scrisse la sua prima opera al conservatorio nel 1823. Il suo trionfo avvenne nel 1831 alla Scala con \"Chiara di Rosembergh\" e nel 1834 con \"Un'avventura di Scaramuccia\", opere che lo resero famoso in tutta Europa. Nel 1835 collabor\u00f2 con il fratello Federico per la stesura della prima delle quattro opere che avrebbero scritto assieme.\nNel 1837 Luigi ebbe dei problemi finanziari, dovuti soprattutto al suo stravagante stile di vita e all'insuccesso della sua opera \"Le nozze di Figaro\", data alla Scala. Fu cos\u00ec costretto ad accettare un lavoro a Trieste come maestro di cappella a San Giusto e maestro di cembalo al Teatro Grande, e per sette anni non compose altre opere. Poi, comunque, si innamor\u00f2, contemporaneamente, di Francesca (Franziska, Fanny) e Ludmilla (Lidia), le sorelle gemelle boeme diciassettenni della cantante Teresa Stolz, e questo lo ispir\u00f2 a comporre (nel 1845) un'opera per loro dove, a Odessa, tutte e due avrebbero cantato. Tornato a Trieste spos\u00f2 Ludmila (senza, comunque, abbandonare l'altra). Egli compose poi altre tre opere, che vennero ben accolte, sebbene il suo pi\u00f9 grande successo di quegli anni sia stato alla fine \"Crispino e la comare\", la sua ultima collaborazione con il fratello, della quale egli scrisse la parte maggiore.\nQuesta opera \u00e8 stata la migliore composizione di Luigi, e sebbene non raggiungesse il livello di Donizetti (del quale era egli stesso un grande ammiratore) Crispino viene generalmente considerata una delle migliori opere comiche italiane del periodo.\nNel 1859, poco dopo la produzione della sua ultima opera, Luigi fu preda di malattie mentali, e fin\u00ec la sua vita in un ospedale di Praga.\nSua figlia Lella Ricci (con Ludmila, 1850-71) divenne una cantante lirica, suo figlio Luigi Ricci-Stolz (con Francesca, 1852-1906) fu invece un compositore.\nCuriosit\u00e0.\nLa sua opera \"Il birraio di Preston\" ha dato il titolo all'omonimo romanzo di Andrea Camilleri."}
{"id": "651853", "revid": "1610933", "url": "https://it.wikipedia.org/wiki?curid=651853", "title": "Poiana delle Galapagos", "text": ""}
{"id": "651854", "revid": "1610933", "url": "https://it.wikipedia.org/wiki?curid=651854", "title": "Gufo della Virginia", "text": ""}
{"id": "651855", "revid": "1610933", "url": "https://it.wikipedia.org/wiki?curid=651855", "title": "Gufo reale indiano", "text": ""}
{"id": "651858", "revid": "1610933", "url": "https://it.wikipedia.org/wiki?curid=651858", "title": "Becco a scarpa", "text": ""}
{"id": "651863", "revid": "599013", "url": "https://it.wikipedia.org/wiki?curid=651863", "title": "Alexander Manninger", "text": "Carriera.\nClub.\nInizi in Austria, Arsenal.\nCresciuto nelle giovanili del , nel 1995 passa in prestito al con cui fa il suo debutto tra i professionisti. L'anno dopo ritorna inizialmente a Salisburgo, dove \u00e8 terzo portiere della squadra di Otto Bari\u0107, dietro a Otto Konrad e Herbert Ilsanker, per poi trascorrere il resto della stagione al dove colleziona 23 presenze e si affaccia anche al palcoscenico europeo, esordendo in Coppa UEFA a San Siro contro l'.\nVentenne, si trasferisce nell'estate 1997 all', dove per quattro anni \u00e8 il secondo di David Seaman. A Londra accumula col susseguirsi delle stagioni un minutaggio sempre maggiore e, pur da riserva, alla fine degli anni 1990 solleva i primi trofei vincendo un campionato, una Coppa d'Inghilterra e due Charity Shield.\nIn Italia: Fiorentina, Siena e Juventus.\nNel 2001 lascia l'Arsenal e si trasferisce in prestito in Italia, alla , esordendo il 14 ottobre contro il , con una sconfitta in campionato per 4-1. L'anno seguente si sposta in Spagna, acquistato dall', ma non scende mai in campo coi catalani sicch\u00e9 durante la stessa stagione fa ritorno in Serie A, questa volta al , dove colleziona 3 presenze. Nell'estate 2003 va al , ma anche in Emilia si ritrova nuovamente precluso un ruolo da titolare. L'anno successivo, dopo aver svolto la preparazione precampionato con il , si accasa al dove, a differenza delle precedenti esperienze, riesce a ritagliarsi spazio.\nNella stagione 2005-2006 ritorna in patria, al Salisburgo, ma i nuovi allenatori Giovanni Trapattoni e Lothar Matth\u00e4us lo mettono in secondo piano cos\u00ec come altri giocatori della squadra. Nell'estate 2006 \u00e8 quindi di nuovo in prestito a Siena, dove gioca per due stagioni come portiere titolare, e togliendosi diverse soddisfazioni come quella di parare a Marco Materazzi, l'11 maggio 2008, il calcio di rigore che avrebbe anticipatamente assegnato lo scudetto all'Inter.\nIl successivo 16 luglio passa dal Salisburgo all', per circa euro; non ha per\u00f2 modo di esordire con la maglia friulana poich\u00e9 nella stessa sessione di mercato, per euro, approda alla , club in cui militer\u00e0 per quattro stagioni.\nEsordisce con la squadra torinese il 22 settembre, entrando all'inizio del secondo tempo della sfida di campionato contro il , al posto dell'infortunato Gianluigi Buffon; a causa della lontananza dai campi del portiere titolare, Manninger disputa buona parte del girone di andata della stagione 2008-2009, mettendo insieme 23 presenze tra Serie A, Coppa Italia e Champions League. Anche nell'annata successiva si trova a sostituire frequentemente Buffon, ed \u00e8 chiamato in causa in 14 occasioni tra campionato e coppe. Nella stagione 2010-2011, dato l'arrivo di Marco Storari come prima riserva nel ruolo, l'austriaco viene schierato soltanto nelle partite di Europa League dove colleziona 6 presenze. Nell'ultima annata in Piemonte, con i bianconeri fuori dalle coppe europee, Manninger \u00e8 relegato al ruolo di terzo portiere e non totalizza apparizioni; nonostante ci\u00f2 pu\u00f2 fregiarsi, il 6 maggio 2012, della vittoria del titolo italiano.\nUltimi anni.\nSvincolatosi dalla Juventus, nel novembre 2012 viene messo sotto contratto dai tedeschi dell', in Bundesliga, alle prese con l'infortunio di Simon Jentzsch.\nDopo un quadriennio in Germania, nell'estate 2016 si libera dall'Augusta e il successivo 22 luglio torna dopo quindici anni in Premier League, accordandosi con il dove va a ricoprire il ruolo di terzo portiere dietro a Simon Mignolet e all'altro neoacquisto Loris Karius. Al termine di una stagione senza apparizioni sul campo, annuncia il ritiro dal calcio giocato.\nNazionale.\nDopo aver fatto parte delle selezioni giovanili Under-18 e 21, ha giocato con la nazionale maggiore austriaca nel decennio che va dal 1999 al 2009; con questa, \u00e8 tra i convocati per il in Austria e Svizzera, come secondo portiere dietro il titolare J\u00fcrgen Macho."}
{"id": "651865", "revid": "86341", "url": "https://it.wikipedia.org/wiki?curid=651865", "title": "John Akii-Bua", "text": "Biografia.\nCrebbe in una famiglia numerosa: suo padre ebbe 8 mogli e 43 figli. Dopo aver iniziato a gareggiare sui 110 metri ostacoli, nel 1969 pass\u00f2 ai ostacoli sotto la guida dell'allenatore inglese Malcolm Arnold. In questa disciplina nel 1970 giunse quarto ai Giochi del Commonwealth e nel 1971 ottenne il miglior tempo mondiale dell'anno.\nNel 1972, ai Giochi olimpici di Monaco, dove fu portabandiera, non era accreditato fra i grandi favoriti per via della sua limitata esperienza in campo internazionale. Sbaragli\u00f2 il campo vincendo la finale con il tempo di 47\"82, nuovo record mondiale, conquistando il primo oro olimpico della storia dell'Uganda. Tagliato il traguardo, uno spettatore gli pass\u00f2 una bandiera del suo Paese, e Akii-Bua festeggi\u00f2 percorrendo un altro giro di pista di gran corsa saltando di nuovo tutti gli ostacoli.\nTornato in patria, il governo ugandese, allora guidato dal dittatore Idi Amin Dada, non grad\u00ec le attenzioni ricevute dall'atleta sulla ribalta internazionale, considerate eccessive, e lo fece arrestare. Non partecip\u00f2 ai Giochi olimpici di Montr\u00e9al del 1976 a causa del boicottaggio attuato dai Paesi africani. Continu\u00f2 ad avere problemi con la dittatura di Amin fino a rischiare addirittura la condanna a morte, che evit\u00f2 espatriando in Germania dove visse fino alla caduta del regime, avvenuta nel 1979.\nMor\u00ec dopo lunga malattia nel 1997, vedovo, lasciando undici figli. Gli furono tributati i funerali di Stato."}
{"id": "651887", "revid": "1610933", "url": "https://it.wikipedia.org/wiki?curid=651887", "title": "Aquila pescatrice africana", "text": ""}
{"id": "651888", "revid": "1610933", "url": "https://it.wikipedia.org/wiki?curid=651888", "title": "Aquila urlatrice", "text": ""}
{"id": "651895", "revid": "125940824", "url": "https://it.wikipedia.org/wiki?curid=651895", "title": "Christine - La macchina infernale", "text": "Christine - La macchina infernale (\"Christine\") \u00e8 un film del 1983, diretto da John Carpenter, basato sull'omonimo romanzo di Stephen King dello stesso anno.\nTrama.\nDetroit, 1957. Alla catena di montaggio della Plymouth, un operaio che sta curando la messa a punto di una Fury si rompe tutte le dita di una mano, schiacciate dal cofano dell'auto. Pi\u00f9 tardi un altro operaio si siede a bordo della stessa auto e lascia cadere sui sedili incellofanati la cenere del suo sigaro: viene ritrovato morto poco dopo all'interno.\nRockbridge, California, 12 settembre 1978. Il timido e imbranato Arnie Cunningham e il suo migliore amico Dennis Guilder si recano a scuola per il loro primo giorno. Nell\u2019officina della scuola Arnie viene aggredito da quattro bulli: Richard Trelawney, Don Vandenberg, Moochie Welch e il loro leader Buddy Repperton. I quattro vengono poi espulsi e giurano di fargliela pagare. Tornando a casa, Arnie nota una decrepita Plymouth Fury del '57 in vendita nella propriet\u00e0 di un vecchio e strambo contadino. George LeBay, il venditore, lo informa che il nome dell\u2019auto \u00e8 Christine e che era del suo defunto fratello. Arnie ne rimane ammaliato e, nonostante Dennis cerchi di dissuaderlo, acquista l'auto. Da questo momento Arnie inizia ad atteggiarsi in modo strano: dedica tutte le attenzioni al suo nuovo veicolo e litiga violentemente con i suoi genitori pur di tenerlo. Porta poi l\u2019auto presso un'officina fai-da-te dove il burbero gestore Darnell, dopo un iniziale scetticismo, gli permette di riciclare pezzi di ferrivecchi per riparare Christine in cambio di \"lavoretti\" vari.\nParlando con la madre di Arnie e con il vecchio LeBay, Dennis scopre che il precedente padrone di Christine \u00e8 morto suicida all'interno, cos\u00ec come precedentemente accadde a sua moglie, rimasta sconvolta dopo la morte della figlia, soffocata sul sedile di Christine dal panino che stava mangiando. Nel frattempo Christine, ormai in gran parte riparata, inizia a dare strani segni di \"vita\". Durante una partita di football, Dennis subisce un grave colpo alla colonna vertebrale, proprio mentre vede Arnie e Leigh (una ragazza che lui aveva precedentemente corteggiato) scendere insieme dall\u2019auto e baciarsi. Viene quindi ricoverato all\u2019ospedale per un lungo periodo. Una sera, in un drive-in, Leigh rischia di morire soffocata dal panino che sta mangiando, spaventata dall'improvvisa accensione della radio di Christine, proprio mentre una fortissima luce si accende nell'abitacolo e la sicura delle portiere scatta da sola.\nLa ragazza inizia a diffidare dell'auto e di Arnie, che appare sempre pi\u00f9 strano. Una sera i quattro bulli che avevano aggredito Arnie si introducono nella rimessa di Darnell e distruggono Christine a colpi di spranga e mazzola, defecando anche sul cruscotto. Scoperto il misfatto, Arnie inveisce violentemente contro i suoi genitori, da lui ritenuti responsabili morali di ci\u00f2 per non avergli consentito di parcheggiare l'auto nel giardino, ed anche contro Leigh, per poi barricarsi nel garage nel patetico tentativo di riparare Christine. Davanti ai suoi occhi, per\u00f2, improvvisamente l\u2019auto si \"autorigenera\" diventando anche pi\u00f9 bella di prima.\nDopo tale avvenimento, l'auto prende definitivamente vita e si mette sulle tracce dei bulli per vendicarsi. La prima vittima \u00e8 Moochie Welch, che Christine insegue fino ad intrappolarlo in un vicolo cieco per poi sfracellarlo contro un muro di cemento. L'auto attira l'attenzione del detective della polizia Rudolph Junkins, che inizia a insospettirsi ma non ricava alcuna informazione da Arnie. Qualche tempo dopo, mentre Richard e Buddy sono a bordo della Camaro di quest\u2019ultimo, Christine li insegue fino alla stazione di servizio dove lavora Don Vanderberg. Dopo aver distrutto la macchina di Repperton, Christine penetra nell'officina, investendo e uccidendo Richard. L\u2019auto di Buddy perde poi benzina dal serbatoio a causa dell'urto, facendo esplodere la stazione con Vandenberg dentro. Buddy tenta di fuggire sull'autostrada ma la macchina, ridotta come un demone infuocato, insegue il bullo fino a raggiungerlo e a ucciderlo travolgendolo e passandoci sopra. Christine torna poi completamente carbonizzata all'officina fai-da-te. Qui Darnell insospettito si arma di una doppietta ed entra dentro l'auto pensando che vi sia qualcuno, ma Christine lo intrappola all\u2019interno per poi soffocarlo, schiacciandolo tra il sedile anteriore e il volante. Dopo questi avvenimenti il tenente Junkins \u00e8 deciso a scoprire la verit\u00e0, ma invano poich\u00e9 Arnie non si trova mai alla guida dell\u2019auto al momento degli omicidi e Christine si rigenera ogni volta, cancellando cos\u00ec ogni prova dei delitti.\nDimesso dall\u2019ospedale, Dennis, con l\u2019aiuto di Leigh, riesce ad attirare Arnie e Christine nella rimessa di Darnell, ormai vuota e messa sotto sigilli dalla polizia. L\u2019intento \u00e8 quello di distruggere l\u2019auto con un bulldozer, ma Arnie li anticipa e Leigh viene inseguita dall\u2019auto per tutto il garage. Arnie, diventato ormai totalmente ed irrecuperabilmente folle, si schianta contro una vetrata nel tentativo di ucciderla, ma nell'impatto viene scaraventato fuori dall'auto e ne rimane ucciso, trafitto da una grossa scheggia di vetro. Alla fine, Christine viene distrutta da Dennis, che riesce a schiacciarla con il bulldozer, per poi essere ridotta ad un cubo di ferraglia nella pressa di uno sfasciacarrozze alla presenza di Dennis, Leigh e Junkins. Mentre la scena si chiude su ci\u00f2 che rimane di Christine, un particolare della griglia anteriore inizia debolmente a muoversi, suggerendo ironicamente che l'auto potrebbe non essere affatto morta.\nSlogan promozionali.\n\"\u00abAveva qualcosa di sinistro. Era nata in un'oscura catena di montaggio. Christine. Una diabolica Plymouth Fury del '58. Aveva preso il controllo del suo giovane padrone, Arnie e il suo precedente proprietario non era pi\u00f9 in vita per avvertirlo. Ora punta sull'unica persona che intralcia il suo cammino, Leigh, la ragazza di Arnie. L'altra donna\u00bb\".\nDistribuzione.\nIl film ha fatto il suo debutto nei cinema statunitensi il 9 dicembre 1983, venendo distribuito in 1045 sale nel suo primo giorno. Per quanto riguarda il mercato home video, il film \u00e8 stato distribuito sia in VHS che in DVD in varie edizioni. Per quanto riguarda la pubblicazione nel formato Blu Ray, nel 2004 il film ha avuto una distribuzione in edizione limitata da parte di Twilight Time ed una da parte di Sony Pictures Entertainment nel 2015. Nel 2018 il film \u00e8 stato infine distribuito nel formato 4K UHD Blu-Ray.\nAccoglienza.\nIncassi.\nA fronte di un budget di 10 milioni di dollari, il film ne ha incassati 21 nel solo mercato statunitense.\nCritica.\nSull'aggregatore di recensioni Rotten Tomatoes ha ricevuto il 69% degli apprezzamenti ed una valutazione di 5,90 su 10 sulla base di 29 recensioni."}
{"id": "651898", "revid": "155634", "url": "https://it.wikipedia.org/wiki?curid=651898", "title": "Serpentara", "text": "Serpentara \u00e8 la zona urbanistica 4E del Municipio Roma III di Roma Capitale. Si estende sulla zona Z. II Castel Giubileo.\nIntorno a Serpentara si trovano Fidene, la Bufalotta, Talenti, Monte Sacro.\nGeografia fisica.\nTerritorio.\nSi trova nel quadrante nord della citt\u00e0, internamente e a ridosso del Grande Raccordo Anulare.\nLa zona urbanistica confina:\nStoria.\nLa zona ha avuto uno sviluppo esponenziale dalla fine degli anni settanta, quando sono comparsi i primi palazzi.\nLa presenza di reperti dell'antica \"Fidenae\" giustificano la presenza di vincoli archeologici a protezione della zona, ma nonostante questi vincoli, il 25 luglio 2007 \u00e8 stato inaugurato, proprio in mezzo al Parco delle Sabine, un nuovo complesso residenziale, con annesso centro commerciale, denominato \"Porta di Roma\".\nDurante gli scavi per le fondamenta del centro commerciale sono stati ritrovati diversi reperti, tra cui tre mosaici che abbellivano una \"domus\" patrizia, ora esposti all'interno del centro stesso.\nSimbolo del quartiere sono le celebri torri che ne caratterizzano lo \"skyline\", circondate da un imponente semicerchio ed un'ampia area verde popolata da podisti e famiglie.\nOdonimia.\nLe strade di zona sono dedicate, prevalentemente, ad artisti del mondo dello spettacolo italiano."}
{"id": "651900", "revid": "25152", "url": "https://it.wikipedia.org/wiki?curid=651900", "title": "Pac\u00ec", "text": ""}
{"id": "651907", "revid": "5193729", "url": "https://it.wikipedia.org/wiki?curid=651907", "title": "Halloween all'asilo", "text": ""}
{"id": "651908", "revid": "100496495", "url": "https://it.wikipedia.org/wiki?curid=651908", "title": "Zeaxantina", "text": "La zeaxantina o E161h, nella codifica europea degli additivi alimentari, \u00e8 una sostanza colorante naturale di colore giallo-arancio, un carotenoide della classe delle xantofille, una versione maggiormente ossidata del carotene.\nPrende il nome dalla pianta del mais, la \"Zea mays\".\nDi formula bruta C40H56O2, insieme al carotene \u00e8 responsabile del colore nei chicchi di mais, nel tuorlo d'uovo, si trova anche nei peperoni rossi, nel mango e nel succo d'arancia in quantit\u00e0 medie e si trova in maggiori percentuali nei cibi vegetali quali spinaci, broccoli, radicchio rosso, piselli verdi, crescione e altri.\nIn natura si trova anche un isomero chiamato luteina che differisce per la posizione di alcuni doppi legami e perch\u00e9 possiede tre stereocentri contro i due presenti nella zeaxantina. L'isomero pi\u00f9 largamente diffuso in natura \u00e8 il (3R,3'R), seguito dal (3R,3'S) mentre l'isomero (3S,3'S) \u00e8 scarsamente presente. Gli isomeri (3R,3'S) e (3S,3'R) sono identici e pertanto costituiscono un'unica molecola chiamata meso-zeaxantina.\nPropriet\u00e0.\nLa maggior propriet\u00e0 naturale della zeaxantina \u00e8 legata alla sua capacit\u00e0 di assorbire radiazioni solari eccedenti che interferirebbero nella fotosintesi (un eccesso di irraggiamento solare comporta danni ai vegetali simili a quelli prodotti dalle bruciature o dall'assenza d'acqua).\nA livello fisiologico \u00e8 stato dimostrato che i carotenoidi zeaxantina e luteina proteggono le cellule della retina la cui degradazione \u00e8 una delle cause pi\u00f9 diffuse di cecit\u00e0 negli anziani.\n\u00c8 usato come colorante alimentare."}
{"id": "651910", "revid": "1610933", "url": "https://it.wikipedia.org/wiki?curid=651910", "title": "Aquila di mare a coda bianca", "text": ""}
{"id": "651912", "revid": "486946", "url": "https://it.wikipedia.org/wiki?curid=651912", "title": "Steve il Wraith", "text": ""}
{"id": "651913", "revid": "125671420", "url": "https://it.wikipedia.org/wiki?curid=651913", "title": "Buzz Lightyear da Comando Stellare", "text": "Buzz Lightyear da Comando Stellare (\"Buzz Lightyear of Star Command\") \u00e8 una serie animata prodotta dalla Walt Disney Television Animation, trasmessa in molti paesi del mondo dal canale Disney Channel. La serie, composta da 2 stagioni e 65 episodi in totale, narra le avventure di Buzz Lightyear, il secondo protagonista della serie di film \"Toy Story\", o meglio del Buzz Lightyear protagonista di un cartone immaginario e di un franchise fittizio, da cui, nei film di Toy Story, deriva il giocattolo protagonista nei film. L'insieme \u00e8 pensato come una parodia di \"Star Trek\" e altri franchise di fantascienza pi\u00f9 o meno noti (vi si riconoscono elementi di Star Wars, Buck Rogers, \"Rocky Jones: Space Ranger\", forse anche Flash Gordon e \"Lost in Space - Perduti nello spazio\"), in chiave divertente, con elementi che strizzano l'occhio al cinema classico dell'orrore o anche del western.\nTrama.\nLa serie \u00e8 ambientata in una galassia imprecisata (anche se alcuni personaggi nominano i corpi celesti del nostro sistema solare e un episodio intero \u00e8 dedicato al Natale) in un'epoca non meglio nota ma con aspetti futuristici, in cui numerosi pianeti sono riuniti in una federazione democratica, l'Alleanza Galattica. La federazione \u00e8 minacciata costantemente dal suo nemico giurato, il malvagio imperatore Zurg, che intende conquistare e soggiogare tutto l'universo. Buzz Lightyear \u00e8 uno Space Ranger, ufficiale di un corpo di forze dell'ordine interplanetario detto Unit\u00e0 Protezione Universo: questo preserva l'Alleanza dalla minaccia di Zurg e lotta contro criminali, politici corrotti e malvagi vari in continuazione, ed ha la sua sede operativa maggiore nel Comando Stellare.\nLungometraggio.\nPrima della serie vera e propria fu realizzato un episodio pilota, \"Buzz Lightyear da Comando Stellare - Si parte!\", sempre nel 2000. Il film quindi \u00e8 stato diviso in tre puntate, privato della sequenza CGI iniziale della stanza di Andy, e ridoppiato (Patrick Warburton sostituisce Tim Allen per la voce del protagonista) prima di essere trasmesso sul piccolo schermo. Gli episodi che seguono mostrano un tono pi\u00f9 leggero e divertente del film iniziale.\nPersonaggi.\nAntagonisti.\nNella sigla iniziale, e nei primi minuti della versione VHS e DVD degli episodi pilota, compaiono anche velocemente i personaggi di Toy Story, incluso il Buzz Lightyear giocattolo, che nella camera di Andy guardano alla televisione le avventure del Buzz Lightyear della serie."}
{"id": "651920", "revid": "21880", "url": "https://it.wikipedia.org/wiki?curid=651920", "title": "Leone asiatico", "text": ""}
{"id": "651921", "revid": "102459", "url": "https://it.wikipedia.org/wiki?curid=651921", "title": "Buzz Lightyear da comando stellare", "text": ""}
{"id": "651922", "revid": "124339208", "url": "https://it.wikipedia.org/wiki?curid=651922", "title": "Idris di Libia", "text": "Regn\u00f2 dal 1951 al 1969; gli succedette il nipote Hasan di Libia, che fu esautorato immediatamente lo stesso giorno, detronizzato dal colpo di Stato di Mu\u02bfammar Gheddafi (allora capitano), che aveva appena deposto Idris.\nBiografia.\nPrimi anni.\nEra nipote di Sayyid Muhammad ibn 'Ali al-Senussi, il fondatore della confraternita dei Senussi (\"Senussiyya\"). Nel 1916 eredit\u00f2 il titolo di capo della confraternita, dopo la rinuncia dello zio Sayyid Ahmad al-Sharif ibn Sayyid Muhammad al-Sharif al-Sanusi. I britannici gli riconobbero il titolo di \"Emiro della Cirenaica\", che venne riconosciuto anche dagli italiani nel 1920.\nIdris trascorse i primi anni della sua carriera politica cercando di negoziare l'indipendenza del suo territorio, la Cirenaica. Nel 1922, dopo che gli italiani cominciarono ad occupare militarmente i territori dell'interno, si ritir\u00f2 in esilio in Egitto, che gli serv\u00ec da base per organizzare una guerriglia contro il governo coloniale italiano.\nSeconda guerra mondiale.\nDurante la seconda guerra mondiale, Idris si schier\u00f2 a favore del Regno Unito e convinse i nazionalisti della Cirenaica a combattere insieme agli Alleati contro le potenze dell'Asse, che occupavano la Libia. Nel 1942, con la sconfitta dell'esercito italo-tedesco guidato da Erwin Rommel e dopo che i britannici ebbero occupato la Libia, Idris fece ritorno alla sua capitale, Bengasi, dove form\u00f2 un governo ufficiale.\nVenne quindi invitato ad assumere anche il titolo di Emiro della Tripolitania, un'altra regione storica di quella che oggi \u00e8 la Libia (la terza regione era il Fezzan). Accettando questo titolo, inizi\u00f2 il processo di unificazione del paese sotto un'unica monarchia. Da Bengasi, Idris guid\u00f2 la delegazione che tratt\u00f2 con il Regno Unito e le Nazioni Unite l'indipendenza. L'indipendenza venne raggiunta il 24 dicembre 1951: Idris venne proclamato Re della Libia come Idris I; parte del suo nome \u00e8 comune a quello del sovrano che unific\u00f2 nel primo stato islamico le trib\u00f9 dell'attuale Marocco.\nDopo l'indipendenza.\nDopo l'indipendenza Idris si volse alla modernizzazione del proprio paese, ricevendo aiuti dagli statunitensi (che vi aprirono delle basi) e dai britannici. Questi buoni rapporti con Stati Uniti e Regno Unito (mantenuti anche dopo che quest'ultimo intervenne militarmente contro l'Egitto nel 1956 in occasione della crisi di Suez), delusero alquanto le aspettative dei nazionalisti arabi all'interno del paese e dei sostenitori del panarabismo negli Stati vicini.\nIl malcontento divenne ancor pi\u00f9 evidente quando, dopo la guerra dei sei giorni del 1967, in cui egli non aveva preso posizione, vi furono sommosse popolari e veri e propri pogrom contro la popolazione ebraica del paese, la quale fu costretta all'esilio forzato lasciando tutti i suoi beni; ognuno degli appartenenti a questa etnia pot\u00e9 portare con s\u00e9 solo una valigia e 20 sterline. Re Idris stesso \"sugger\u00ec\" alla comunit\u00e0 ebraica di lasciare il paese fin tanto che lui era al potere e poteva quindi garantire loro l'incolumit\u00e0. Gran parte della comunit\u00e0 (circa 6.000 persone) ripar\u00f2 a Roma, dove ancora oggi \u00e8 presente perfettamente integrata, ed una piccola minoranza si stanzi\u00f2 in Israele. L'antica comunit\u00e0 ebraica, presente da oltre 400 anni, fu cos\u00ec di fatto cancellata in meno di un mese.\nUn'ulteriore causa di indebolimento del regime fu il fallimento di Idris nel tentativo di generare un erede maschio che potesse succedergli sul trono. Nonostante ci\u00f2, l'economia prosperava, soprattutto grazie ai ricchi giacimenti di petrolio, ma il re cominci\u00f2 ad accusare problemi di salute.\nRendendosi conto delle proprie precarie condizioni di salute, il 4 agosto 1969 re Idris present\u00f2 al presidente del Senato della Libia un documento in cui si impegnava ad abdicare il successivo 5 settembre a favore del principe ereditario, Hasan al-Rida al-Mahdi al-Sanussi, che cominci\u00f2 ad assumere molte delle funzioni che spettavano al re.\nDestituzione.\nPochi giorni prima di questa scadenza, il 1\u00ba settembre 1969, mentre Idris si trovava in Turchia per curarsi, un colpo di stato dell'esercito, guidato dal capitano Gheddafi, lo depose senza colpo ferire. Al momento della sua abdicazione, l'erede designato venne anch'egli subito deposto e arrestato con la sua famiglia. Alla fine, Idris si rec\u00f2 di nuovo in esilio in Egitto, e mor\u00ec al Cairo nel 1983."}
{"id": "651926", "revid": "287204", "url": "https://it.wikipedia.org/wiki?curid=651926", "title": "Tibor Varga", "text": "Considerato uno dei pi\u00f9 grandi musicisti del XX secolo, viene oggi ricordato per le sue straordinarie interpretazioni di Bach, Mozart, Beethoven, Brahms, Nielsen, Tcha\u00efkovsky, Bart\u00f3k, Berg, Sch\u00f6nberg, etc. e per aver fondato il celebre Concorso Internazionale di violino che porta il suo nome.\nLa vita.\nI primi anni.\nTibor Varga inizia lo studio del violino all'et\u00e0 di 6 anni. A 9 anni viene presentato a Carl Flesch, con il quale poi conserver\u00e0 dei preziosi contatti umani e artistici. A 10 anni interpreta in pubblico il \"Concerto per violino op. 64\" di Felix Mendelssohn. Ottenendo presto l'attenzione di Jen\u0151 Hubay, Tibor Varga viene iscritto all'Accademia Franz Liszt di Budapest all'et\u00e0 di solo dieci anni. L\u00ec studier\u00e0 con lo stesso Hubay, con Franz Gabriel, con i membri del Waldbauer Quartet, con Zolt\u00e1n Kod\u00e1ly e in particolare con Le\u00f3 Weiner. Dopo la morte di Hubay (1937), Varga fu scelto come solista nel concerto commemorativo, suonando il 3 \u00b0 Concerto per violino op. 99 dello stesso Hubay sotto la direzione di Ern\u0151 Dohn\u00e1nyi, che nel 1934 divenne il successore di Hubay come Rettore dell'Accademia Liszt. A 13 anni effettua la sua prima registrazione e a 14 anni inizia le sue prime tourn\u00e9e in Europa. Nel 1936 vince il Premio Remeny e nel 1937 il primo premio al Concorso Hubay. A 16 anni, terminati gli studi all'Accademia, Tibor Varga \u00e8 pronto per varcare i confini dell'Ungheria e iniziare una carriera internazionale, ma rimane bloccato per 6 anni nel suo paese a causa della seconda guerra mondiale e decide quindi di iscriversi all'universit\u00e0 per approfondire le sue conoscenze, frequentando per 4 anni il corso di studi in filosofia.\nCarriera.\nTibor Varga fa il suo debutto davanti a un pubblico all'et\u00e0 di sei anni. Gi\u00e0 a dieci anni interpreta con l'orchestra il Concerto per violino op. 64 di Mendelssohn e a 14 anni inizia le prime tourn\u00e9e all'estero. La seconda guerra mondiale interrompe bruscamente la sua promettente carriera da solista. Dopo la fine delle ostilit\u00e0, Tibor Varga riprende gradualmente l'attivit\u00e0 di concertista e diviene uno dei solisti pi\u00f9 richiesti in tutto il mondo. Suona sotto la direzione dei pi\u00f9 rinomati direttori d'orchestra dell'epoca, come Ernest Ansermet, Leonard Bernstein, Karl B\u00f6hm, Pierre Boulez, Ferenc Fricsay, Wilhelm Furtw\u00e4ngler, Igor Markevitch, Georg Solti, Alceo Galliera, Anthony Bernard, Jean-Marie Auberson, Walter Susskind, Jerzy Semkow, Fritz Lehmann, Josef Krips, Jan Koetsier, Willem van Otterloo e altri; con alcuni di loro si instaura un rapporto di amicizia. In quel periodo Varga dispone gi\u00e0 di un repertorio classico estremamente vasto, comprendente tutti i pi\u00f9 grandi concerti per violino oltre che tutte le sonate e brani virtuosistici pi\u00f9 importanti. Inoltre, sin dall'inizio della sua carriera, si dedica con passione alla musica contemporanea. I concerti per violino e altre opere di B\u00e9la Bart\u00f3k, Alban Berg e Arnold Sch\u00f6nberg devono il loro successo internazionale soprattutto a Tibor Varga, che li ha fatti conoscere in Europa e altrove. Infatti ha suonato la prima australiana del concerto per violino di Alban Berg e, nel 1949 il Concerto per violino di Schoenberg. Quest'ultimo, dopo aver ascoltato l'interpretazione di Tibor Varga, lo ha ringraziato in una lettera del 27 giugno 1951 scrivendo: \"Vorrei essere pi\u00f9 giovane per poterti scrivere altra musica\". Varga ha eseguito entrambi i concerti sia alla Royal Albert Hall di Londra durante la stagione dei BBC Proms, assieme al Concerto per violino di Shostakovitch e altri composizioni. Inoltre suona la prima austriaca del Concerto per violino di Stravinski e sar\u00e0 l'interprete di creazioni mondiali di numerose opere, alcune delle quali sono state dedicate proprio a lui, come il Concerto per violino di Boris Blacher, Ernst Krenek, Max M\u00e8raux, G\u00f6sta Nystr\u00f6m, Almeida Prado, M\u00e1ty\u00e1s Seiber e Winfried Zillig.\nL'episodio del dito congelato.\nSubito dopo la seconda guerra mondiale, durante la permanenza a Vienna, nel pieno dell'inverno Varga viene invitato a suonare alla Wiener Konzerthaus; l'aria gelida che entra dalle finestre, recanti ancora i segni della seconda guerra mondiale, ha un effetto devastante sulle mani del violinista: finir\u00e0 il concerto con le dita letteralmente congelate. Quelle pi\u00f9 grandi, anche se molto gonfie, torneranno gradualmente alla normalit\u00e0 ma il mignolo della mano sinistra si \u00e8 aperto e comincia a sanguinare: \u00e8 l'inizio di una brutta infezione. Varga cerca quindi soccorso all'ospedale, dove per\u00f2 scopre all'ultimo momento che i medici hanno intenzione di amputargli l'intero dito e in un momento di loro distrazione fugge dall'ospedale. Riuscir\u00e0 fortunatamente ad evitare l'amputazione facendosi curare in un'altra clinica, dove il dito verr\u00e0 medicato e ripulito dall'infezione, perdendo tuttavia parte della sensibilit\u00e0 per sempre. In seguito all'operazione non riuscir\u00e0 pi\u00f9 a recuperare pienamente l'uso del mignolo, anche a causa del dolore, e sar\u00e0 quindi costretto a rivedere gran parte della diteggiatura del suo repertorio per utilizzare il pi\u00f9 possibile le prime tre dita. Storica \u00e8 la registrazione del concerto di B\u00e9la Bart\u00f3k effettuata con l'orchestra dei Berliner Philharmoniker diretta da Ferenc Fricsay in cui Varga non utilizza quasi mai il mignolo, nonostante l'opera richieda un uso intensivo di questo dito. Fortunatamente sette anni pi\u00f9 tardi, durante la sua permanenza in Inghilterra, il mignolo migliorer\u00e0 ulteriormente grazie ad una nuova operazione in una clinica di medici canadesi e Tibor Varga potr\u00e0 finalmente tornare a suonare con il mignolo senza troppi dolori.\nDirettore d'orchestra.\nNegli anni 1950 Varga si presenta come direttore d'orchestra ottenendo lo stesso successo e dirigendo, tra gli altri, gli ensembles da lui stesso fondati come la \"Kammerorchester Tibor Varga\", la \"Orchestre du Festival Tibor Varga\" et la \"Orchestre de l'Acad\u00e9mie Tibor Varga\", di cui \u00e8 il direttore musicale e artistico principale. Tra il 1989 e il 1993 assume la direzione artistica della \"Orchestre des Pays de Savoie\" (Francia). Fino agli ultimi giorni della sua vita Tibor Varga \u00e8 stato invitato regolarmente a dirigere orchestre di fama internazionale.\nIl Festival e il Concorso.\nNel 1956, Tibor Varga si trasferisce in Svizzera, pur mantenendo sempre il suo lavoro di docente a Detmold. Nel 1963 fonda a Sion, la capitale del Canton Vallese in Svizzera, una Accademia Internazionale di Musica fornendo corsi estivi di interpretazione musicale (master class) tenuti da rinomati solisti per giovani musicisti di talento. Tipicamente in un anno l'Accademia attrae circa 400 studenti che frequentano all'incirca 25 master class diversi. Nel 1964, fonda il \"Festival Tibor Varga\" e, nel 1967, viene indetto un concorso internazionale di violino, che diventa uno dei pi\u00f9 prestigiosi concorsi di violino, in grado di attrarre pi\u00f9 di 100 candidati all'anno. La lista dei vincitori include Jean-Jacques Kantorow, Vadim Repin e Mirijam Contzen.\nGli anni dell'insegnamento.\nTibor Varga vanta una lunga carriera come insegnante e pedagogo. Subito dopo la seconda guerra mondiale, Varga \u00e8 cofondatore e primo professore del conservatorio della sua citt\u00e0 natale Gy\u0151r, conservatorio che verr\u00e0 in seguito annesso all'Accademia Franz Liszt di Budapest. Nel 1949, viene chiamato a insegnare presso la Musikhochschule di Detmold (Germania), da lui cofondata insieme al violoncellista Andr\u00e9 Navarra e il violista Bruno Giuranna. La sezione d'archi, sotto la sua direzione, guadagner\u00e0 rapidamente una fama mondiale.\nNel 1988, Varga fonda l\u00b4\"\u00c9cole Sup\u00e9rieure de Musique\", una scuola a tempo pieno specializzata nell'insegnamento per archi che ha ospitato altri docenti illustri, tra cui Nobuko Imai. In un anno dalla fondazione della scuola, un eminente docente ha proclamato la scuola di Varga \"una delle tre migliori accademie professionali per violino in Europa\". Nel 2002 diventa il \"Conservatoire Sup\u00e9rieur et Acad\u00e9mie de Musique Tibor Varga.\" Dalla sua esistenza fino al 2002 Tibor Varga ne \u00e8 stato il direttore. Grazie a suoi meriti ottenuti come insegnante Varga assume inoltre le funzione di consigliere artistico e pedagogico presso il ministero della cultura di Francia e Portogallo. Nell'ottobre 2002, Varga \u00e8 nominato professore all'Universit\u00e0 della Musica di Graz in Austria.\nNumerosi sono i diplomati della scuola di Tibor Varga che hanno perseguito la carriera da solista, come ad esempio Mirijam Contzen o Lukas David, oppure sono diventati primo violino di spalla e membri di orchestre di livello internazionale, ad esempio per il New Japan Philharmonic, Berliner Philharmoniker, Orchestra del Teatro alla Scala, Symphonieorchester des Bayerischen Rundfunks, Staatskapelle Dresden, Deutsches Symphonie-Orchester Berlin e molte altre. Madeleine Carruzzo, la prima donna ad essere ammessa alla Berliner Philharmoniker \u00e8 stata una allieva di Tibor Varga.\nLa morte.\nTibor Varga si spegne all'et\u00e0 di 82 anni, il 4 settembre 2003 nella sua casa di Grimisuat, vicino a Sion (Svizzera). Con la sua prima moglie Judith ebbe un figlio Gilbert Varga, un celebre direttore d'orchestra. Sua figlia Susan Rybicki-Varga \u00e8 una violoncellista e insegnante. La seconda moglie di Tibor Varga \u00e8 la musicologa, autrice e musicista Angelika Varga-Behrer.\nRegistrazioni.\nVarga effettua le sue prime registrazioni all'et\u00e0 di 13 anni. Inoltre, durante i suoi studi all'Accademia di Musica di Budapest, viene regolarmente ingaggiato per le registrazioni della radio ungherese. Dopo essersi stabilito a Londra alla fine degli anni 1940, Varga realizza registrazioni per importanti etichette discografiche con alcune famose orchestre tra cui la London Philharmonic Orchestra, la Berliner Philharmoniker, la Philharmonia Orchestra, la Bamberg Symphony, la Royal Danish Orchestra (Orchestra Reale Danese), i Wiener Symphoniker, la K\u00f6lner Rundfunk-Sinfonieorchester ovvero l'odierna WDR Sinfonieorchester K\u00f6ln e altre orchestre rinomate in tutto il mondo oltre che a grandi pianisti, come ad esempio Gerald Moore, G\u00e9za Anda, Edith Farnadi, Roberto Szidon, Heinz Schr\u00f6ter, Hubert Giesen, Bernhard Ebert. La registrazione del Concerto per violino n. 2 di Bart\u00f3k sotto la direzione di Ferenc Fricsay oltre alle sue interpretazioni dei Concerti per violino di Beethoven, Bruch, Mozart, Nielsen, Paganini, Tcha\u00efkovsky, il concerto op. 64 di Mendelssohn etc. sono ormai dei modelli di interpretazione. Inoltre le sue interpretazioni sono state regolarmente diffuse (in diretta) dalle grandi emittenti radiofoniche internazionali, che l'hanno poi invitato a realizzare delle produzioni di studio."}
{"id": "651928", "revid": "9316", "url": "https://it.wikipedia.org/wiki?curid=651928", "title": "Ma\u00f3", "text": ""}
{"id": "651929", "revid": "161374", "url": "https://it.wikipedia.org/wiki?curid=651929", "title": "PSG FC", "text": ""}
{"id": "651931", "revid": "298055", "url": "https://it.wikipedia.org/wiki?curid=651931", "title": "Cortometraggi di John Carpenter", "text": ""}
{"id": "651934", "revid": "287204", "url": "https://it.wikipedia.org/wiki?curid=651934", "title": "Mahon", "text": ""}
{"id": "651936", "revid": "834", "url": "https://it.wikipedia.org/wiki?curid=651936", "title": "Uz", "text": ""}
{"id": "651939", "revid": "1632387", "url": "https://it.wikipedia.org/wiki?curid=651939", "title": "Sistemados pelo crucifa", "text": "Sistemados pelo crucifa \u00e8 un album del gruppo hardcore Ratos de Por\u00e3o, pubblicato nel 2001. In realt\u00e0 non si tratta di un vero \"nuovo\" album, ma \u00e8 una riproposizione del loro disco di debutto \"Crucificados pelo sistema\". I brani sono stati riarrangiati e risuonati seguendo l'evoluzione stilistica della band, la track list \u00e8 infatti quasi del tutto uguale alla prima versione. Dopo l'ultima traccia, si pu\u00f2 ascoltare per intero la versione originale dell'album \"Crucificados pelo sistema\"."}
{"id": "651940", "revid": "15756", "url": "https://it.wikipedia.org/wiki?curid=651940", "title": "Simurg", "text": "Simurg, anche noto con i nomi di Simurgh, Semuru o Senmurv (), era secondo la mitologia persiana, l'uccello che viveva \u2013 come tramandano anche i racconti metafisici di Sohravardi \u2013 sull'albero dei semi, l'Albero T\u016bb\u0101, da cui erano generate le sementi di tutte le piante selvatiche, posizionato accanto all'albero dell'immortalit\u00e0 (secondo alcuni studiosi, l'albero era invece l'albero della scienza, paragonato a Yggdrasill delle leggende scandinave).\nIl suo nome deriva dall'avestico \"Saena Meregha\" (Saena=Aquila Meregha=Uccello), attraverso il medio-persiano \"s\u0113nmurw\" dal pi\u00f9 antico \"s\u0113nmuru\u03b3\", attestato anche nel medio-persiano P\u0101zand come \"s\u012bna-mr\u016b\".\nIl termine medio-persiano deriva a sua volta dall'avestico \"m\u0259r\u0259\u03b3\u014d Sa\u0113n\u014d\" \"l'uccello Sa\u0113na\", originariamente un rapace, come un'aquila, un falcone o uno sparviero, come \u00e8 possibile dedurre dal sanscrito \"\u015byena\u1e25\" (\"rapace, aquila, uccello predatore\") che appare anche come una figura divina.\nCaratteristiche.\nIl compito principale del Simurgh era quello di far cadere a terra i semi dell'albero che lo sosteneva, posandovisi sopra.\nLe sue penne avevano propriet\u00e0 magiche e taumaturgiche e le sue ali, quando spiegate, creavano una spessa foschia sulle montagne. Viveva solitamente sulla cima degli inaccessibili picchi caucasici e in modo analogo all'uccello Garu\u1e0da, odiava i serpenti e combatteva i N\u0101ga.\nSotto il profilo storico-religioso il dragone non \u00e8 simbolo maligno, bens\u00ec dell'ansia di conoscenza e nelle pi\u00f9 antiche fonti iraniche il Simurgh \u00e8 descritto come un uccello gigantesco, per molti versi simile al Roc, oppure come simile al Grifone, in parte cane e in parte uccello, e assume il ruolo di unificatore del cielo con la terra. Al contrario, i commentatori moderni ne hanno abbassato il prestigio, fino a dipingerlo come un colorato uccello di corte; Gustave Flaubert lo descrive come un uccello dalla testa umana, il piumaggio aranciato, dotato di 4 ali, e lunga coda di pavone.\nPer certe sue caratteristiche il Simurg ricorda anche altri uccelli mitologico come il \"Turul\" della tradizione turco-ungherese.\nLeggende e fonti del mito.\nNella tradizione Sufi, il Simurgh raffigura Dio, ma anche l'anima capace di guardare come l'Essere Divino. Tale idea si trova nel poema persiano del XIII secolo \"Il Verbo degli uccelli\", di Farid al-Din 'Attar, che narra di come tutti gli uccelli della terra decisero di andare in cerca del Simurgh; dopo aver sorvolato le otto vallate della Ricerca, dell'Amore, della Conoscenza, dell'Indipendenza, dell'Unificazione, dello Stupore, dell'Abbandono e dell'Annientamento, rimasero solo in trenta per cercare la creatura, il cui nome significa proprio trenta (S\u012bmurgh: s\u012b-murgh: trenta uccelli), ma si accorsero che l'asprezza del viaggio li aveva purificati, trasformando loro stessi in Simurgh: \u00abC'erano due Simurgh, e tuttavia ce n'era uno solo; e tuttavia erano due\u00bb. Il senso anagogico \u00e8 che, con l'unione, si giunge al Tutto (3x10) e cos\u00ec a Dio, somma di tutti gli esseri.\nIn arabo il Simurgh \u00e8 noto come \u02bfAnq\u0101\u02be. Altre fonti gli attribuiscono caratteristiche simili a quelle dell'Anq\u0101, l'Araba Fenice \u2013 che guarisce le pene dell'anima con il solo moto delle ali\u2013: poteva vivere 1700 anni, ma si dava fuoco quando nascevano piccoli del sesso opposto.\nUna leggenda del Kashmir racconta di un re che cattur\u00f2 un Simurgh per ascoltarne il leggendario canto, ma l'uccello si rifiut\u00f2 di cantare; la moglie del re quindi, ricordando che un Simurgh canta solo quando vede un proprio simile, mise uno specchio davanti alla gabbia, ma il Simurgh, contemplandosi, cant\u00f2 una melodia tristissima e mor\u00ec.\nSecondo Zakariyya al-Qazwini, l'\u02bfAnq\u0101\u02be \u2013 detto anche Rukh \u2013 \u00e8 il pi\u00f9 grande degli uccelli, poich\u00e9 risulterebbe capace di sollevare un elefante come un falco ghermisce un topolino. Inoltre si supponeva che l'\u02bfAnq\u0101\u02be avesse il dono della ragione e della parola.\nIl Simurgh assecond\u00f2 gli eroi della mitologia persiana, come Z\u0101l e Rostam, che accec\u00f2 Esfandiy\u0101r con il riflesso dell'uccello divino sulla corazza, e trafisse l'occhio dell'avversario con una freccia munita di una piuma del Simurgh.\nL'uccello Simurgh compare anche in una quartina di \u02bfUmar Khayy\u0101m: Esso divenne un essere proverbiale, come dimostrano i versi di un intermezzo della favola \"Il Falco e il giovane Corvo\" del persiano \u1e24usain W\u0101\u02bfi\u1e93 K\u0101\u0161if\u012b (1461\u20131504): \u00abLa distesa della Terra \u00e8 il Suo desco, cui tutti possono accedere. A questo banchetto, l'amico e il nemico stanno uno accanto all'altro, e Dio apparecchia la tavola con tale abbondanza di beni che l'Uccello Simurgh, sul Monte Q\u0101f, pu\u00f2 trovarvi il suo cibo quotidiano\u00bb."}
{"id": "651943", "revid": "1522738", "url": "https://it.wikipedia.org/wiki?curid=651943", "title": "Doug", "text": "Doug (\"Disney's Doug\") (episodi 1-52), Brand Spanking New! Doug oppure Disney's Doug (episodi 53-117), \u00e8 una serie televisiva d'animazione prodotta da Jumbo Pictures. \u00c8 stata lanciata negli Stati Uniti nell'agosto 1991 sul canale Nickelodeon che ne ha trasmesso gli episodi fino al 1994; dal settembre 1996 \u00e8 andata in onda, invece, su ABC. \nIn Italia, \"Doug\" \u00e8 arrivato nel 1993, presentato in anteprima a Cartoons on the Bay, e poi trasmesso su Rai Uno e Rai 2. Inoltre su Toon Disney.\nTrama.\nLa serie narra le avventure di un dodicenne che pian piano si accorge di non essere pi\u00f9 un bambino. Accanto a lui gli amici e un prezioso diario.\nFilm.\nNel 1999 fu girato anche un film chiamato \"Doug - Il film\" (\"Doug's 1st Movie\")."}
{"id": "651944", "revid": "6923", "url": "https://it.wikipedia.org/wiki?curid=651944", "title": "Pietro II di Alessandria", "text": "Nel 375 fu costretto a fuggire da Alessandria e a rifugiarsi a Roma, vittima di una congiura ariana, organizzata dal nuovo imperatore romano, Valente, e dal vescovo ariano di Antiochia. Al suo posto venne posto un ariano alessandrino Lucio che, gi\u00e0 dall'assassinio del patriarca Giorgio, era considerato la guida spirituale degli ariani di Alessandria.\nPietro fece ritorno in Egitto il 30 maggio 378, dopo la morte dell'imperatore Valente e fu reinsediato al soglio vescovile grazie a un decreto di papa Damaso I che l'aveva ospitato a Roma. Mor\u00ec due anni dopo. \u00c8 citato nell'editto di Tessalonica."}
{"id": "651946", "revid": "484362", "url": "https://it.wikipedia.org/wiki?curid=651946", "title": "Grattacieli", "text": ""}
{"id": "651953", "revid": "125674473", "url": "https://it.wikipedia.org/wiki?curid=651953", "title": "Cuccioli della giungla", "text": "Cuccioli della giungla (\"Jungle Cubs\") \u00e8 una serie animata prodotta dalla Walt Disney Television Animation e trasmessa in molti paesi del mondo dal canale Disney Channel (anche Toon Disney). La serie \u00e8 ispirata ai personaggi del film d'animazione \"Il libro della giungla\" (1967) e narra le vicende d'infanzia degli animali della giungla prima dell'arrivo del \"cucciolo d'uomo\" Mowgli.\nDoppiaggio.\nL'edizione italiana della serie animata venne curata dalla Royfilm con la collaborazione della Disney Character Voices International, mentre il doppiaggio italiano \u00e8 stato effettuato dalla SEFIT-CDC presso la Fono Roma e diretto da Sandro Acerbo e Vittorio De Angelis su dialoghi di Andrea De Leonardis, Vanessa Graziani e Lino Pannofino.\nEdizioni home video.\nIn America del Nord furono distribuite due VHS contenenti ognuna tre episodi o segmenti:\nA livello internazionale furono invece pubblicate tre VHS, sempre contenenti tre episodi o segmenti ciascuna ma della durata totale di un'ora. Esse includono infatti delle nuove sequenze di raccordo in cui Mowgli interagisce con i personaggi da adulti, mentre ricordano eventi della loro infanzia attraverso gli episodi della serie. Le versioni italiane delle VHS sono le seguenti:\nIl 12 settembre 2003 le stesse raccolte furono pubblicate in DVD-Video in Oceania."}
{"id": "651955", "revid": "14691", "url": "https://it.wikipedia.org/wiki?curid=651955", "title": "Ng\u0169g\u0129 wa Thiong'o", "text": ""}
{"id": "651956", "revid": "339392", "url": "https://it.wikipedia.org/wiki?curid=651956", "title": "Duomo di San Gennaro", "text": ""}
{"id": "651960", "revid": "639221", "url": "https://it.wikipedia.org/wiki?curid=651960", "title": "John Giblin", "text": "Biografia.\nHa fatto parte della band fusion inglese Brand X, dal 1979 al 1982, anche in veste di autore, dove suonava esclusivamente il basso fretless e il contrabbasso, e dei Simple Minds.\nHa collaborato con artisti di fama internazionale come Peter Gabriel, Donovan, Jon Anderson, Beverley Craven, Phil Collins, Cheb Khaled, Alan Parsons, Fish, Kate Bush, Roger Waters, Richard Ashcroft e Sting. Nel 2010 ha accompagnato Joan Armatrading nel tour dell'album \"This Charming Life\".\nCarriera in Italia.\nIn Italia ha suonato con Lucio Battisti, Eros Ramazzotti, Gazebo, Renato Zero, Franco Battiato, Massimo Di Cataldo, Leda Battisti, Saro Cosentino \"Ones and Zeros\" e nel 2003 entra a far parte del gruppo che accompagna Claudio Baglioni. Ha anche partecipato a tour di Lucio Dalla, Zucchero Fornaciari, Pino Daniele, Giorgia, Gianna Nannini, Piero Pel\u00f9 e Laura Pausini."}
{"id": "651961", "revid": "767487", "url": "https://it.wikipedia.org/wiki?curid=651961", "title": "Galline alla riscossa", "text": "Galline alla riscossa (\"Foxbusters\") \u00e8 una serie animata prodotta dalla Cosgrove Hall con la collaborazione della Itel Productions. In Italia \u00e8 visibile su Toon Disney, Boomerang, K2, e Cartoon Network. La serie \u00e8 basata sui personaggi di Dick King-Smith.\nSono state prodotte due serie di tredici episodi di 11 minuti ciascuno realizzati tra il 1999 e il 2000. Diretto da Jon Doyle, lo spettacolo fu coprodotto dalla societ\u00e0 di animazione di David Max Freedman e Alan Gilbey che collaborarono occasionalmente con Joel Jessup.\nLo spettacolo \u00e8 ambientato a Foxearth Farm, una fattoria immaginaria abitata da una variet\u00e0 di animali, in particolare da polli. I Foxbusters sono tre polli, Ransome, The Sims e Jeffries, che possiedono l'improbabile capacit\u00e0 di volare. Ognuno ha una personalit\u00e0 diversa, Ransome \u00e8 il migliore nel volo, Sims \u00e8 il pi\u00f9 intelligente, Jeffries \u00e8 il comico. Le Foxbusters hanno anche la capacit\u00e0 di sputare grit usando il becco come una mitragliatrice, e di rilasciare le uova sode come se fossero bombe."}
{"id": "651963", "revid": "599013", "url": "https://it.wikipedia.org/wiki?curid=651963", "title": "Mar", "text": ""}
{"id": "651969", "revid": "123687986", "url": "https://it.wikipedia.org/wiki?curid=651969", "title": "Mostra d'Oltremare", "text": "La Mostra d'Oltremare a Napoli \u00e8 una delle principali sedi fieristiche italiane e, assieme alla Fiera del Levante a Bari, la maggiore del Mezzogiorno. Si estende su una superficie di comprendente edifici di notevole interesse storico-architettonico, oltre a padiglioni espositivi pi\u00f9 moderni, fontane (tra cui la monumentale Fontana dell'Esedra), un acquario tropicale, giardini con una grande variet\u00e0 di specie arboree e un parco archeologico.\nPosizione e collegamenti.\nLa Mostra sorge nel quartiere napoletano di Fuorigrotta: l'area \u00e8 connessa col resto della citt\u00e0 tramite il sistema integrato di trasporti, grazie alle fermate della Cumana, della linea 6 (Mostra) e della linea 2 della metropolitana, quest'ultima ospitata all'interno della stazione ferroviaria di Campi Flegrei.\nStoria.\nLa Mostra, nata come Triennale d'Oltremare, fu ideata come \"Esposizione Tematica Universale\", insieme al parco dell'Esposizione Universale di Roma (poi EUR), ed allestita nel 1937, per ospitare una manifestazione diretta a celebrare l'espansione politica ed economica dell'Italia fascista sui mari e nelle cosiddette terre d'oltremare.\nA tal fine fu scelta la citt\u00e0 di Napoli, che, in virt\u00f9 della sua posizione centrale nel Mediterraneo, era considerata punto di partenza ideale per l'intraprendente politica coloniale del regime fascista. Il soggetto scelto per la prima mostra fu una \"Celebrazione della gloria dell'impero italiano nell'Africa del nord e nel Mediterraneo\".\nAlla decisione di situare nel capoluogo partenopeo la fiera, seguirono vivaci discussioni in citt\u00e0 sull'ubicazione dell'iniziativa: fra le collocazioni proposte si opt\u00f2 infine per la Conca Flegrea - tra Bagnoli e Fuorigrotta - che per la configurazione pianeggiante, la vicinanza al mare ed alle zone archeologiche di Cuma ed Averno, secondo i promotori poteva assolvere meglio di qualunque altro luogo la funzione di polo turistico e commerciale.\nIl progetto, in questo modo, si poneva storicamente nell'ambito del pi\u00f9 ampio programma per il rilancio della citt\u00e0 che Mussolini aveva enunciato sotto lo slogan \"Napoli deve vivere\" ed aveva articolato nei famosi 5 punti elencati ai cittadini napoletani nel 1931: \"Agricoltura, Navigazione, Industria, Artigianato, Turismo\".\nInevitabilmente, la costruzione della Mostra influenz\u00f2 tutto l'ambiente urbano circostante, che, se sub\u00ec la demolizione dell'antico casale agricolo di Castellana, vide per\u00f2 la realizzazione di un vero e proprio centro direzionale e residenziale, il cui fulcro diventava il moderno Viale Augusto, asse viario a due carreggiate separate da una larga aiuola centrale con palme e pini, strada dall'andamento leggermente ed impercettibilmente curvo, idonea a condurre fino al piazzale d'ingresso alla Mostra.\nPer costruire tutta la struttura occorsero appena sedici mesi. Realizzata su oltre 1.000.000 di m\u00b2, constava di: 36 padiglioni espositivi; un palazzo degli uffici; un'arena all'aperto dalla capienza di pi\u00f9 di 10.000 persone; due teatri; una piscina olimpionica; ristoranti e caff\u00e8; un parco divertimenti, un parco faunistico ed un acquario tropicale; una preesistente zona archeologica d'epoca romana, inclusa all'interno del perimetro.\nLa Mostra riproponeva nel suo assetto architettonico le caratteristiche delle colonie d'Oltremare - in un contesto di evidente propaganda imperiale del regime - ed era concepita secondo i modelli dell'architettura del verde; il complesso infatti si configur\u00f2 fin dall'inizio come un ambiente pittoresco ed oggi pu\u00f2 essere considerato come un episodio significativo di convivenza delle diverse dottrine artistiche dell'epoca.\nQuesto colossale impianto ornamentale, sistemato ad integrazione delle architetture, subito present\u00f2 aspetti innovativi e contraddittori, in quanto fu proprio il vasto repertorio di carattere provvisorio a rappresentare un ruolo significativo d'avanguardia, rispetto ad opere d'arte vere e proprie, assumendo una funzione primaria di omologazione con gli spazi dell'intero complesso.\nInaugurata ufficialmente il 9 maggio 1940, dall'on. Vincenzo Tecchio, allora presidente della Mostra ed alla presenza di re Vittorio Emanuele III, la \"I Mostra Triennale delle Terre Italiane d'Oltremare\" termin\u00f2 appena un mese dopo, a causa dell'inizio della II guerra mondiale e dei susseguenti bombardamenti che la colpirono con il 60% degli edifici che sub\u00ec ingenti danni.\nTale imprevisto evento determin\u00f2 la totale chiusura dell'area, che fu lasciata in totale stato di abbandono alla fine del conflitto, a causa di motivi economici ma anche di tipo ideologico.\nNel 1948 l'\"ente Mostra Triennale delle Terre Italiane d'Oltremare\" fu trasformato in \"ente Mostra d'Oltremare e del Lavoro Italiano nel Mondo\", iniziando la ricostruzione per la riapertura. Ci\u00f2 avvenne l'8 giugno 1952, quando si spalancarono le porte della \"I Mostra Triennale del Lavoro Italiano nel Mondo\"; gli ingenti danni provocati dalla guerra erano stati, nel frattempo, riparati: gli edifici, distrutti o semidistrutti, erano stati restaurati o ricostruiti, il ciclo ornamentale preesistente era stato opportunamente ripristinato e arricchito, cos\u00ec come l'immenso parco arboreo.\nLa nuova funzione dell'ente fieristico venne inizialmente identificata in quella di organizzare mostre documentarie sulle attivit\u00e0 ed il lavoro italiano nel mondo, nonch\u00e9 in quella di perseguire finalit\u00e0 idonee alla promozione ed alla valorizzazione economica e turistica della citt\u00e0. Il fallimento economico della manifestazione, provoc\u00f2 un aggravamento della situazione finanziaria gi\u00e0 molto precaria, che risult\u00f2 irrimediabilmente compromessa e caus\u00f2 l'annullamento di tutti i progetti intrapresi.\nLa Mostra fu di nuovo chiusa, se non per alcuni spazi ed alcuni periodi; ci\u00f2 dette avvio, soprattutto a partire dagli anni sessanta, ad un lungo ed inesorabile processo di spoliazione e decadimento, caratterizzato dall'uso parziale e improprio di molte strutture, dall'incuria delle zone a verde e, in particolare, dai danni provocati dall'occupazione dei suoli su cui vennero arbitrariamente insediati gli sfollati del terremoto del 1980, senza alcun rispetto per l'opera, all'insegna di una diffusa condizione di degrado, che raggiunse l'apice all'inizio degli anni novanta.\nAttualit\u00e0 e futuro.\nDal gennaio 1999, il prezioso complesso fieristico, parte integrante del patrimonio storico-artistico della citt\u00e0, pot\u00e9 assurgere a nuova vita.\nL'Ente nel 2001 diviene '\"Mostra d'Oltremare Spa\", nuova societ\u00e0 di gestione, partecipata da Comune di Napoli, Regione Campania, Provincia di Napoli e Camera di commercio di Napoli, e ha dato inizio ad un sensibile programma di riqualificazione e valorizzazione, congiunto a un progetto di sviluppo economico-aziendale.\nL'intera area fieristica \u00e8 stata sottoposta ad un'opera di profonda ristrutturazione che l'ha riportata nuovamente al livello di polo fieristico di interesse nazionale ed internazionale ed ora si sta per completare la sistemazione del nuovo \"Parco della cultura e del tempo libero\", che, accanto al \"Parco Archeologico\", al \"Parco Congressuale\" ed a quello Fieristico, rappresenter\u00e0 uno dei quattro ambiti, quello pi\u00f9 nuovo e innovativo, in cui si divider\u00e0 la Mostra in futuro.\nSempre pi\u00f9 aperta anche ai cittadini, oltre che dei visitatori, la Mostra vedr\u00e0 sorgere al suo interno due moderni alberghi ed altre strutture che consentano al pubblico di dimorarvi e di poter fruire dell'area fieristica e dei numerosi monumenti di architettura contemporanea, fra cui l\"'Arena Flegrea\" - dove si svolgono numerosi festival (tra cui il Premio Carosone) - il \"Teatro Mediterraneo\", la piscina olimpionica e la maestosa Fontana dell'Esedra.\nDall'anno 2010 \u00e8 sede della fiera annuale dedicata al fumetto e all'animazione \"Napoli Comicon\".\nDal 2003 \u00e8 sede fissa dell'evento internazionale \"Pizzafest\".\nNel 2019 ha ospitato il media center e la sede dell'ufficio stampa della XXX Universiade, oltre ad alcuni eventi sportivi. Presso la piscina Fritz Dennerlein si sono tenute le gare di tuffi mentre i padiglioni 3 e 6 hanno ospitato, rispettivamente, le competizioni di tiro a segno e judo.\nPadiglioni e altri elementi architettonici.\nIl parco della Mostra costituisce uno dei pi\u00f9 pregevoli complessi architettonici del Razionalismo italiano prebellico e postbellico. La semplicit\u00e0 planimetrica del piano particolareggiato dell'area, progettato da Marcello Canino nel 1938, si contrappone al coevo EUR di Marcello Piacentini. Quest'ultimo \u00e8 caratterizzato dalla spinta monumentale voluta dal regime. La Mostra \u00e8 impostata su uno schema planimetrico che richiama l'impianto ippodameo della citt\u00e0 consolidata attraverso tre assi che fungono da decumani e raccordati da assi che sostituiscono i cardini e al termine di essi sorge un padiglione che spezza la linearit\u00e0 dei tracciati. Questo atteggiamento progettuale dell'impianto da parte di Canino si mette in evidenza che Napoli, nonostante i rigurgiti neoeclettici, abbia comunque assorbito la lezione teorica del Movimento Moderno declinandolo alla sua situazione geografica. Il complesso fu fortemente danneggiato durante la Seconda Guerra Mondiale e a cavallo tra gli anni Quaranta e gli anni Cinquanta fu restaurata impiegando quasi tutti gli stessi progettisti che participarono nel 1938. Ulteriori danni avvennero dopo il sisma del 1980 quando buona parte degli spazi espositivi venne destinata ad ospitare gli sfollati, in questa occasione di emergenza vennero demoliti alcuni padiglioni rappresentativi del moderno napoletano come le serre botaniche di Carlo Cocchia e l'arena flegrea, demolita alla fine degli anni Ottanta e ricostruita nuovamente da Giulio De Luca dopo l'impossibilit\u00e0 di recuperare la danneggiata arena del 1938.\nPalazzo Canino (ex Palazzo degli Uffici).\nCostituisce la testata d'angolo dell'ingresso principale. Fu progettato da Marcello Canino nel 1930 e ricostruito nella parte posterione nel 1952 da Delia Maione e attualmente restaurato da Luigi Casalini che lo ha rifunzionalizzato in albergo. L'edificio si configura come un blocco compatto a tre livelli in tufo e rivestito da travertino; al centro c'\u00e8 il taglio a tutt'altezza dell'androne di accesso ornato da un pronao colonnato semiellittico. L'interno \u00e8 carattetizzato dalla successione di tre corti che richiamano la domus romana. Gli interni sono decorati da affreschi di Emilio Notte e Franco Girosi.\nTorre delle Nazioni (ex Torre del Partito Nazionale Fascista).\nRealizzata nel 1940 da Venturino Ventura dopo aver vinto il concorso. La torre \u00e8 un tozzo parallelepipedo di lato 24,50 metri per 42 metri di altezza, si appoggia su un basamento, decorata in origine da bassorilievi che esaltavano il regime ad opera di Pasquale Monaco e Vincenzo Meconio; la struttura \u00e8 caratterizzata dalla presenza di due fronti pieni in travertino che si alternano ai prospetti svuotati. L'interno \u00e8 caratterizzato come un unico ambiente servito dal blocco ascensori e scale situato al centro. Interessante \u00e8 il gioco degli sbalzi in calcestruzzo armato dei solai, all'epoca considerati arditi per la tecnologia di calcolo disponibile. Attualmente \u00e8 in fase di recupero su progetto dello studio Corvino+Multari.\nIl Teatro Mediterraneo (ex Palazzo dell'Arte).\n\u00c8 il risultato di un concorso nazionale che vide protagonisti progettisti con diverse impostazioni linguistiche e architettoniche ed \u00e8 impostato ad assorbire il fondale scenico dell'asse principale. Il gruppo di progettisti fu composto da Nino Barill\u00e0, Vincenzo Gentile, Filippo Mellia e Giuseppe Sanbito, gli interni furono curati da Luigi Piccinato che intervenne sia nella versione del 1940 e sia nel 1952. Attualmente \u00e8 stato restaurato da Cherubino Gambardella e sono stati recuperati il palcoscenico e i camerini nel 2009.\nRistorante con piscina.\nL'edificio, insieme al padiglione dell'America Latina, costituisce la testata alla Fontana dell'Esedra. Questo vincolo ha fortemente condizionato Carlo Cocchia a progettare l'edificio nel 1938 secondo uno schema asimmetrico a T caratterizzato dall'insolito accoppiamento funzionale di una piscina olimpionica con trampolino nel gambo della T e della sala ristorante in testa. Il collegamento ai vari piani \u00e8 garantito da una \"promenade architecturale\" di chiara ascendenza lecorbusierana. Nel restauro del 1952, realizzato dallo stesso Cocchia, venne riconfigurata la rampa abbattendo il solaio di copertura e aperti i tompagni laterali del loggiato sul prospetto principale. Attualmente l'edificio \u00e8 stato recuperato da Massimo Pica Ciamarra che ha recuperato le forme originarie dell'opera e ha adeguato l'intero edificio alle nuove richieste aggiungendo anche una piscina ipogea al di sotto di quella originale. Gli interni sono caratterizzati dalla tripartizione a gradoni della sala ristorante che consente agli spettatori, ospiti del ristorante, di poter osservare agevolmente a 180 gradi la vista sulla piscina, sull'Arena Flegrea e sulla Fontana dell'Esedra. Il pavimento \u00e8 decorato da maioliche napoletane con riferimenti alla cucina mediterranea.\nPadiglione America Latina (ex Padiglioni della Banca d'Italia, Credito e Assicurazioni).\nIl Padiglione dell'America Latina costituisce l'altra met\u00e0 della testata che conduce alla Fontana. Pensati nel 1938 da Bruno Lapadula come gruppo di padiglioni della Banca d'Italia disposti intorno ad una corte giardino. Sul prospetto che affacciava sulla fontana si trovava un quadro di Giorgio Quaroni. I padiglioni furono danneggiati dai bombardamenti bellici e successivamente restaurati per la riapertura del 1952 su progetto Michele Capobianco, Arrigo Marsiglia e Alfredo Sbriziolo. Il progetto del '52 dot\u00f2 al padiglione una loggia caratterizzata da una veste razionalista di tipiche ascendenze nordiche che richiamano in particolare il neoplasticismo olandese e le esili strutture in acciaio di Ludwig Mies van der Rohe. Attualmente il padiglione \u00e8 stato recuperato dallo Studio Campagnuolo e Cherubino Gambardella.\nFontana dell'Esedra.\nLa Fontana dell'Esedra \u00e8 una delle fontane monumentali della citt\u00e0. Progettata da Luigi Piccinato e Carlo Cocchia nel 1938, in occasione della realizzazione del parco della Mostra, essa si ispira alle fontane monumentali del giardino settecentesco della Reggia di Caserta; la quinta scenica \u00e8 affidata al Monte Sant'Angelo, un rilievo dei Campi Flegrei. La fontana \u00e8 costituita da due corpi, uno rettangolare che digrada verso Piazzale Colombo caratterizzato da una sequenza di dodici vasche comunicanti fra loro, e l'altro semicircolare, detto \"anfiteatro delle acque\", composto da quattro corone concentriche dove sono posizionati i getti. In occasione della riapertura del complesso nel 1952, l'anfiteatro delle acque fu decorato a mosaico da Giuseppe Macedonio. Ai bordi, lungo il parterre, sono ubicate ventiquattro piccole vasche che fanno da corona ai bacini principali, tutto lo spazio \u00e8 racchiuso tra filari di pini. Attualmente \u00e8 stata recuperata e rifunzionalizzata.\nCentro Congressi (ex Padiglione Sanit\u00e0, Razza e Cultura).\nProgettato nel 1938 da Ferdinando Chiaromonte, uno dei pi\u00f9 attivi progettisti napoletani del periodo, e restaurato per la riapertura del 1952 su progetto di Delia Maione e Elena Mendia. Si caratterizza per la marcata impostazione accademica del volume, l'intenzione era quella di realizzare un edificio filtro tra le fontane e la vicina Arena Flegrea. Il prospetto, lungo circa centocinquanta metri, \u00e8 dotato di un pronao di chiaro gusto classicheggiante servito da una scalinata che funge da stilobate per assorbire la forte pendenza del suolo. L'interno, a doppia altezza, \u00e8 stato riorganizzato dopo gli interventi di recupero che hanno interessato diversi padiglioni del complesso. \nAcquario tropicale.\nProgettato nel 1938 da Carlo Cocchia, gi\u00e0 autore del ristorante e delle serre, esso costituiva l'espansione dello storico acquario alla Riviera. Fu pensato come una delle testate dell'ingresso nord della Mostra, Cocchia dot\u00f2 all'edificio una nota scultorea enfatizzata dal prospetto in ceramica dipinta con elementi tridimensionali. Effetto di assoluta novit\u00e0 nel panorama architettonico napoletano, la decorazione in ceramica fu affidata al ceramista Paolo Ricci, esponente della cosiddetta ceramica di Posillipo. L'interno era caratterizzato dalla razionalit\u00e0 dei percorsi che i visitatori dovessero svolgere. Attualmente l'edificio risulta snaturato di alcuni elementi, ad esempio l'ingresso principale \u00e8 stato trasformato in una semplice finestra perdendo le scale di accesso, le ornia delle aperture in travertino, l'accesso frontale e gli infissi originari; l'attuale funzione non \u00e8 pi\u00f9 quella di acquario.\nArena Flegrea.\nCostituisce una delle migliori opere della Mostra. Essa \u00e8 la prima realizzazione stabile di un teatro aperto capace di contenere una grande massa di spettatori, circa 12.000. Riveste un ruolo determinante per l'architettura razionalista partenopea, in quanto pu\u00f2 considerarsi la prima opera con intenti razionali. Fu progettata e realizzata tra il 1938 e il 1940, a soli ventisei anni, da Giulio De Luca che s'ispir\u00f2 ai modelli architettonici dei teatri greci e romani sparsi per la Magna Grecia. De Luca seppe dare bravura delle sue capacit\u00e0 di progettista attento alle problematiche di un teatro aperto riuscendo a risolvere i complessi problemi di acustica e di visibilit\u00e0 della cavea giocando sulla sezione e sul prospetto interno creando un'interazione di pregevole interesse tra paesaggio e architettura. La struttura, nel suo complesso, \u00e8 in contropendenza, questo fa s\u00ec che si annulli la lettura del suo fronte che si riduce al frontone di coronamento. La quota di accesso si solleva di otto metri e mezzo dal piano di campagna e al di sopra, un peristilio di pilotis a sostegno del lungo frontone ricurvo, lungo 114 metri, decorato da un mosaico di Nicola Fabbricatore. Dopo la Seconda Guerra Mondiale fu danneggiata, come tutte le strutture del complesso, e successivamente restaurata per l'apertura nel 1952. Nel tempo cadde nuovamente in degrado per scarsa manutenzione e per lo stato di emergenza post-sisma che ha aggravato le condizioni, si decise nel 1989, di comune accordo con il progettista, di demolire la vecchia arena e costruire una analoga con migliorie acustiche e visive. La nuova arena, scarna del mosaico sul prospetto, fu inaugurata nel 2001 con un concerto di Bob Dylan. Nel 2015, con un affitto di 50.000 euro all'anno e una percentuale sugli incassi, l'imprenditore Floro Flores si aggiudic\u00f2 la gestione dell'Arena Flegrea per dodici anni. A seguito di profondi lavori di ristrutturazione, dall'estate successiva ospita la rassegna Noisy Naples Fest che, per l'edizione 2018, porter\u00e0 in concerto a Napoli, tra gli altri, artisti internazionali del calibro di Noel Gallagher con i Noel Gallagher's High Flying Birds e Sting.\nPadiglione dell'Albania.\nProgettato nel 1938 dagli architetti Gerardo Bosio e Nicol\u00f2 Berardi, si caratterizza per un'architettura che s'ispira alla casa fortezza albanese. Il prospetto, oggi manomesso, fu concepito come fronte bugnato bidimensionale che fa da cornice all'inserimento dell'elemento centrale pilastrato a tre livelli che ospita il loggiato e il porticato. Il padiglione fu recuperato nel 1952 con l'allestimento interno curato da Luigi Cosenza. Attualmente \u00e8 in disuso ed \u00e8 aggredito dalla vegetazione cresciuta selvaggiamente tanto da impedire l'accesso e ne ha favorito un'accelerazione del degrado del padiglione.\nChiesa di Santa Maria Francesca Saverio Cabrini (ex Padiglione della Civilt\u00e0 cristiana in Africa).\n\u00c8 una delle poche opere realizzate da Roberto Pane come architetto. Coevo agli altri padiglioni, fu pensato come spazio che rappresentasse l'evangelizzazione delle colonie italiane caratterizzandosi per l'impostazione planimetrica di derivazione basilicale. Dopo la guerra fu trasformata stabilmente in chiesa proprio per questa caratteristica architettonica. Il prospetto \u00e8 caratterizzato da un pronao aperto ad archi rivestiti di laterizi e da statue che poggiano su mensole di calcestruzzo armato che rappresentano i quattro apostoli.\nPadiglione Rodi.\nProgettato da Giovan Battista Ceas nel 1938, si tratta di un padiglione costruito ispirandosi agli alberghi medioevali dell'Ordine di Malta. Il prospetto \u00e8 ornato da bassorilievi e lungo il lato sinistro si erge un pilastro che sostiene la statua di un cervo, simbolo di Rodi. Il padiglione versa in uno stato di fatiscenza ed \u00e8 interdetto l'accesso.\nCubo d'Oro.\n\u00c8 il risultato di un concorso nazionale vinto da tre architetti: Mario Zanetti, Luigi Racheli e Paolo Zella Melillo nel 1938. Il vasto complesso espositivo, addetto alla rappresentazione del pi\u00f9 vasto possedimento d'oltemare, comprendeva: il Salone dell'Impero; sette padiglioni minori, andati persi successivamente; un villaggio indigeno dove furono riprodotti: il Bagno di Fasilide; una chiesetta copta e altri elementi tipici dei villaggi abissini, comprensivi di indigeni che lavoravano oggetti artigianali. Il Cubo d'Oro \u00e8 un blocco architettonico-scultoreo che racchiude uno spazio pressoch\u00e9 cubico con affreschi di Giovanni Brancaccio che raffigurano le gesta del regime in Africa Orientale; il pavimento interno \u00e8 in marmo di Carrara e al centro ospitava un globo terrestre, oggi scomparso. Il volume, esternamente, \u00e8 sostenuto da una fascia pilastrata rivestita in pietrarsa vesuviana che ha la funzione di basamento alla composizione a mosaico ispirate alle architetture di Axum. Il padiglione \u00e8 stato recuperato da Cherubino Gambardella in tempi recenti.\nPadiglione dell'America del Nord (ex Padiglione della Libia).\nProgettato nel 1938 da Florestano Di Fausto, si proponeva come una sorta di insediamento articolato intorno ad uno spazio centrale che riproponeva le condizioni paesistiche della Libia attraverso la piantumazione di essenze esotiche, tra queste le \"Phoenix dactylifera\" note come palme da datteri. Fu ristrutturato nel 1952 da Carlo Cocchia e da Matteo Corbi che donarono all'edificio una veste razionalista. Oggi versa in stato di degrado."}
{"id": "651970", "revid": "3137", "url": "https://it.wikipedia.org/wiki?curid=651970", "title": "Mostra D'Oltremare", "text": ""}
{"id": "651972", "revid": "984922", "url": "https://it.wikipedia.org/wiki?curid=651972", "title": "Triaca musicale", "text": "L'insieme vocale TriacaMusicale dal 1995 svolge attivit\u00e0 concertistica e di ricerca nella musica antica rivolgendo particolare attenzione a nuovi repertori ed autori ancora poco conosciuti del Rinascimento e del Barocco europeo.\nIl gruppo.\nI suoi componenti, avvalendosi di diverse esperienze e competenze musicali, si impegnano in attivit\u00e0 di studio e di ricerca riferendosi, per la prassi esecutiva, alla trattatistica del periodo storico prescelto, alla lettura dei manoscritti e delle edizioni a stampa originali. \nDa questo primo taglio culturale TriacaMusicale si \u00e8 rivolto successivamente verso espressioni musicali di musica tradizionale e pop con arrangiamenti e rielaborazioni vocali di autori moderni e contemporanei. \nNell'attivit\u00e0 concertistica vocale e strumentale si avvale della collaborazione con il Quintetto di Ottoni \"Brass Express\" , formato da strumentisti dell'Orchestra Sinfonica Nazionale della RAI di Torino con cui TriacaMusicale ha realizzato nel 2002 il CD \"Gaudete!\" che celebra la tradizione del Natale dei diversi Paesi Europei. \nAttivit\u00e0.\nDalla collaborazione con la compagnia stabile \"A.R.S. Teatrando\" di Biella ha realizzato spettacoli strutturati come vere e proprie azioni teatrali di cui fanno parte attori e musicisti. \nOltre all'attivit\u00e0 concertistica, il quintetto vocale TriacaMusicale ha avuto riconoscimenti sia a livello Nazionale che Internazionale partecipando a numerose Rassegne, Corsi e Concorsi di alto prestigio tra cui, nell'agosto 1999, a Innsbruck, il corso di canto e interpretazione a cura di Jessica Cash nell'ambito del XXVIII Internationale Sommerakademie fur Alte Musik; nel settembre 1999, a Coccaglio-Brescia, il Corso di esecuzione madrigalistica in occasione del IV centenario della morte di Luca Marenzio (1553-1599) tenuto dal \"Consort of Music di Londra\" , con A. Rooley, E. Tubb ed A. King; nel 2001, in seguito all'attivit\u00e0 artistica e di ricerca sul repertorio dei secoli XV e XVI con il maestro Diego Fratelli, docente di Teoria Rinascimentale e Contrappunto presso l'Istituto di Musica Antica dell'Accademia Internazionale della Musica di Milano, ha ottenuto il terzo premio partecipando al 40\u00ba \"Concorso Internazionale di Canto Corale\" \" G.Seghizzi \" di Gorizia, aggiudicandosi inoltre il \"Premio Speciale\" per maggior punteggio assoluto tra i gruppi italiani partecipanti; nell'estate 2003 ha seguito una Masterclass a cura del gruppo vocale King's Singers presso la Musikhochschule di Lubecca (Germania) partecipando al concerto finale nell'ambito dello \"Schleswig - Holstein Musik Festival\"; nello stesso anno il gruppo ha partecipato alla Rassegna Internazionale di Canto Corale di Mel (Belluno) nell'aprile 2004 ha ottenuto il diploma con menzione \u00abTr\u00e8s bien \u00bb al 40\u00ba Montreux Choral Festival partecipando inoltre alla serata di gala presso \"l'Auditorium Stravinski di Montreux\". \nNel novembre 2005, su commissione della Regione Piemonte, ha realizzato la registrazione di due brani inerenti al Sacro Monte di Varallo, di cui uno del compositore valsesiano Carlo Fass\u00f2, da inserire nel CD antologico di brani sui \" Sacri Monti del Piemonte e della Lombardia \", distribuito dai Sacri Monti stessi e pubblicato inoltre sul sito Unesco. \n\u00c8 in fase di registrazione discografica l'opera omnia polifonica del compositore boemo Kristof Harant (Boemia 1564 - Praga 1621) : la Messa parodia su madrigale di Luca Marenzio \"Missa quinis vocibus super Dolorosi martir\", un Mottetto su testo tedesco \"Maria Kron\" e un Mottetto su testo latino \"Qui confidunt in Domino\"."}
{"id": "651973", "revid": "125316635", "url": "https://it.wikipedia.org/wiki?curid=651973", "title": "I disastri di Re Art\u00f9", "text": "I disastri di Re Art\u00f9 (\"King Arthur's Disasters\") \u00e8 una serie televisiva britannica prodotta da Zenith Entertainment e trasmessa tra il 2005 e il 2006. \u00c8 stata in seguito esportata in altri paesi, tra cui Francia (Cartoon Network), Italia e Australia (ABC1). In Italia viene trasmessa dal 29 novembre 2005 su Disney Channel ed in seguito su Toon Disney.\nTrama.\nOgni episodio inizia sempre nello stesso modo: \"il valoroso\" e \"bello\" Art\u00f9, re dei Britanni, va dalla principessa Ginevra per accettare una delle sue proposte pi\u00f9 incredibili. Una volta accettato, va da Merlino, che gli spiega ogni volta che gli oggetti desiderati sono custoditi dalle cosiddette \"Forze Oscure\". Nonostante ci\u00f2, si avventurano in ogni parte d'Europa, accompagnati dal fedele ma tonto scudiero Splug, da Sir Martin e Sir Lancillotto, che ogni volta tramano per il trono del re che deve anche vedersela il pi\u00f9 delle volte con un allegro Robin Hood che cerca di ostacolarlo. Alla fine di ogni episodio, un imprevisto sempre diverso manda in fumo ogni richiesta di Ginevra, con una divertente disavventura del re."}
{"id": "651983", "revid": "640389", "url": "https://it.wikipedia.org/wiki?curid=651983", "title": "Henry Kissinger", "text": "Membro del Partito Repubblicano, fu consigliere per la sicurezza nazionale e Segretario di Stato degli Stati Uniti durante le presidenze di Richard Nixon e di Gerald Ford tra il 1969 e il 1977. Nel 1973 fu insignito del premio Nobel per la pace.\nKissinger si rese protagonista, all'inizio degli anni settanta, di una innovativa politica estera, raggiungendo alcuni importanti successi per gli Stati Uniti, che gli valsero un grande prestigio internazionale e una crescente influenza all'interno dell'amministrazione Nixon. Peraltro i suoi metodi spregiudicati di azione politica, che non escludevano pesanti interferenze, anche militari, su governi e politici stranieri, per salvaguardare a tutti i costi il potere americano e impedire la sopravvivenza di realt\u00e0 politiche ritenute ostili, come nel caso del Cile e dell'Argentina, sono stati aspramente criticati.\nBiografia.\nNacque a F\u00fcrth, in Baviera, in una famiglia ebraica tedesca originaria di Bad Kissingen; suo padre, Louis Kissinger (1887-1982), era un insegnante, sua madre Paula Stern (1901-1998) una casalinga che accudiva la casa e i due figli, Heinz e Walter (1924-2021). Era una tipica famiglia ebraica, piccolo borghese. Lasciarono la Germania nel 1938 in seguito alle persecuzioni antisemite dei nazisti. In un primo momento trovarono rifugio a Londra. Di l\u00e0, con l'aiuto di alcuni parenti, i Kissinger si trasferirono a New York, a Washington Heights (Upper Manhattan). L'avventura americana all'inizio fu tutt'altro che esaltante. \nHeinz cambi\u00f2 il suo nome in Henry. S'iscrisse alla High School George Washington e subito si mise in mostra come uno degli studenti pi\u00f9 brillanti. Per proseguire gli studi serali d'inglese, durante il giorno lavorava come operaio.\nTerminato il liceo, Henry s'iscrisse ai corsi serali del City College e cominci\u00f2 a studiare ragioneria. Contribu\u00ec al bilancio familiare lavorando dapprima in una fabbrica di spazzole, poi in un'altra per pennelli da barba e infine trov\u00f2 impiego in un ufficio postale.\nDurante la seconda guerra mondiale.\nIl sopraggiungere della guerra nel 1943 lo liber\u00f2 da una tale vita. Insieme al fratello, Walter, si arruol\u00f2 nell'esercito degli Stati Uniti e acquis\u00ec la cittadinanza americana. Kissinger, che non perder\u00e0 mai il suo marcato accento tedesco, decise di ottenere la cittadinanza statunitense il 19 giugno 1943, dopo il suo arruolamento; venne ingaggiato come traduttore per il tedesco da un organismo di controspionaggio, con il quale oper\u00f2 fino al 18 aprile 1946 nella Germania occupata. Arruolato come soldato semplice, fu affidato come interprete e aiutante del generale comandante della 84\u00aa Divisione che, nell'aprile del 1945, fu inviata a Krefeld in Germania.\nConquistatasi la fiducia del comandante, gli venne affidato \u2013 sia perch\u00e9 parlava il tedesco, sia per le sue doti \u2013 l'incarico di riorganizzare l'amministrazione di Krefeld, allo sbando dopo la fuga dei nazisti: mezzo milione di persone senz'autorit\u00e0, casa, vestiti, cibo. Nel giro di una settimana il soldato semplice Henry Kissinger riusc\u00ec a far tornare alla normalit\u00e0 la vita a Krefeld. Venne promosso sergente e subito dopo fu distaccato alla scuola dei servizi segreti del comando europeo, dove insegnava agli ufficiali come scoprire i nazisti che cercavano rifugio nella clandestinit\u00e0.\nTerminata la guerra, l'esercito gli offr\u00ec di rimanere nella scuola come insegnante civile con un lauto stipendio, ma Kissinger rifiut\u00f2, poich\u00e9 voleva portare a termine gli studi interrotti. Nel 1947 richiese di essere ammesso a Harvard e la sua domanda fu accolta. A 24 anni inizi\u00f2 cos\u00ec una nuova fase della sua vita.\nCarriera accademica.\nNel 1950 ottenne \"summa cum laude\" il B.A. all'Harvard College; nel 1952 il M.A. e nel 1954 il Ph.D., entrambi presso la Harvard University, con una tesi di dottorato su \"Peace, Legitimacy, and the Equilibrium (A Study of the Statesmanship of Castlereagh and Metternich)\"; nel 1957 pubblic\u00f2 \"Nuclear Weapons and Foreign Policy\". Kissinger incominci\u00f2 a lavorare a Harvard a programmi speciali, anche se non come membro di diritto dell'universit\u00e0. Gli venne offerta una cattedra all'Universit\u00e0 di Chicago, ma la rifiut\u00f2 perch\u00e9 la considerava troppo lontana dalla scena politica di Washington. Prefer\u00ec restare a Harvard, anche se con impieghi temporanei.\nNel 1959 fu nominato \"Associate Professor\" e professore di ruolo nel 1962, nel Department of Government e nel Center for International Affairs, dirigendo dal 1951 al 1971 lo Harvard International Seminar e dal 1958 al 1971 lo Harvard Defense Studies Program. Inoltre svolse consulenze per diversi organismi del governo federale (National Security Council, Council on Foreign Relations, RAND Corporation, Arms Control and Disarmament Agency, Department of State).\nL'uomo che lanci\u00f2 Kissinger nella politica governativa fu Nelson Rockefeller, miliardario, persona di potere e di grande prestigio, repubblicano e collaboratore del presidente Eisenhower. L'incontro fra i due avvenne nel 1955, nel corso di un seminario che Rockefeller aveva organizzato a New York con istituti di cultura e organismi governativi per esaminare vari problemi di politica internazionale. Rockefeller offr\u00ec a Kissinger di lavorare alla Fondazione Rockefeller con il titolo di direttore degli studi speciali.\nCominci\u00f2 anche una proficua collaborazione con la presidenza Eisenhower e fu anche l'inizio dei suoi rapporti di consulenza, per la politica estera, con i successivi presidenti degli Stati Uniti, Kennedy e Johnson.\nIntanto non sub\u00ec interruzioni la sua attivit\u00e0 di studioso della strategia politica internazionale. Nel 1958 pubblic\u00f2 il suo primo libro, \"Nuclear Weapons and Foreign Policy\" (Armi nucleari e politica estera), che lo port\u00f2 alla ribalta. \nIl libro divenne un \"best seller\" e richiam\u00f2 su di lui l'attenzione di politici, giornalisti, addetti ai lavori e di tutti coloro che si occupavano, in qualche modo, dei problemi strategici del potere americano.\nKissinger propose una nuova teoria della pace e della guerra e un nuovo modo d'impostare i rapporti di potere rispondente alla rivoluzione avvenuta negli armamenti nucleari. Kissinger, nel frattempo, rimase affascinato dai discorsi della \"Nuova Frontiera\" di J. F. Kennedy. \nArthur Schlesinger Jr., uno dei consiglieri pi\u00f9 stretti del neo presidente, gli offr\u00ec una collaborazione \"part-time\". L'esperienza con Kennedy non fu esaltante. Kissinger non riusc\u00ec mai a farsi accettare dal gruppo di potere kennediano. Nonostante che le sue teorie strategiche spingessero Kennedy a triplicare i fondi per le armi nucleari, presto Kissinger si stanc\u00f2 di Kennedy e Kennedy si stanc\u00f2 di lui.\nCarriera politica.\nDopo l'assassinio di Kennedy, Kissinger collabor\u00f2 con Lyndon Johnson, che gli affid\u00f2 incarichi speciali, e per lui comp\u00ec un viaggio in Vietnam per verificare l'attendibilit\u00e0 dei rapporti della CIA. Fu nel corso di questo primo viaggio e dei successivi che Kissinger si rese conto degli errori che si stavano commettendo in Vietnam. Comunque le relazioni dettagliate di Kissinger non tolsero Johnson dai guai del Vietnam. In quegli stessi anni lavor\u00f2 a un'altra importante opera di carattere storico: \"A World Restored: Castlereagh, Metternich and the Problems of Peace, 1812-1822\" (\"Restaurazione di un mondo: Castlereagh, Metternich e i problemi della pace:1812-1822\").\nSi tratta di uno studio di politica internazionale sui tentativi compiuti dai due statisti europei per riportare la pace in Europa dopo le guerre napoleoniche.\nNel 1968 Nelson Rockefeller, governatore di New York, era l'unico avversario di Nixon alla convenzione repubblicana di Miami e Kissinger era il suo esperto di politica internazionale. L'8 agosto Rockefeller sub\u00ec una cocente sconfitta. Nixon fu designato al primo ballottaggio candidato del partito repubblicano alla Presidenza degli Stati Uniti. Fu una delle campagne elettorali pi\u00f9 drammatiche nella storia degli Stati Uniti. Ad aprile, a Memphis, era stato assassinato Martin Luther King, a giugno la stessa sorte capit\u00f2 a Robert Kennedy, probabile candidato democratico alla presidenza degli Stati Uniti.\nServizio pubblico (1969-1977).\nNixon vinse le elezioni promettendo ai suoi elettori la conclusione della guerra in Vietnam e la restaurazione della legge e dell'ordine in un paese dominato dalle proteste contro la guerra e dai disordini razziali e, appena eletto, non perse tempo a definire il suo \"staff\". Fu allora che Nixon mand\u00f2 a chiamare Kissinger e, dopo un incontro al 39\u00ba piano dell'Hotel Pierre di New York, gli offr\u00ec la carica di Assistente del Presidente per la Sicurezza nazionale.\nNell'amministrazione Nixon.\nIl professore e il presidente erano legati da sostanziali affinit\u00e0: avevano una naturale predisposizione per la diplomazia segreta, una concezione politica ispirata a un esasperato pragmatismo, una notevole dose di cinismo, un profondo amore per il potere, una stima reciproca anche se non priva di una certa diffidenza. \u00c8 interessante ricordare quel che Kissinger confess\u00f2 in una celebre intervista concessa a Oriana Fallaci: \u00abSono stato contro di lui in ben tre elezioni\u00bb. Il professor Henry, in meno di un mese, divenne il pi\u00f9 importante consigliere del presidente, il suo consulente, compagno, apologista, amico e portavoce. \nIn un mondo in cui il bipolarismo militare non garantiva pi\u00f9 quello politico, venne definitivamente abbandonata la dottrina del \"contenimento\" e della \"guerra totale\", tipica del periodo della Guerra fredda.\nNasceva la teoria della \"guerra limitata\", del \"linkage\", del \"negoziato permanente\" per mantenere un equilibrio mondiale.\n\u00abNon pu\u00f2 esserci pace senza equilibrio di forze\u00bb, disse Kissinger, che avr\u00e0 un ruolo dominante nella politica estera degli Stati Uniti tra il 1969 e il 1977. Ora che la superiorit\u00e0 militare americana si stava ridimensionando e che altri centri di potere stavano sorgendo nel mondo, era necessaria una diplomazia agile e dinamica, che costringesse a una convivenza internazionale, resa indispensabile per evitare il rischio di una guerra atomica.\n\u00abLe armi nucleari - diceva ancora Nixon - hanno imposto una sorta di trattato universale di non aggressione [...] il compito della nostra dottrina strategica dev'essere quello di indicare alternative meno catastrofiche di un olocausto nucleare.\u00bb\nQuesto non significava abbandonare l'ipotesi di guerre locali e di una forte e minacciosa strategia militare che continuasse a garantire, tra l'altro, lo sviluppo della potenza industriale e bellica americana.\n\u00abQuello che \u00e8 importante - afferma Kissinger - \u00e8 che la strategia militare sia accompagnata da una permanente attivit\u00e0 diplomatica, poich\u00e9 il controllo degli armamenti non \u00e8 meno essenziale della costruzione delle armi.\u00bb\nVietnamizzazione.\nIl banco di prova di questa nuova dottrina fu la guerra nel Vietnam, dove il presidente Nixon si giocava il suo futuro politico.\n\"Vietnamizzazione\" divenne la parola d'ordine del presidente statunitense: arrivare, cio\u00e8, a un progressivo disimpegno in una guerra insostenibile da un punto di vista economico, oltre che politico. L'obiettivo da raggiungere era quello di avviare una pace negoziata che permettesse agli Usa di uscire onorevolmente dalla guerra. La politica di Henry Kissinger a questo proposito fu quella d'inserire la pace in Vietnam in un pi\u00f9 ampio disegno strategico che vedeva coinvolte la politica delle altre grandi potenze mondiali, Unione Sovietica e Cina, in primo luogo.\n\"D\u00e9tente\".\nI primi frutti di questa strategia erano stati i colloqui di Helsinki per la limitazione delle armi nucleari fra USA e URSS. Kissinger cominci\u00f2 un'attivit\u00e0 di \"globe trotter\" della politica internazionale sempre pi\u00f9 frenetica: da Parigi a Pechino, da Mosca a Washington, dal Medio Oriente a Hollywood.\nIn quegli incontri si erano poste le basi degli Accordi SALT, il primo trattato di non proliferazione nucleare che, nel marzo 1970, sar\u00e0 sottoscritto da 100 paesi con la sola esclusione di Francia, India, Cina, Brasile. Il lavoro di definizione del SALT 1 prima, e del SALT 2, poi, sar\u00e0 motivo di una lunga trattativa diplomatica tra Stati Uniti e URSS. Pioniere della politica della distensione (o \"d\u00e9tente\"), Kissinger sar\u00e0 osteggiato sia dalla sinistra pacifista, sia dalla destra anticomunista. Diventato Segretario di Stato, si adoper\u00f2 per l'allentamento della tensione con l'Unione Sovietica e negozi\u00f2 il trattato SALT e lo \"Anti-Ballistic Missile Treaty\".\nNel 1971 comp\u00ec due viaggi segreti in Cina per preparare il viaggio di Nixon del 1972, con il quale si diede avvio alla normalizzazione delle relazioni tra USA e Repubblica Popolare Cinese.\nFine della guerra del Vietnam.\nIl coinvolgimento di Kissinger nella guerra del Vietnam era iniziato nel 1967, come tramite di un'iniziativa segreta di pace, in codice \"Pennsylvania\". Nixon, eletto presidente nel 1968 su una piattaforma di \"peace with honor\", vietnamizz\u00f2 il conflitto con l'assistenza di Kissinger e gli affid\u00f2 la conduzione delle trattative di pace a Parigi, che si conclusero il 15 gennaio 1973 con un accordo per il cessate il fuoco. Nel 1973 venne assegnato a Kissinger e al vietnamita Le Duc Tho il premio Nobel per la pace per l'avvio della composizione del conflitto vietnamita; Le Duc Tho rifiut\u00f2 il premio per il protrarsi del conflitto (fino al 1975), per cui anche Kissinger non si present\u00f2, scusandosi, alla cerimonia.\nCoinvolgimento nel \"golpe\" cileno.\nKissinger ebbe un ruolo di sostegno attivo al colpo di Stato militare dell'11 settembre 1973, operato da Augusto Pinochet, instauratore di un regime autoritario accusato di commettere crimini contro l'umanit\u00e0, organizzatore di un golpe in cui perse la vita il presidente socialista democraticamente eletto, Salvador Allende e altri 3000 cittadini cileni. Nel 2001 iniziarono a essere formalizzate accuse precise in merito (tra cui l'aver ordinato l'omicidio del generale Ren\u00e9 Schneider) e vennero aperte varie inchieste. Il 28 maggio 2001, a Parigi, Kissinger ricevette un mandato di comparizione dalla magistratura francese per testimoniare sulla sparizione di cinque cittadini francesi nei primi giorni della dittatura di Pinochet; Kissinger, per\u00f2, lasci\u00f2 la Francia la sera stessa.\nGuerra del Kippur.\nSempre nel 1973, in ottobre, Kissinger negozi\u00f2 la fine della guerra del Kippur, iniziata con l'attacco di Egitto e Siria a Israele, ma poi vinta da quest'ultima. In cambio di un massiccio ponte aereo (su cui Kissinger era perplesso e che provocher\u00e0 un \"embargo\" petrolifero di sei mesi da parte dell'OPEC), ottenne che Israele si ritirasse sulle linee precedenti e pose le premesse del riavvicinamento fra Stati Uniti ed Egitto e della pace fra Egitto e Israele, che sar\u00e0 siglata a Camp David sotto la presidenza Carter (1978).\nNell'amministrazione Ford.\nNel periodo dello scandalo Watergate (17 giugno 1972-9 agosto 1974) Kissinger risult\u00f2 estraneo e quindi rimase uno dei pi\u00f9 popolari membri del governo. Alle dimissioni di Nixon il 9 agosto 1974, che furono indirizzate per lettera proprio a Kissinger in quanto Segretario di Stato, secondo la procedura prevista dalla Costituzione degli Stati Uniti, mantenne l'incarico nell'amministrazione Ford. Negli ultimi giorni dell'amministrazione Nixon, Kissinger fu molto vicino al presidente; la notte prima delle dimissioni i due uomini politici ebbero un drammatico colloquio finale durante il quale Nixon ebbe un crollo morale e venne confortato da Kissinger, che sostenne che il presidente \"certamente sarebbe stato giudicato meglio dalla storia che dai suoi contemporanei\".\nIn Africa, in seguito alla dissoluzione dell'Impero coloniale portoghese (1974), Ford e Kissinger appoggiarono le forze politico-militari anticomuniste sia in Angola che in Mozambico. Allo stesso tempo, Kissinger ebbe un ruolo decisivo nella fine del regime razzista bianco in Rhodesia e nella sua sostituzione con un governo della maggioranza nera (Zimbabwe).\nNel dicembre 1975 Ford e Kissinger incontrarono a Giacarta il presidente indonesiano Suharto e, secondo taluni, diedero la loro approvazione all'invasione di Timor Est, che porter\u00e0 al massacro di 200.000 abitanti di quel territorio\nRitorno alla vita privata.\nDopo la conclusione dell'amministrazione Ford, Kissinger non ricopr\u00ec pi\u00f9 alti incarichi, sia perch\u00e9 la successiva amministrazione Carter era democratica, sia perch\u00e9 con le presidenze Reagan e Bush il Partito repubblicano venne gradualmente conquistato dalla sua ala neo-conservatrice, anch'essa anti-realista.\nTuttavia, Kissinger rimase attivo sulla scena americana e globale, partecipando ad attivit\u00e0 di gruppi politici come la \"Trilateral Commission\" e svolgendo attivit\u00e0 di consulente, conferenziere, commentatore televisivo e scrittore (diarista), oltre che di consigliere di amministrazione in diverse imprese con proiezione internazionale. Nel 1977, appena cessato dal servizio, Kissinger entr\u00f2 a far parte del \"Center for Strategic and International Studies\" della Georgetown University. Nel 1989 fond\u00f2 una societ\u00e0 di consulenza, la Kissinger Associates.\nNel 2001 il giudice argentino Rodolfo Corral emise nei suoi confronti un mandato di comparizione per la presunta complicit\u00e0 nell'\"Operazione Condor\". Nonostante quest'incriminazione, e quella ricevuta della magistratura francese, nel 2002 il presidente George W. Bush lo nomin\u00f2 presidente della commissione incaricata di chiarire gli eventi dell'11 settembre 2001: questo suscit\u00f2 aspre critiche da parte di coloro che lo accusavano di crimini di guerra; Kissinger si dimise dalla commissione il 13 dicembre 2002.\nFamiglia.\nKissinger spos\u00f2 nel 1959 Ann Fleicher, rifugiata ebrea come lui, dalla quale aveva avuto due figli, Elizabeth e David, ma dopo 15 anni di matrimonio si separ\u00f2 da lei, che, qualche anno dopo, defin\u00ec il loro matrimonio \"totalmente infelice\".\nSuo figlio David \u00e8 presidente del gruppo mediatico NBC.\nControversie.\nDiscussa \u00e8 stata la sua vita in pi\u00f9 di un'occasione: il rapporto con Mao, la sua influenza durante il golpe cileno, l'intervista di Oriana Fallaci, con cui la giornalista cercava, invano, di scoprire importanti rivelazioni sulla politica post-moderna da uno dei protagonisti politici pi\u00f9 controversi. Lo storico Danilo Campanella ha tracciato una linea di collegamento tra il cambiamento della linea politica statunitense, da Carter in poi, con il passaggio dalla politica ideologica a quella realista, ovvero di \"Realpolitik\", segnando un cambiamento del post-modernismo tra politica e strategia. Secondo Campanella, Kissinger ne sarebbe stato il fautore principale. In Italia ha fatto scalpore il suo controverso rapporto con l'ex Presidente del Consiglio Aldo Moro."}
{"id": "651985", "revid": "287204", "url": "https://it.wikipedia.org/wiki?curid=651985", "title": "Centro Sportivo Italiano", "text": "Il Centro Sportivo Italiano (CSI) \u00e8 un'organizzazione non a scopo di lucro nazionale, principalmente fondata sul volontariato, riconosciuta quale ente di promozione sportiva ed associazione di promozione sociale che promuove lo sport come momento di educazione, di crescita, di impegno e di aggregazione sociale, ispirandosi alla visione cristiana dell'uomo e della storia nel servizio alle persone ed al territorio.\nMissione.\n\"Educare attraverso lo sport\" \u00e8 la missione del Centro Sportivo Italiano, in quanto vuole rispondere ad una domanda di sport qualificata sul piano culturale, umano e sociale.\nPromuove lo sport come:\nNonostante l'attivit\u00e0 organizzata sia dal punto di vista organizzativo del tutto simile a quella portata avanti dalle federazioni competenti, il CSI promuove una visione dello sport diversa basata sulla morale cattolica con particolare attenzione al nucleo dell'oratorio; in quest'ottica ogni singolo cittadino pu\u00f2 trovare uno \"sport su misura\", cio\u00e8 un'attivit\u00e0 sportiva nella quale si confronta con altre persone di pari capacit\u00e0 tecnica (ad esempio, dividere atleti della stessa et\u00e0 con programmi tecnici diversificati e di difficolt\u00e0 crescente).\nLa filosofia viene riassunta dalla frase \"ad ognuno il proprio sport\", cio\u00e8 uno sport dove ognuno pu\u00f2 trovare espressione e opportunit\u00e0 per se stesso, dal punto di vista tecnico come anche da quello economico.\nDa sempre, attiva nelle \"periferie sociali\" del Paese, dove lo sport pu\u00f2 essere occasione di integrazione e di contrasto alla emarginazione ed alla malavita, la sua azione si \u00e8 estesa anche verso le \"periferie del mondo\". Dal 2010 \u00e8 infatti attiva la \"Campagna di Volontariato Sportivo Internazionale\" denominata \"CSI per il mondo\", iniziata ad Haiti a seguito del devastante terremoto e poi via via estesa in Camerun, in Albania e nella Repubblica Centrafricana nell'estate 2015, con lo scopo di portare, attraverso lo sport, un sorriso nei paesi dove la grande povert\u00e0 crea nei giovani problemi sociali che aggravano quelli economici.\nRiconoscimenti istituzionali.\nIl Centro Sportivo Italiano \u00e8 riconosciuto:\nInoltre:\nStoria.\nL'antesignano: la nascita della FASCI nel 1906.\nIl Centro Sportivo Italiano \u00e8 la pi\u00f9 antica associazione polisportiva attiva in Italia.\nLa sua fondazione risale al 1944, su iniziativa della Giovent\u00f9 italiana di Azione Cattolica, idealmente volendo proseguire l'esperienza della Federazione delle associazioni sportive cattoliche italiane (FASCI). Essa fu creata nel 1906 sempre dall'Azione Cattolica e poi sciolta nel 1927 in esecuzione del Regio Decreto 6 novembre 1926, n. 1848 (Testo Unico delle Leggi di Pubblica Sicurezza - TULPS), che stabiliva lo scioglimento di tutti i partiti, sindacati, associazioni e organizzazioni non fasciste e che venne emanato d'urgenza dal governo fascista, appena una settimana dopo il fallito attentato subito da Benito Mussolini ad opera del giovanissimo anarchico Anteo Zamboni a Bologna in occasione del nuovo Stadio Littoriale (ora stadio \"Renato Dall'Ara\"). Successivamente allo scioglimento di tutte le associazioni e organizzazioni politicamente \"laiche\", le varie attivit\u00e0 di rilevanza sociale e di massa, ivi comprese quelle sportive, passarono sotto la gestione e i programmi del partito fascista e degli organi di governo locali e nazionali, senza pi\u00f9 possibilit\u00e0 di vita democratica e libera iniziativa.\nLa (ri)fondazione del Centro Sportivo Italiano.\nAll'indomani dell'armistizio del '43, preso atto che con la caduta del governo fascista decadevano anche alcuni degli effetti del TULPS, vi fu in Italia un rapido rifiorire del mondo associativo e politico; il 5 gennaio 1944 la direzione generale dell'Azione Cattolica approvava, su proposta del prof. Luigi Gedda, l'iniziativa di intraprendere la ricostituzione di un organismo specializzato per lo sport, questa volta con la denominazione di \"Centro Sportivo Italiano\".\nPur dichiarandosi quale prosecuzione ideale della FASCI, la stessa nuova denominazione, nei confronti della precedente, voleva indicare una precisa apertura apostolica verso tutta la giovent\u00f9 italiana e non pi\u00f9 limitarsi alle sole associazioni sportive cattoliche, seguendo in sostanza ci\u00f2 che era avvenuto nella societ\u00e0 civile del Paese durante il ventennio fascista: l'effetto positivo della trasformazione dello sport da fenomeno elitario a fenomeno di massa.\nNella primavera del '44 un'apposita commissione, nominata dalla presidenza centrale dell'Azione Cattolica, redige pertanto una bozza di statuto e di regolamento organico. Nell'autunno del 1944 viene approvato il primo statuto del CSI, che pone a fondamento dell'azione associativa il fine di \"sviluppare le attivit\u00e0 sportive e agonistiche guardando ad esse con spirito cristiano, e cio\u00e8 come ad un valido mezzo di salvaguardia morale e di perfezionamento psicofisico dell'individuo\": questo sport dalla forte valenza educativa va esteso al \"maggior numero possibile di individui\". \u00c8 il principio cardine dell'associazione: il CSI \u00e8 promosso da cristiani, ma \u00e8 aperto a tutti e collabora con quanti si impegnano per uno sport a servizio dell'uomo.\nLa nuova associazione, che muove i primi passi in un'Italia ancora divisa in due, afferma nella nascente Italia democratica il diritto dei cittadini ad associarsi liberamente per praticare un'attivit\u00e0 sportiva. In un Paese interamente da ricostruire, dove anche gli impianti sportivi mostrano i segni della guerra appena terminata, lo sport del CSI si forma inizialmente all'ombra dei campanili: le sue societ\u00e0 sportive si coagulano attorno agli uffici sportivi diocesani e sono espressione, per la maggior parte, di parrocchie e istituti religiosi.\nPapa Pio XII, il \"Papa degli sportivi\".\nSe Luigi Gedda \u00e8 lo stratega della organizzazione cattolica dello sport, \u00e8 tuttavia papa Pio XII che ne definisce gli obiettivi ideali, i princ\u00ecpi educativi, le finalit\u00e0 morali. \u00c8 stato scritto che Pio XII, \"ultimo papa d'una chiesa ierocratica in una visione simbolica post conciliare, \u00e8 invece tra i primi, forse il primo, pienamente inserito in una societ\u00e0 di massa\" e che \"ebbe il senso vivissimo dei mezzi di comunicazione di massa, cogliendone il potere reale e dedicando ad essi grande cura\". Anzi, si pu\u00f2 affermare che Pio XII fece degli strumenti di comunicazione di massa uno dei mezzi privilegiati per l'instaurazione di quella societ\u00e0 cristiana che costitu\u00ec uno dei tratti pi\u00f9 significativi del suo pontificato.\nLo sport rientrava fra gli strumenti di comunicazione di massa: non a caso, nei suoi vari discorsi il riferimento allo sport \u00e8 frequente e sicuramente per assiduit\u00e0 non ha precedenti coi suoi predecessori. A ulteriore conferma dell'interesse di Pio XII in materia di sport resta anche tutta una serie di significativi episodi che inauguravano uno stile del tutto nuovo. Nel 1946 riceveva, ad esempio, ed era la prima volta nella sua trentennale storia, la carovana del Giro d'Italia, secondo una consuetudine che si sarebbe negli anni ripetuta.\nUn episodio significativo dell'attenzione pacelliana allo sport si ha nella pubblica menzione che Pio XII fece di Gino Bartali in un discorso ufficiale. Il 7 settembre 1947, dinanzi agli uomini di Azione Cattolica in piazza San Pietro, cos\u00ec si esprimeva:\nL'immediato dopoguerra.\nNell'immediato dopoguerra il CSI si fa promotore di innovative proposte di attivit\u00e0 sportiva, modellate per le diverse fasce di popolazione. Nei mesi di maggio e giugno 1945 il CSI organizza, con la collaborazione tecnica delle federazioni sportive nazionali e del CONI, i \"Campionati Studenti Medi\". Hanno fatto seguito, nei mesi estivi, i \"Campionati Sportivi del Lavoratore\", inizialmente ideati e lanciati dal CSI, al quale si sono poi uniti il CONI, l'ENAL e la CGIL.\nNel 1945, in collaborazione con la GIAC, nascono anche i Campionati Studenteschi, che promuovono la pratica sportiva nelle scuole di tutta Italia, mentre nei primi mesi del 1949 debuttano i \"Campanili Alpini\" (in collaborazione con la FISI ed il settimanale per ragazzi della GIAC \"Il Vittorioso\") e, successivamente, i \"Campanili Marini\", che mirano a diffondere, rispettivamente, gli sport invernali e natatori in ogni comune tra gli italiani delle diverse et\u00e0.\nContemporaneamente si organizzano su tutto il territorio nazionale anche attivit\u00e0 di tipo tradizionale, in accordo e collaborazione con le federazioni sportive nazionali.\nNegli anni successivi si replica con intensit\u00e0 crescente. Si gioca e si gareggia dappertutto sotto i colori blu-arancio del CSI: non solo nei cortili delle parrocchie, ma anche negli stadi, nelle piazze, sulle strade. Nascono il \"Trofeo della Montagna\" (1946), organizzato, in collaborazione con gli Alpini, per i \"militari, valligiani e cittadini\"; \"Ju Sport\", per i ragazzi dai 10 ai 14 anni; \"Sport Vitt\" e le \"Olimpiadi Vitt\", per i giovani dai 16 ai 20 anni.\nSeguir\u00e0 anche \"Arcobaleno Sport\": una serie di attivit\u00e0 adatte ai ragazzi, che si articolano in otto trofei dai colori dell'arcobaleno e comprendono pallacanestro, nuoto, atletica leggera, pallavolo, calcio, rugby educativo, pattinaggio, tennistavolo.\nLa ricorrenza del primo decennio del Centro Sportivo Italiano.\nNell'ottobre 1955 il CSI festeggia a Roma i primi dieci anni di vita. L'idea di un raduno romano del CSI era nata come omaggio a papa Pio XII, \"il Papa degli sportivi\", nel suo ottantesimo compleanno e nel quindicesimo di pontificato. La ricorrenza del decennale di fondazione fu vista anche come l'occasione propizia per ribadire al Paese intero la propria vocazione. A quell'appuntamento il CSI si presentava forte di un'organizzazione diffusa ormai in tutta la penisola: 17 comitati regionali, 92 comitati provinciali, 60 comitati zonali, 3\u00a0000 societ\u00e0 sportive, circa 80\u00a0000 tesserati.\nIl CSI diede vita a tre grandi manifestazioni sportive:\nLa mattina del 9 ottobre, assieme alle atlete della FARI ed agli atleti di molte federazioni sportive nazionali con i loro dirigenti (circa 50.000 persone), il CSI sfil\u00f2, rappresentando tutti gli sport e tutte le regioni, per le vie di Roma fino a Piazza San Pietro, dove li attendeva un'udienza concessa da Pio XII.\nPapa Pio XII esort\u00f2 il CSI affinch\u00e9 lo sport, fonte di beni fisici ed etici, venisse proposto a tutti i giovani, anche ai pi\u00f9 disagiati. Attraverso il CSI la Chiesa cattolica \"compie ed integra ci\u00f2 che manca ad un'idea, ad un'attivit\u00e0, ad un'opera, che per eccessi o per difetti o per assenza di fondamenti ideali non siano pari, se non addirittura contrari, alla dignit\u00e0 cristiana\".\nAi giovani dell'immediato dopoguerra lo sport veniva proposto come un'alternativa esistenziale, cio\u00e8 un ideale di vita coraggioso, ottimista, superiore ai meri interessi ed alle preoccupazioni materiali: una proposta di rinnovamento totale di tutta la persona, anima e corpo, attraverso un'attivit\u00e0 sportiva sanamente intesa. Compito dell'istituzione sportiva cattolica non diviene soltanto quello di agire, perseverare e conservare, ma anche quello di animare cristianamente, dal di dentro, i valori temporali, soprattutto con la forza dell'esempio.\nL'avvenimento trov\u00f2 diffusione anche nei cinegiornali e la stampa impegn\u00f2 alcune grandi firme nel commento. Le critiche di parte non mancarono e, talvolta, toccarono punte di involontaria comicit\u00e0:\nIl Centro Sportivo Italiano e lo sport nella scuola.\nQuando, il 10 febbraio 1945, Stadium riprese le pubblicazioni dopo diciotto anni di silenzio imposti dal fascismo e dalla guerra, sulla prima pagina della rinnovata pubblicazione i due articoli di apertura erano dedicati al problema dello sport scolastico, che evidentemente l'Associazione riteneva fondante per la rinascita della vita sportiva nel Paese.\nLo sport nella scuola era una questione antica, radicata. Nell'Italia della prima met\u00e0 del XX secolo l'idea di rendere lo sport una pratica diffusa in tutta la societ\u00e0 si era pian piano affermata. Lo sport, per\u00f2, era rimasto sostanzialmente estraneo alla scuola, nella quale ci si limitava ad una generica attivit\u00e0 di educazione fisica.\nLe cose non erano mutate durante il periodo fascista. Il regime aveva usato larghezza di mezzi per diffondere lo sport, sia pure con intenti paramilitari e propagandistici, eppure non aveva saputo superare l'equazione scuola=ginnastica.\nQuando, terminata la guerra, fu necessario pensare anche al riassetto dello sport italiano, la questione dello sport scolastico torn\u00f2 a galla.\nIl CSI aveva una visione globale del problema. La scuola, diceva, non pu\u00f2 essere un tempio o una tana. I giovani alunni devono poter fare attivit\u00e0 sportiva all'aria aperta, sui campi di gioco e nei cortili. L'educazione fisica concepita come ginnastica non pu\u00f2 bastare, oltretutto \u00e8 ripetitiva e noiosa; meglio allora che lo sport entri nella scuola o, piuttosto, che la scuola esca nello sport.\nNella primavera del 1945 il CSI organizz\u00f2 nell'Italia centro-meridionale (il Nord doveva ancora essere liberato) i campionati per studenti medi, denominati \"Trofeo CONI\". L'associazione mise a disposizione le sue strutture tecniche e organizzative che resero possibile organizzare anche gare locali di atletica, ciclismo, tennis, calcio, scherma, pallacanestro.\nL'iniziativa prese subito piede e venne approvata dal Ministero della pubblica istruzione, che impartiva disposizioni al riguardo ai provveditorati agli studi.\nL'anno successivo l'iniziativa fu promossa su tutto il territorio nazionale e nacquero i Campionati Studenteschi.\nNel 1946 il programma fu notevolmente potenziato. Sport obbligatori divennero atletica, calcio, ciclismo, ginnastica, pallacanestro; come sport facoltativi furono scelti pattinaggio, pallavolo, rugby, tennis e scherma. Invariati rimasero il limite minimo di et\u00e0 dei partecipanti (dai 13 ai 14 anni, a seconda degli sport) e la scelta di programmi tecnici impostati in modo da rispettare la giovane et\u00e0 degli iscritti.\nAll'inizio i Campionati Studenteschi ebbero carattere esclusivamente locale e si esaurirono con le finali provinciali (il calcio terminava a livello locale); pi\u00f9 tardi, nel 1950, il programma dei Campionati Studenteschi cominci\u00f2 a comprendere le finali nazionali, aperte a selezioni provinciali. Nel frattempo avevano preso il via i Campionati Studenteschi di sport invernali.\nI Campionati Studenteschi, che ad un certo punto cambiarono il nome in \"Criterium Studenteschi\", ebbero vita quasi ventennale. Anche quando, con il trascorrere degli anni, il programma tecnico dei Campionati Studenteschi divenne pi\u00f9 complesso, con un numero maggiore di sport e di fasi, l'intera macchina organizzativa continu\u00f2 ad essere gestita dal Centro Sportivo Italiano attraverso i suoi comitati provinciali. Da ricordare anche che nel 1949 i campionati nazionali studenteschi furono organizzati insieme dal CSI e dalla FARI; nel 1962, invece, la FARI organizz\u00f2 i \"Criterium Studenteschi\" femminili.\nLe celebrazioni per il ventennio del Centro Sportivo Italiano.\nOltre ad avere dedicato il tema dell'ottavo congresso nazionale del 1965 \"Vent'anni di sport per una societ\u00e0 nuova\", la presidenza nazionale CSI ha voluto ricordare i venti anni dalla sua rifondazione, con una particolare cerimonia che ha avuto luogo il 19 novembre 1965 a Roma, nell'auditorium \"Papa Pio XII\" in via della Conciliazione, alla presenza di autorit\u00e0 religiose, civili, sportive e di una rappresentanza di \"azzurri\" ex atleti del CSI.\nLa sorpresa pi\u00f9 gradita dell'incontro \u00e8 stata senza dubbio la presenza del Presidente del Consiglio, Aldo Moro, tanto pi\u00f9 significativa in quanto egli era corso alla cerimonia del CSI subito dopo un impegnativo discorso al Senato. Erano presenti, inoltre: il cardinale Enrico Dante, ex sportivo praticante; i ministri Giulio Andreotti e Emilio Colombo; il presidente del CONI Giulio Onesti: l'assistente generale dell'Azione Cattolica Italiana, mons. Costa.\nAlle parole commemorative del presidente nazionale CSI, Aldo Notario, hanno fatto eco: l'avv. Onesti, che ha messo in risalto il grande contributo dei cattolici e del CSI per la diffusione della pratica sportiva, delle strutture, della coscienza e della politica dello sport italiano; mons. Costa, che ha accennato ad alcuni aspetti dell'azione pastorale del CSI, anticipatori delle direttive della Chiesa del Concilio; il ministro Andreotti, che, a nome anche dell'on. Moro, ha porto al CSI i complimenti del governo per l'azione svolta a favore della giovent\u00f9 italiana.\nMotivo di particolare gradimento \u00e8 stata la presenza degli \"azzurri\" CSI invitati: il calciatore Paolo Barison, il cestista Franco Bertini, il pattinatore Pippo Cantarella, il tennista Gaetano Di Maso, il ciclista Felice Gimondi, il pallavolista Alessandro Grassellini, il nuotatore Fabrizio Nardini, lo sciatore Franco Nones, l'atleta Alfredo Rizzo, ai quali \u00e8 stata offerta una medaglia ricordo.\nIl trentennio del Centro Sportivo italiano.\nNel 1975 ricorreva il trentesimo anniversario della nascita del CSI e della FARI. Dal momento che la ricorrenza cadeva nell'anno di celebrazione dell'Anno Santo e nel periodo di preparazione al congresso nazionale, il consiglio nazionale del CSI ritenne opportuno di collegare i tre fatti in un'unica celebrazione nei giorni 8-9 novembre, in modo da inserire nel tessuto della vita associativa la celebrazione dell'Anno Santo, il ricordo del trentennio e nello stesso tempo di arricchire la preparazione congressuale con una riflessione storica e con la partecipazione comunitaria alle iniziative religiose dell'Anno Santo.\nLa celebrazione trentennale ebbe il suo culmine nel convegno \"L'esperienza di ieri per uno sport nuovo in una societ\u00e0 che cambia\".\nNello spazio delle due giornate, oltre alle iniziative sportive per il trentennio, i partecipanti vissero anche un momento religioso celebrando l'Anno Santo con il pellegrinaggio alla basilica di San Pietro, dopo aver sfilato in corteo per via della Conciliazione. Alcune migliaia erano i partecipanti, giunti a Roma da ogni parte d'Italia, ai quali si erano aggiunti molti atleti e dirigenti del CONI e delle federazioni nazionali.\nA conclusione della celebrazione, vi fu l'incontro con papa Paolo VI.\nStadium: lo sport incontra la piazza.\nNel 1977, con il motto \"Stadium: lo sport incontra la piazza\", il CSI ha voluto dare un significato all'intreccio simbolico dei due termini \"stadio\" e \"piazza\", intesa quest'ultima come punto d'incontro della gente. Proprio in questo incontro dello sport con la piazza, si concretizzava ed assumeva significato l'espressione \"sport per tutti\". Una proposta, quindi, che si integrava perfettamente con l'originale modello di \"feste dello sport\" e che, da oltre quindici anni, costituiva un vero e proprio laboratorio di ricerca per l'affermazione di una concezione dello sport che non fosse basata esclusivamente sugli aspetti tecnici ed agonistici.\nIl CSI voleva, con questa iniziativa, proporre un modo nuovo di coniugare lo sport, in forma polisportiva, con i contenuti, gli ideali, i problemi e le prospettive che ruotano attorno al fatto sportivo. Lo sport esce dallo stadio per entrare nella piazza e la piazza diventa stadio; il luogo, deputato da sempre al confronto sociale, culturale, politico e commerciale, accoglie anche l'attivit\u00e0 sportiva che, da pratica elitaria e specialistica, negli ultimi decenni \u00e8 esplosa come vero fenomeno di massa, aperto al godimento di tutti.\nIl progetto si articolava in due fasi:\nNel periodo estivo, sotto il nome di \"Beach Volley Cup\", l'iniziativa venne estesa anche alle spiagge dell'Adriatico e del Tirreno.\nIl CSI e il Giubileo degli sportivi del 2000.\nQuale premessa al Giubileo del 2000, nel dicembre 1999 il CSI ha organizzato la maratona \"Correre sulle orme di San Paolo\", tenutasi dal 12 al 31 dicembre 1999.\nLa spedizione sportiva, partendo da Gerusalemme, ha ripercorso l'itinerario compiuto dall'apostolo Paolo nella sua missione di evangelizzazione, sino a raggiungere Roma, luogo del suo martirio, con una distanza di 1 100 chilometri in venti tappe. Vi hanno preso parte atleti cristiani, ebrei, musulmani, che hanno portato una simbolica fiaccola della pace, accesa a Gerusalemme, sino a Piazza San Pietro in Roma nella notte del 31 dicembre, dove erano ad attenderla migliaia di giovani.\nNell'anno 2000 il CSI ha celebrato il Giubileo degli sportivi con decine di manifestazioni locali e con una grande iniziativa nazionale a Roma, dal pomeriggio del 23 ottobre alla notte del 28 ottobre. Si tratt\u00f2 di una settimana di sport e cultura denominata \"In campo per il Giubileo\", in un \"Villaggio dello Sport\" appositamente attrezzato nei giardini di Castel Sant'Angelo.\nL'evento era finalizzato alla promozione presso la popolazione, in particolare quella giovanile, del valore di un'attivit\u00e0 sportiva vissuta in forma libera e gioiosa e, nello stesso tempo, a sensibilizzare i partecipanti ai valori etici che possono derivare da una pratica sportiva correttamente intesa.\nOltre alla parte sportiva, la settimana al \"Villaggio dello Sport\" \u00e8 stata sede di avvenimenti culturali attraverso i convegni: \"Sport for Africa\", \"Vivere da campione\", \"Dai campi di periferia ad Atene: una politica per lo sport giovanile\", \"Sport a scuola: sospeso con obbligo di frequenza\", \"ww.sportfuture.com. I media e lo sport di base\", \"Mister parroco: educare i giovani negli oratori\".\nDall'Italia che fa sport allo sport che fa l'Italia.\nL'11 maggio 2002 il CSI ha organizzato a Roma la conferenza nazionale sul ruolo sociale dello sport sul tema \"Dall'Italia che fa sport allo sport che fa l'Italia\", che aveva come scopo quello di scoprire il futuro dell'associazionismo sportivo di base e soprattutto un chiarimento su cosa dovessero attendersi gli enti di promozione sportiva quali maggiori soggetti dello sport sociale.\nIl dibattito, moderato da Fabio Pizzul, ha visto la partecipazione di:\nNel suo intervento di apertura, il presidente del CSI si \u00e8 soffermato sulla crisi del sistema sportivo italiano e sulla necessit\u00e0 della promozione dello sport sociale da parte dell'ordinamento legislativo e sportivo. I tre pilastri su cui fondare una politica dello sport sociale dovevano essere: riconoscimento della funzione formativa dello sport, centralit\u00e0 della societ\u00e0 sportiva, sostegno al volontariato sportivo.\nPescante ha presentato la sua proposta di legge sulle societ\u00e0 sportive dilettantistiche e, per quanto riguarda chi e come dovesse promuovere lo sport sociale, ha affermato che lo sport doveva cercare un chiarimento al proprio interno sui ruoli di ciascuno; una volta risolti i problemi di sopravvivenza del CONI, si sarebbero risolti anche i nodi relativi agli enti di promozione ed allo sport per tutti.\nGianni Petrucci si \u00e8 soffermato sulla difesa dell'attuale modello sportivo italiano, imperniato sul CONI, ritenendo che non serva un ministero dello sport, ma dal Parlamento atti concreti di aiuto al mondo dello sport, nonostante questo possa considerarsi un'utopia, considerando come il Parlamento sia solito perdersi in lungaggini. Petrucci ritiene comunque opportuno che rappresentanti degli enti di promozione siano presenti nella giunta esecutiva e nel consiglio nazionale del CONI.\nMons. Betori ha confermato la grande attenzione con cui la Chiesa cattolica in Italia segue i cambiamenti dello sport, chiedendo che, in tali cambiamenti, sia salvaguardata la funzione umanizzante della pratica sportiva.\nDelle difficolt\u00e0 di legiferare sullo sport ha poi parlato Gianni Rivera, quale ex parlamentare, mentre il coordinatore degli assessori allo sport ribadiva ancora una volta che le Regioni rivendicavano il ruolo di principali ed autonomi soggetti istituzionali nella promozione dello sport sul territorio, al di fuori di qualsiasi tutela del CONI e dello Stato.\nMaratona della pace Roma-Lourdes.\nA met\u00e0 maggio 2003 il Centro Sportivo Italiano, in collaborazione con l'ordinariato militare, ha organizzato la maratona internazionale Roma-Lourdes dal tema \"I nostri sogni corrono con noi\".\nLa fiaccola, accesa in San Pietro dopo l'udienza del Santo Padre, ha raggiunto la basilica di Santa Bernadette a Lourdes la sera del 18 maggio, dove ad attenderla c'era il contingente italiano del quarantacinquesimo pellegrinaggio militare internazionale, al quale avevano partecipato rappresentative di trentasette nazioni.\nAlla corsa si sono uniti anche atleti disabili, che cos\u00ec hanno dato la loro testimonianza nell'Anno europeo delle persone con disabilit\u00e0.\nI chilometri totali percorsi sono stati 1 604 (724 in Italia, 880 in Francia), con dodici tappe in dodici giorni, per un totale di centodieci ore di fatica e sacrificio.\nNelle principali tappe la maratona ha ricevuto grandi accoglienze, con incontri e confronti con associazioni laiche e religiose.\nLa fiaccolata ha legato simbolicamente il suo nome all'idea di pace nel mondo, un'idea \"da accendere con amore e speranza\".\nLa maratona-pellegrinaggio si inseriva nella sequenza dei grandi simboli di Lourdes. Dopo l'acqua della sorgente, ecco i pellegrini stessi nella molteplicit\u00e0 dei loro luoghi di provenienza. Per il 2003, inoltre, il tema pastorale di Lourdes era dedicato all'incontro fra le genti.\nLe celebrazioni del settantesimo dalla fondazione.\n\u00c8 il 7 giugno 2014 e la festa dei settant'anni del Centro Sportivo Italiano si celebra nel tempio della cristianit\u00e0, davanti ad oltre 80\u00a0000 sportivi e appassionati, venuti per abbracciare in una giornata torrida il loro \"grande capitano\" papa Francesco, che si \u00e8 concesso ai numerosissimi giovani presenti, facendosi fare dei \"selfie\" con loro. Tra i volti noti del mondo sportivo partecipanti all'evento anche gli ex CT della nazionale italiana di calcio Giovanni Trapattoni e di pallavolo Mauro Berruto, il giornalista Bruno Pizzul, ma anche Dino Meneghin, Igor Cassina, Vanessa Ferrari, Davide Cassani, Emanuele Birarelli, Emiliano Mondonico, Elisa Santoni, Elisa Blanchi e le \"farfalle\" della Nazionale italiana di ginnastica ritmica, oltre agli ex presidenti nazionali del CSI, il presidente del CONI Giovanni Malag\u00f2 accompagnato da diversi dirigenti delle federazioni e numerose autorit\u00e0 civili e religiose.\nIn quasi due ore di festoso incontro, il Papa ha parlato ai giovani della sua visione dello sport: \u201c\u00c8 importante, cari ragazzi, che lo sport rimanga un gioco! Solo se rimane un gioco fa bene al corpo e allo spirito. E proprio perch\u00e9 siete sportivi - ha aggiunto Bergoglio - vi invito non solo a giocare, come gi\u00e0 fate, ma anche a mettervi in gioco, nella vita come nello sport. Mettervi in gioco nella ricerca del bene, nella Chiesa e nella societ\u00e0, senza paura, con coraggio ed entusiasmo. Mettervi in gioco - ha proseguito il Pontefice - con gli altri e con Dio, non accontentarsi di un pareggio mediocre, dare il meglio di se stessi, spendendo la vita per ci\u00f2 che davvero vale e che dura per sempre\u201d.\n\"Ho sentito - ha detto il Papa - che mi avete nominato vostro capitano, e vi ringrazio. Da capitano vi sprono a non chiudervi in difesa, ma a venire in attacco, a giocare insieme la nostra partita, che \u00e8 quella del Vangelo. \nMi raccomando: che tutti giochino - ha aggiunto Bergoglio -, non solo i pi\u00f9 bravi, ma tutti, con i pregi e i limiti che ognuno ha, anzi, privilegiando i pi\u00f9 svantaggiati, come faceva Ges\u00f9. E vi incoraggio a portare avanti il vostro impegno attraverso lo sport con i ragazzi delle periferie delle citt\u00e0: insieme con i palloni per giocare potete dare anche ragioni di speranza e di fiducia\".\nUn incontro memorabile, quello del 7 giugno 2014, di cui \u00e8 rimasta traccia nell'apposito sito internet dedicato all'evento.\nIl francobollo storico.\nNel 2016, anno in cui ricorreva il centodecimo anniversario di istituzione della F.A.S.C.I., sciolta nel 1927 dal regime fascista e ricostituita nel 1944 con l'acronimo CSI, il Ministero dello sviluppo economico ha autorizzato l'emissione di un francobollo ordinario, appartenente alla serie tematica dello sport, a favore del CSI.\nStampato dall'Istituto Poligrafico e Zecca dello Stato, raffigura dei ragazzi che, su un'ideale pista che parte dalla basilica di San Pietro, corrono una staffetta. In alto a sinistra \u00e8 riprodotto il logo del Centro Sportivo Italiano.\nLo speciale francobollo \u00e8 stato emesso il 6 maggio 2016 in numero di 1 milione e 200\u00a0000 esemplari.\nAttivit\u00e0 sportiva.\nA livello provinciale, regionale e nazionale, il CSI organizza annualmente campionati, tornei e gran premi di decine di sport che partono dalle categorie giovanili fino ad arrivare alle categorie per adulti.\nConsistenza numerica.\nComitati territoriali e regionali.\nL'associazione consta di una profonda ramificazione sul territorio italiano, con sedi territoriali in 142 citt\u00e0 italiane, che fanno capo a 20 comitati regionali (la regione Trentino-Alto Adige \u00e8 suddivida nei due comitati di Trento e Bolzano, con rango di comitati regionali, mentre la Valle d'Aosta \u00e8 accorpata al comitato regionale del Piemonte). Il numero delle sedi territoriali \u00e8 superiore al numero delle province italiane; infatti, in alcune province esistono uno o pi\u00f9 comitati territoriali oltre a quello che ha sede nel capoluogo e tutti questi comitati hanno pari rango e dignit\u00e0.\nLa ragione di questo risale alla fondazione del CSI quando, per via della sua radice cattolica, le strutture decentrate nascevano nelle realt\u00e0 diocesane; nel corso dei decenni molti piccoli comitati si sono poi accorpati al comitato provinciale e il CONI oggi riconosce, ai fini della legittimit\u00e0 territoriale, solo quest'ultimo, poich\u00e9 l'ordinamento sportivo italiano segue i confini amministrativi dello Stato. Tuttavia, diversi comitati sub-provinciali esistono ancora e sono pienamente attivi ed operativi, poich\u00e9 fortemente radicati nella realt\u00e0 sociale del territorio, e lo scioglimento ed accorpamento di questi nei comitati provinciali avviene solo in casi estremi di difficolt\u00e0 operativa.\nSociet\u00e0 sportive affiliate e tesserati.\nIl CSI ha registrato negli anni una continua espansione numerica, sia per quanto riguarda le societ\u00e0 sportive che annualmente si affiliano all'ente sia per le persone ad esse tesserate. Le statistiche partono solo dal decimo anno di vita del CSI (1953/54), anno in cui vengono registrate 2 568 societ\u00e0 sportive affiliate e 60\u00a0444 tesserati, che erano tutti maschi perch\u00e9 in quegli anni non erano ammesse donne.\nNel 1966/67 l'associazione taglia contemporaneamente due traguardi: supera le 5 000 societ\u00e0 sportive ed i 200\u00a0000 tesserati. Un altro anno \"storico\" fu il 1991/92, nel quale il CSI tagli\u00f2 sia il traguardo delle 10\u00a0000 societ\u00e0 affiliate che dei 500\u00a0000 tesserati. Attualmente il CSI affilia annualmente pi\u00f9 di 13\u00a0000 associazioni sportive per oltre 1 milione di tesserati. La regione pi\u00f9 rappresentativa \u00e8 la Lombardia, seguita dall'Emilia-Romagna.\nOrgani associativi.\nAssemblea nazionale.\nTutti gli argani associativi, ad eccezione dell'assistente acclesiastico che viene nominato dalla CEI, vengono eletti in occasione dell'assemblea ordinaria e durano in carica quattro anni. Direzione e presidenza vengono eletti in occasione della prima seduta del consiglio nazionale.\nL'ultima assemblea ordinaria si \u00e8 svolta online dal 5 al 7 marzo 2021.\nPresidente nazionale.\nIl presidente nazionale:\nL'attuale presidente del CSI \u00e8 il bergamasco Vittorio Bosio. L'ex presidente Massimo Achini resta, fino a nuove elezioni, membro della giunta nazionale del CONI in rappresentanza di tutti enti di promozione sportiva e depositario della delega dei rapporti tra il CONI e la Chiesa cattolica italiana.\nAssistente ecclesiastico.\nDon Alessio Cirillo Albertini \u00e8 l'assistente ecclesiastico nazionale dal 2012 ad oggi. La sua nomina ad opera del consiglio permanente della CEI \u00e8 stata comunicata il 28 settembre 2012 dal segretario generale della CEI, mons. Mariano Crociata.\nDirezione nazionale.\nLa direzione nazionale \u00e8 la struttura operativa che supporta il presidente e gli altri organi nazionali nella gestione dell'associazione e nella concreta attuazione delle deliberazioni del consiglio nazionale e delle indicazioni della presidenza nazionale. Ne fanno parte il presidente, i vicepresidenti e l'assistente ecclesiastico nazionale e i coordinatori di area.\nGli attuali dirigenti d'area sono: \nModalit\u00e0 di composizione della direzione nazionale.\nIl presidente nazionale, in occasione della prima riunione del consiglio nazionale, illustra le linee programmatiche del suo mandato e propone i responsabili delle aree operative nelle quali viene articolata la struttura della presidenza nazionale: segreteria, amministrazione, attivit\u00e0 sportiva, formazione, comunicazione, altre aree individuate dal presidente in base al suo programma. Il presidente indica da due a sei coordinatori e ciascuno di essi viene preposto ad una o pi\u00f9 aree operative.\nCiascun coordinatore \u00e8 responsabile del funzionamento e delle attivit\u00e0 dell'area o delle aree cui \u00e8 preposto con le modalit\u00e0 stabilite dal consiglio nazionale e secondo le direttive e le indicazioni operative del presidente.\nPresidenza nazionale.\nLa presidenza nazionale \u00e8 composta dal presidente nazionale, dai vicepresidenti nazionali e da sei componenti eletti nel proprio seno dal consiglio nazionale in occasione della sua prima seduta. Alle sue riunioni partecipano, senza diritto di voto, i componenti la direzione nazionale e l'assistente ecclesiastico nazionale. La presidenza nazionale \u00e8 l'organo esecutivo del CSI:\nAttualmente \u00e8 composta da Rita Zoccatelli (vicepresidente vicario), Marco Calogiuri (vicepresidente), Salvatore Maturo (Napoli), Alfonso Nardella (Pisa), Enrico Dago (Verbania), Andrea De David (Bologna), Amelia Morgano (Brescia), Salvo Maria Russo (Caltagirone).\nConsiglio nazionale.\nIl consiglio nazionale \u00e8 composto dal presidente nazionale e dai trentadue consiglieri eletti dall'assemblea nazionale. Il consiglio nazionale:\nDopo l'ultima assemblea sono risultati eletti:\nCircoscrizione Nord\nMassimo Carini\nRaffaele Carpenedo\nNicoletta Castellini\nMariarosa Colombo\nAndrea De David\nDaniele Franzoni\nStefano Gurioli\nBianca Lanzoni\nAmelia Morgano\nGaetano Patern\u00f2\nAnnamaria Perotti\nPatrizia Reggiani\nCristiano Simonetti\nGaia Tozzo\nGiuseppe Valori\nDaniele Zanoni\nCircoscrizione Centro\nAnna Di Giandomenico\nCristiano Nicosia\nSilvia Noci\nGiovanni Noli\nRoberto Pascucci\nRoberto Posarelli\nRaffaela Sabatini\nRosario Sorge\nCircoscrizione Sud e isole\nMarco Calogiuri\nTeresa Falco\nSerafina Grandolfo\nGiuseppe Porqueddu\nSalvatore Raffa\nSalvatore Maria Russo\nGiovanni Scarlino\nNazzareno Sportella\nModalit\u00e0 di elezione dei consiglieri nazionali.\nI consiglieri nazionali sono eletti dall'assemblea nazionale attraverso tre circoscrizioni interregionali che sono cos\u00ec composte:\nLa circoscrizione che conta il numero maggiore di societ\u00e0 sportive elegge sedici consiglieri, le altre due circoscrizioni eleggono invece otto consiglieri ciascuna.\nPossono candidarsi al consiglio nazionale i tesserati del CSI che abbiano un'anzianit\u00e0 di iscrizione di almeno quattro anni. \u00c8 consentita la candidatura in una sola delle tre circoscrizioni e la contemporanea candidatura per le cariche di presidente nazionale e di consigliere nazionale.\nCiascuna candidatura per l'elezione a consigliere nazionale deve essere corredata da un numero di sottoscrizioni, da parte delle societ\u00e0 sportive aventi diritto di voto, che \u00e8 cos\u00ec determinato:\nFunzionamento del consiglio nazionale.\nIl consiglio nazionale funziona in seduta plenaria o per commissioni, queste ultime con potere referente o deliberante secondo il regolamento interno che il consiglio stesso si da. Le deliberazioni assunte con potere deliberante debbono essere sottoposte alla ratifica del consiglio nazionale riunito in sessione plenaria. Deve comunque riunirsi in seduta plenaria almeno tre volte l'anno. Esso, inoltre, pu\u00f2 essere convocato ogni qualvolta il presidente nazionale lo ritenga opportuno, o quando ne faccia richiesta la maggioranza dei componenti. Il consiglio nazionale in seduta plenaria \u00e8 convocato e presieduto dal presidente nazionale. La convocazione delle riunioni del consiglio nazionale in seduta plenaria, contenente l'ordine del giorno nonch\u00e9 il luogo, la data e l'ora della riunione, deve essere inviata ai consiglieri almeno quindici giorni prima della data fissata per la riunione stessa. La seduta \u00e8 valida quando siano presenti la met\u00e0 pi\u00f9 uno degli aventi diritto (presidente, consiglieri) e le deliberazioni sono assunte a maggioranza dei presenti, fatte salve quelle per le quali lo statuto non preveda maggioranze diverse. Il funzionamento delle commissioni consiliari, ivi comprese le modalit\u00e0 di convocazione delle stesse, \u00e8 stabilito dall'apposito regolamento approvato dal consiglio nazionale.\nAlle riunioni del consiglio nazionale partecipano senza diritto di voto:\nIl presidente pu\u00f2 invitare a partecipare alle riunioni del consiglio nazionale anche altre persone qualificate sugli argomenti posti all'ordine del giorno.\nCollegio nazionale dei revisori dei conti.\nIl collegio nazionale dei revisori dei conti \u00e8 composto dal presidente, da due membri effettivi, e da due membri supplenti. Il collegio dei revisori ha il compito di:\nIl presidente del collegio nazionale dei revisori dei conti deve essere iscritto al registro dei revisori legali o all'Albo dei Dottori Commercialisti e deve essere tesserato al CSI in data antecedente alla presentazione della candidatura.\nGli attuali componenti sono: Angela Salvini (presidente), Sonia Diso, Rosanna Stifano (effettivi), Rosario Palermo e Renato Vailati (supplenti)\nCollegio nazionale dei probiviri.\nIl collegio nazionale dei probiviri giudica in seconda e definitiva istanza sulle decisioni emesse e sulle sanzioni comminate a livello associativo dai collegi regionali o interregionali dei probiviri nonch\u00e9 sui ricorsi relativi alle deliberazioni degli organi associativi a tutti i livelli del Centro Sportivo Italiano.\nGli attuali componenti sono: Giancarlo Valeri, Lamberto Menozzi, Dario Murra, Giovanni Mazzeo, Stefano Rubaldo e Ronaldo Spinaci\nProcuratore associativo.\nL'ufficio del procuratore associativo ha il compito di attivare i procedimenti di natura associativa presso i collegi dei probiviri.\nL'ufficio agisce di sua iniziativa o su denuncia di parte o di terzi, effettua la necessaria istruttoria e alla fine o archivia il caso o lo deferisce al giudizio del competente collegio regionale o interregionale dei probiviri.\nL'attuale procuratore associativo nazionale \u00e8 Alberto Succi. \u00c8 presente un procuratore associativo aggiunto in ogni regione."}
{"id": "651986", "revid": "1442080", "url": "https://it.wikipedia.org/wiki?curid=651986", "title": "Panthera leo azandica", "text": "Il leone del Congo nord-orientale (\"Panthera leo azandica\", J.A. Allen 1924) \u00e8 una sottospecie di leone (\"Panthera leo\")."}
{"id": "651991", "revid": "767487", "url": "https://it.wikipedia.org/wiki?curid=651991", "title": "Panthera leo hollisteri", "text": "Il leone del Congo (\"Panthera leo hollisteri\", J.A. Allen 1924) \u00e8 una sottospecie di leone (\"Panthera leo\")."}
{"id": "651993", "revid": "1610933", "url": "https://it.wikipedia.org/wiki?curid=651993", "title": "Aquila di mare di Steller", "text": ""}
{"id": "651995", "revid": "339392", "url": "https://it.wikipedia.org/wiki?curid=651995", "title": "West Coast Hip Hop", "text": ""}
{"id": "651996", "revid": "339392", "url": "https://it.wikipedia.org/wiki?curid=651996", "title": "Idris Al Mahdi", "text": ""}
{"id": "651997", "revid": "339392", "url": "https://it.wikipedia.org/wiki?curid=651997", "title": "Sidi Muhammad Idris al-Mahdi al-Senussi", "text": ""}
{"id": "651998", "revid": "339392", "url": "https://it.wikipedia.org/wiki?curid=651998", "title": "Muhammad Idris al-Mahdi al-Senussi", "text": ""}
{"id": "652002", "revid": "599013", "url": "https://it.wikipedia.org/wiki?curid=652002", "title": "Ainu (disambigua)", "text": ""}
{"id": "652003", "revid": "339392", "url": "https://it.wikipedia.org/wiki?curid=652003", "title": "Idris al-Mahdi al-Senussi", "text": ""}
{"id": "652008", "revid": "2091899", "url": "https://it.wikipedia.org/wiki?curid=652008", "title": "Panthera leo krugeri", "text": "Il leone sudafricano (Panthera leo krugeri), talvolta chiamato leone del Transvaal o leone africano, \u00e8 la sottospecie di leone di maggior taglia e potenza che ancora sopravvive in libert\u00e0. I maschi pesano normalmente tra i 180 ed i 260 kg e sono lunghi 2,77 - 3,10 m, mentre le femmine non sono cos\u00ec grandi, avendo un peso di soli 181 kg.\nOriginariamente rivaleggiava nelle dimensioni con un'altra sottospecie, la quale viveva ancora pi\u00f9 a sud, l'attualmente estinto in natura \"Panthera leo melanochaitus\".\nLa sua distribuzione geografica comprende quattro Paesi del sud dell'Africa: Sudafrica (la maggior popolazione di leoni di questo Paese si incontra nel parco nazionale di Kruger), eSwatini, Zimbabwe e Mozambico. Talvolta si incontra anche in grande numero nel sud del Botswana, nel deserto del Kalahari, sebbene in qualche caso i leoni di quest'area vengano considerati come una sottospecie a parte, nota come leone del Kalahari (\"Panthera leo verneyi\").\nLeoni bianchi.\nA questa sottospecie appartengono i cosiddetti leoni bianchi. Il leone bianco \u00e8 un animale molto raro in natura, ma in cattivit\u00e0 ci sono circa 200 esemplari. Nel suo habitat naturale \u00e8 possibile trovarlo occasionalmente nelle regioni meridionali dell'Africa, in particolare nella Riserva naturale di Timbavati, una piccola riserva adiacente al parco nazionale Kruger, in Sudafrica. \nIl leone bianco rappresenta una mutazione genetica della sottospecie \"Panthera leo krugeri\" ma non si tratta di un animale albino. Ci\u00f2 \u00e8 riscontrabile dagli occhi, che non sono rossi come quelli dei soggetti albini, ma presentano una normale pigmentazione come quella degli altri membri della specie. La causa della loro colorazione bianca \u00e8 da ricercarsi in un gene regressivo, conosciuto come \u00abinibitore del colore\u00bb, lo stesso della tigre bianca, il quale fa perdere alla loro pelle e al loro manto la pigmentazione."}
{"id": "652013", "revid": "1610933", "url": "https://it.wikipedia.org/wiki?curid=652013", "title": "Gabbiano reale nordico", "text": ""}
{"id": "652014", "revid": "287204", "url": "https://it.wikipedia.org/wiki?curid=652014", "title": "Live from Faraway Stables", "text": "Live from Faraway Stables \u00e8 una raccolta del gruppo dei Silverchair. Si tratta di un cofanetto di 4 dischi (2 CD + 2 DVD), pubblicato dalla Eleven per il solo mercato australiano, ormai di difficile reperibilit\u00e0.\nContiene in versione audio/video l'intero concerto tenuto al Civic Theatre di Newcastle il 19 aprile del 2003 immortalato da Chris Thompson.\nTracce.\nCD/DVD 1\nCD/DVD 2\nDVD Bonus Material"}
{"id": "652015", "revid": "446353", "url": "https://it.wikipedia.org/wiki?curid=652015", "title": "Autorespiratore a ossigeno", "text": "Lautorespiratore ad ossigeno (ARO) \u00e8 un apparecchio per la respirazione autonoma subacquea.\nStoria.\nLa sua progettazione risale al 1876 dall'ingegno del britannico Henry Fleuss (1851-1933) quando lavorava per la Siebe Gorman &amp; Company Ltd, poi sviluppato sia dall'azienda tedesca Dr\u00e4ger, tuttora presente nel campo delle apparecchiature di autorespirazione, che dall'americano Charles \"Swede\" Momsen (1896-1967) e dal britannico sir Robert Davis.\nIdeato come apparecchio di respirazione per il soccorso nelle miniere invase da gas asfissianti, durante la seconda guerra mondiale tale apparecchio venne modificato ed adattato all'uso subacqueo per i primi incursori militari, i famosi Uomini Gamma della X\u00aa Flottiglia MAS. L'ARO si dimostr\u00f2 subito utile sia in campo subacqueo che sui sommergibili, per accedere ai locali in caso di fuga di cloro dalle batterie. Dal primo prototipo nacquero altri tipi perfezionati che entrarono a far parte delle principali marine militari. Infatti l'ARO si adattava benissimo agli scopi bellici per via del ridotto ingombro, lunga autonomia e soprattutto per la sua silenziosit\u00e0 (dovuta all'assenza di bolle al boccaglio).\nFunzionamento.\nIn pratica l'ARO \u00e8 un autorespiratore a circuito chiuso in grado di riutilizzare il gas respirato dal subacqueo. \u00c8 costituito da un \"sacco polmone\" in materiale elastico, un filtro interno per l'alloggiamento della calce sodata, una o pi\u00f9 bombole di ossigeno di piccole dimensioni (2/3 litri) raccordate al sacco per mezzo di una valvola by-pass.\nIl sub inspira l'ossigeno dal polmone per mezzo di un boccaglio collegato ad un tubo corrugato collegato ad un rubinetto a due vie, poi espira sempre all'interno del sacco dove il filtro a calce sodata ha il compito di fissare chimicamente l'anidride carbonica. \nL'ossigeno consumato dal metabolismo porta ad una progressiva diminuzione del volume del \"sacco polmone\" che si ripristina prelevando ossigeno dalla bombola: manualmente tramite un dispositivo manuale detto \"By-Pass\" o automaticamente per mezzo di un erogatore a domanda. \u00c8 fondamentale, prima dell'uso, eliminare residui d'aria sia dal sacco polmone sia dai polmoni del subacqueo stesso mediante una manovra detta \"lavaggio\".\nDurante la Seconda Guerra Mondiale era utilizzato dalla Marina Italiana per compiere sabotaggi e porre sotto le chiglie delle navi nemiche delle mine esplosive tarate ad un tempo deciso dall'incursore.\nDifferenze con l'ARA.\nLe differenze principali rispetto al pi\u00f9 noto sistema ARA (autorespiratore ad aria) sono:\nPrecisazioni.\n\u00c8 da sottolineare che l'autorespiratore ad ossigeno \u00e8 ormai caduto in disuso, questo anche per una sua certa pericolosit\u00e0 che richiedeva da parte dell'utente un addestramento serio e rigoroso. Inoltre con l'avvento dei moderni Rebreather sono stati eliminati molti inconvenienti legati all'utilizzo dei vecchi ARO."}
{"id": "652019", "revid": "827882", "url": "https://it.wikipedia.org/wiki?curid=652019", "title": "Storia dello Sri Lanka", "text": "Lo Sri Lanka possiede testimonianze storiche scritte che risalgono a circa 2.500 anni fa, e testimonianze archeologiche risalenti a oltre 125.000 anni fa.\nCronache storiche sono state trovate su iscrizioni in pietra (\"sel lipi\"), su manoscritti (\"Hela Atuva\") e nei grandi capolavori della letteratura indiana come il Mah\u0101bh\u0101rata e il R\u0101m\u0101ya\u1e47a. La pi\u00f9 importante tra queste testimonianze storiche scritte \u00e8 il Mahavamsa, il quale comprende il Dipavamsa e il Chulavamsa. \nL'isola nota ora come \"Sri Lanka\" era un tempo chiamata \"Sinhale\" o ancora \"Heladiava\", ovvero \"isola (o terra) degli Hela\", un popolo misto da diverse componenti n\u0101ga, yaksha, deva e raksha.\nPreistoria.\nDurante l'ultimo milione di anni, l'isola di Sri Lanka rimase collegato alla penisola indiana diverse volte, a causa del continuo abbassarsi ed alzarsi del livello del mare. L'ultima separazione avvenne circa 7.000 anni fa. \nAlcuni ritrovamenti archeologici hanno dimostrato la presenza umana sull'isola databile a circa 130.000 anni fa, ma esistono testimonianze di una presenza ancora pi\u00f9 remota, risalente a 300.000 anni fa e addirittura forse a 500.000 anni fa.\nGli insediamenti umani risalenti all'era Paleolitica sono stati trovati in alcune caverne nella zona delle pianure occidentali e nella regione centrale, con ritrovamenti di utensili in selce e quarzo.\nSi pensa che l'isola sia stata colonizzata dal popolo Balangoda (che ha preso questo nome dalla localit\u00e0 dove sono stati fatti i ritrovamenti), circa 34.000 anni fa. Sembra si trattasse di una popolazione dedita alla caccia del periodo Mesolitico che viveva nelle caverne. Alcune di queste caverne, come quelle di Batadombalena e Fa-Hien hanno dimostrato che i loro abitanti furono i primi a insediarsi sull'isola in maniera stabile.\nI paleontologi hanno dimostrato tramite lo studio dei rituali di sepoltura e dalle decorazioni di alcuni artefatti, una forte similarit\u00e0 tra i primi abitanti dell'isola e le popolazioni dravidiche presenti nell'India meridionale.\nIl popolo Balangoda sembra essere stato responsabile della creazione delle pianure Horton, nella regione centrale, bruciando la boscaglia con lo scopo di facilitare la loro attivit\u00e0 di caccia. Tuttavia, alcuni ritrovamenti di avena ed orzo sulle pianure databili intorno al 15.000 a.C. suggeriscono che l'agricoltura si era gi\u00e0 sviluppata in questo periodo.\nRitrovamenti di alcuni piccoli oggetti di granito di circa 4 centimetri di lunghezza, di resti fuochi e di vasellame d'argilla, databili al Mesolitico sono stati fatti in recenti scavi nei pressi delle grotte di Varana Raja e di Kalatuwawa.\nLa cannella, originaria dello Sri Lanka, era in uso nell'antico Egitto per le imbalsamazioni gi\u00e0 dal 1500 a.C., e ci\u00f2 suggerisce il fatto che dovevano esserci gi\u00e0 allora dei collegamenti commerciali tra le due regioni. \u00c8 possibile che la leggendaria Tarshish di cui parla la Bibbia si trovasse nell'isola. Lo studioso James Emerson Tennant la identifica con Galle.\nUn grande insediamento sembra sia stato costruito prima del 900 a.C. nel sito di Anur\u0101dhapura dove sono state trovate tracce risalenti all'Et\u00e0 del Ferro. L'insediamento all'epoca della sua fondazione era ampio circa 15 ettari, che divennero pi\u00f9 tardi 50, fino a trasformarsi in una vera e propria citt\u00e0 nel corso di duecento anni. Un insediamento simile \u00e8 stato trovato ad Aligala negli scavi archeologici di Sigiriya.\nUno dei primi riferimenti scritti all'isola \u00e8 contenuto nel poema epico R\u0101m\u0101ya\u1e47a dove si racconta la storia di R\u0101ma (un'incarnazione del dio Hindu Vishnu): questi invase l'isola con l'aiuto dell'esercito dei mitologici V\u0101nara per salvare la sua sposa, S\u012bt\u0101, rapita da R\u0101va\u1e47a, re dell'isola di Sri Lanka. Diverse testimonianze archeologiche fanno supporre che un sovrano di nome Ravana sia effettivamente stato signore dell'isola che governava dalla sua capitale.\nLa grande maggioranza degli attuali abitanti dello Sri Lanka sono di origine indiana, tuttavia si suppone che la popolazione indigena del luogo si sia integrata con quella di origine indiana. Tuttavia esiste l'ipotesi che esista ancora una popolazione che mantiene la sua discendenza diretta con i primi abitanti dell'isola, ovvero dei Wanniyala-Aletto o Vedda che vivono nella parte nord-orientale dello Sri Lanka.\nLe antiche cronache del Dipavamsa e del Mahavamsa narrano che prima dell'arrivo della popolazione Indo-Ariana, l'isola fosse popolata da trib\u00f9 di Yakka (demoni) e N\u0101ga (serpenti cobra), forse quei nomi si riferivano ai totem di quelle popolazioni.\nNell'antichit\u00e0.\nLa cronaca buddhista del Mahavamsa narra l'avvento sull'isola di Vijaya, il primo re singalese, nel 543 a.C. Il primo regno dell'isola (detto Regno di Tambapanni) ebbe come capitale Tambapanni ma pi\u00f9 tardi si trasfer\u00ec a Upatissagama ed in ultimo ad Anur\u0101dhapura.\nVasellame trovato ad Anuradhapura mostra la presenza di scritture brahmi e non, risalenti al 600 a.C., suggerendo che la scrittura sia stata reintrodotta nel subcontinente indiano proprio dallo Sri Lanka.\nAntiche iscrizioni epigrafiche trovate ad Anuradhapura ed in altre localit\u00e0 dello Sri Lanka, attestano la presenza di alcune importanti comunit\u00e0 etniche originarie del nord-ovest dell'India, come i \"Muridi\" o \"Muruda\", i \"Meraya\", ed altre ancora. Esistono anche riferimenti ad una comunit\u00e0 Dravidiana chiamata \"Damila\". Esistono anche riferimenti a un gruppo chiamato \"Mileka\", identificabili forse con le trib\u00f9 autoctone dei Vedda.\nFatto molto interessante \u00e8 che le iscrizioni presenti ad Anuradhapura non facciano riferimento alcuno ai Sinhala, termine con il quale si indica la stirpe predominante Indo-Ariana della popolazione dello Sri Lanka. \nL'antico nome dei Singalesi, secondo la tradizione tramandata dal Mahavamsa, \u00e8 Sihapura (Shimapura), provenienti dalla terra di Lala Rattha. La regione \u00e8 stata identificata con l'attuale Gujarat, ovvero la Larika di cui parla Tolomeo. L'enciclopedista e storico arabo Al Biruni la indica con il nome di Lardesh. \nNell'epica indiana esiste un riferimento epico ad un regno di Shimapura situato lungo il corso superiore dell'Indo, confinante con Ursa, Abhisara e Kamboja.\nLa presenza dei Tamil sull'isola \u00e8 testimoniata nelle cronache e nelle iscrizioni di tutto lo Sri Lanka. Il loro arrivo non \u00e8 databile, ma deve essere successivo all'arrivo della comunit\u00e0 Dravidiana proveniente dal sud dell'India. Data la vicinanza dell'isola con la pianura di Dacca, etnie di diversa provenienza potrebbero averlo attraversato in momenti diversi della storia.\nUn ruolo rilevante nella definizione della cultura srilankese ebbe la missione del monaco buddhista Mahinda che arriv\u00f2 nell'isola nel III secolo a.C. durante il regno del re Dev\u0101nampiya Tissa. \u00c8 generalmente accettato che prima dell'arrivo di Mahinda nello Sri Lanka non esisteva una religione organizzata, cosa che ne facilit\u00f2 la rapida espansione insieme all'entusiasta partecipazione e promozione dello stesso sovrano. Il monaco Mahinda \u00e8 considerato non solo il padre del buddhismo dello Sri Lanka, ma anche il padre della letteratura singalese.\nI conflitti tra Tamil e Singalesi sono stati numerosi. \u00c8 documentato come dopo un regno di dieci anni il re singalese U\u1e6d\u1e6diya mor\u00ec nel 286 dell'Era Buddhista, dopo di che l'isola fu invasa da usurpatori Tamil che, occupata Anur\u0101dhapura, la regnarono con i re Sena e Guttika per ventidue anni e con il re El\u0101ra per quarantaquattro anni. Du\u1e6d\u1e6dhag\u0101ma\u1e47i, figlio di K\u0129kavanna Tissa e di Vih\u0101ramah\u0101devi di Magama, del principato sudorientale di Rohu\u1e47a (Roha\u1e47a), sconfisse e uccise El\u0101ra in battaglia e divenne il sovrano di Anur\u0101dhapura, rimanendolo tra gli anni 101-77 a.C. L'isola fu governata da dinastie singalesi fino al \u2164 secolo d.C. quando, deceduto il re Mah\u0101n\u0101ma, sei sovrani tamil occuparono il trono di Anur\u0101dhapura, mentre Rohana rimase sotto il controllo singalese. I tamil furono sconfitti da re Dh\u0101tusena, cui segu\u00ec un nuovo lungo periodo di dinastie singalesi, disturbate per\u00f2 nella prima met\u00e0 del \u2166 sec. dalla guerra civile che vide l'isola divisa tra diversi gruppi belligeranti sia singalesi che tamil, terminata dal re singalese Kassapa \u2161 che regn\u00f2 tra il 640 e il 650 d.C.. Complessivamente per\u00f2 lo Sri Lanka visse un periodo tormentato a partire dalla met\u00e0 del \u2164 sec. fino al terzo quarto del \u2169\u2160 sec. a causa di rivalit\u00e0 politiche interne, di lotte tra singalesi e tamil e delle invasioni dei P\u0101\u1e47\u1e0dya e dei Co\u1e37a dall'India meridionale. Le sorti del paese cambiarono grazie a re Vijayab\u0101hu I che riport\u00f2 il dominio dell'isola sotto la sovranit\u00e0 singalese nell'XI secolo. L'et\u00e0 d'oro del regno di Sri Lanka fu il XII secolo, quando re Parakrama Bahu I unific\u00f2 tutta l'isola sotto il suo comando e organizz\u00f2 delle spedizioni per invadere l'India e Burma. \nAnuradhapura rimase la capitale del regno fino all'VIII secolo quando divenne capitale Polonnaruwa ed inizi\u00f2 il Regno di Polonnaruwa.\nIl regno di Sri Lanka era noto sia ai Greci che ai Romani che lo chiamavano Taprobane, forse da \"Tambapanni\". Nel I secolo d.C. il re di Sri Lanka invi\u00f2 una ambascia all'imperatore romano Claudio. L'isola fu nota anche ai Persiani ed agli Arabi con il nome di Serendib ed \u00e8 presente nelle avventure del mitico Sinbad delle Mille e una notte. Dopo la conquista del Medio Oriente da parte degli Arabi, i mercanti musulmani visitarono con frequenza l'isola, dove si costitu\u00ec una comunit\u00e0 musulmana dal X secolo d.C., il viaggiatore Ibn Battuta visit\u00f2 lo Sri Lanka nel XIV secolo. Prima di lui Marco Polo, nel suo viaggio di ritorno a casa disse che era l'isola pi\u00f9 bella del mondo:\nNel XV secolo l'isola fu attaccata dall'ammiraglio cinese Cheng Ho e per 30 anni l'isola dovette pagare il suo tributo all'imperatore Ming.\nL'arrivo degli Europei: portoghesi e olandesi (1505-1660).\nIl primo europeo ad arrivare nello Sri Lanka in epoca moderna fu il portoghese Louren\u00e7o de Almeida che, inviato dal padre Francisco nell'Oceano Indiano nel 1505, fin\u00ec fuori rotta a causa di una tempesta ed approd\u00f2 presso la citt\u00e0 di Galle, nel sud dell'isola. L'esploratore trov\u00f2 l'isola divisa in sette regni in guerra fra loro ed incapace di difendersi dalle intrusioni straniere, e strinse un'alleanza con il locale re di Kotte, cui offr\u00ec la propria protezione militare in cambio di un tributo annuale (sotto forma di cannella, spezia molto pregiata al tempo).\nI porti commerciali dell'isola erano tutti in mano straniera, prevalentemente musulmana. La politica dello Sri Lanka era aperta e tollerante verso ogni religione, le comunit\u00e0 di musulmani erano libere di fare i loro commerci e si amministravano autonomamente. Con l'arrivo dei portoghesi, che erano in competizione coi musulmani per il controllo dell'Oceano indiano, la situazione si modific\u00f2 radicalmente: nel 1518 ai nuovi arrivati europei fu accordato il permesso di costruire un forte nel porto musulmano di Colombo; da l\u00ec, forti di una notevole superiorit\u00e0 tecnica, gradualmente estesero il controllo su tutta la zona costiera dell'isola. \nNel 1520 costruivano delle mura difensive contro la volont\u00e0 del re di Kotte.\nNel 1592 i Singalesi spostarono la loro capitale verso l'interno nella citt\u00e0 di Kandy, pi\u00f9 difendibile dagli invasori, ma gli scontri con l'invasione europea durarono per tutto il XVI secolo. \nNel 1597 i portoghesi prendevano il controllo del regno di Kotte e contemporaneamente occupavano le altre aree costiere dell'isola. Durante questo periodo il tiranno portoghese Azevedo assunse lo status di sovrano e costru\u00ec il suo palazzo lungo il fiume Kelani.\nI portoghesi costruirono numerose infrastrutture coloniali, come strade per agevolare il trasporto delle spezie. In questo modo alcune terre venivano agevolate, altre vennero tagliate fuori e miseramente abbandonate.\nIl sistema urbano regionale di Colombo era ormai completamente dipendente da Lisbona. \nMolte furono le conversioni al Cristianesimo degli isolani Singalesi, ma la maggioranza di fede Buddhista disprezzava l'arroganza dei portoghesi ed accolse con benevolenza un'altra potenza straniera che scacciasse la prima: nel 1602 il capitano olandese Joris van Spilbergen sbarc\u00f2 sull'isola, ed il sovrano di Kandy gli chiese aiuto contro i Portoghesi. Ma gli olandesi attaccarono i portoghesi solo nel 1638 e Colombo cadde nel 1656.\nDal 1660 gli olandesi ebbero il totale controllo dell'isola, fatta eccezione del regno di Kandy. Una volta ottenuto il dominio dell'isola, gli olandesi non si rivelarono migliori dei portoghesi, perseguitarono i singalesi di religione cattolica e applicarono tasse pesantissime. Nacque per\u00f2 una casta, frutto dell'unione di singalesi e olandesi, nota come i Burgher.\nNel 1656 Colombo cadde in mano olandese, due anni dopo i nuovi conquistatori, espulsi definitivamente i portoghesi, esercitavano il pieno potere su tutta l'isola.\nQuando i rapporti col re di Kandy si incrinarono, gli olandesi si trovarono a controllare soltanto Colombo, Galle e Jaffna.\nI britannici.\nDurante le Guerre Napoleoniche il Regno Unito, temendo che il controllo della Francia sui Paesi Bassi potesse consegnare ai francesi lo Sri Lanka, occup\u00f2 militarmente le aree costiere dell'isola nel 1796 senza trovare resistenza e la chiamarono Ceylon. Dal 1798 fino al 1948 l'autorit\u00e0 alla guida dell'isola fu il Governatore britannico di Ceylon. Nel 1802 con il Trattato di Amiens la parte tedesca dell'isola venne formalmente ceduta ai britannici e divenne dominio della corona inglese. Nel 1803 i britannici invasero il regno di Kandy nella prima delle guerre Kandyane ma vennero respinti subendo pesanti perdite. Durante la seconda guerra Kandyana, la capitale Kandy fu occupata nel 1815 e l'indipendenza dell'isola fu perduta. Con la terza guerra Kandyana, nota anche come ribellione di Uva, dal nome di Uva, una delle province in cui era \ndivisa l'isola, seguirono delle sanguinose repressioni tra il 1817 ed il 1818, che port\u00f2 ad un trattato di pace nel 1818 con il quale il regno di Kandy diventava sovrano del regno britannico.\nCon la cosiddetta Wastelands Ordinance i contadini isolani vennero strappati alle loro terre che vennero confiscate e quindi ridotti alla fame. I britannici avevano infatti scoperto che le zone centrali dell'isola erano molto adatte per la coltivazione di piantagioni di caff\u00e8, t\u00e8 e gomma. Dalla met\u00e0 del XIX secolo il t\u00e8 di Ceylon era un prodotto di largo consumo nei mercati britannici, portando enormi ricchezze nelle tasche della piccola casta di coltivatori bianchi del t\u00e8. Con lo scopo di trasportarlo dalle piantagioni dell'interno al porto di Colombo, nel 1858 venne fondata la Ceylon Government Railway e nel 1865 venne aperta al traffico la prima linea ferroviaria dell'isola. Per lavorare nelle piantagioni vennero portati sull'isola un gran numero di Tamil dall'India meridionale, che arrivarono ben presto a coprire ben oltre il 10% della popolazione isolana. I britannici utilizzarono la tecnica di mettere i gruppi etnici autoctoni l'uno contro l'altro, essi favorirono i Burghers, per met\u00e0 europei, e le caste pi\u00f9 elevate degli autoctoni Singalesi. I Burghers ottennero una semi-autonomia politica e molti privilegi sociali, dal 1833. Solo nel 1909 l'isola ottenne una istituzione parlamentare semielettiva e solo nel 1931 fu istituito il suffragio universale, nonostante le forti proteste dei gruppi elitari delle varie etnie, contrarie al diritto di voto per la popolazione pi\u00f9 umile.\nLa lotta per l'indipendenza.\nNel 1919 venne fondato il Ceylon National Congress (CNC) con lo scopo di promuovere un movimento politico che lottasse per una maggiore autonomia dai britannici. Il partito si divise quasi subito in fazioni che riflettevano le differenze etniche e di casta. Paradossalmente nel 1930 lo stesso congresso vot\u00f2 una legge che aumentava le prerogative del governo coloniale ma venne costretto a ritirare i loro emendamenti dopo le forti pressioni del movimento delle Leghe Giovanili. \nIl partito di matrice marxista, il Lanka Sama Samaja Party (LSSP), nato dalle file delle Leghe Giovanili nel 1935, fu il primo partito a chiedere ufficialmente l'indipendenza dello Sri Lanka, i suoi deputati nel Consiglio di Stato, N.M. Perera e Philip Gunawardena, trovarono l'appoggio di rappresentanti pi\u00f9 moderati come Natesa Iyer e Don Alwin Rajapaksa, collaborando insieme per chiedere la sostituzione della lingua britannica con quelle Singalesi e Tamil come lingue nazionali.\nLa seconda guerra mondiale.\nDurante la Seconda guerra mondiale lo Sri Lanka funse da base delle operazioni britanniche contro i Giapponesi. A causa di una forte opposizione delle forze politiche isolane al coinvolgimento in guerra, gli esponenti dell'LSSP vennero arrestati dalle autorit\u00e0 britanniche. Il 5 aprile 1942 la Marina Giapponese bombard\u00f2 Colombo ed i leader dell'LSSP riuscirono a fuggire. Molti di loro fuggirono in India ma altri, guidati da Robert Gunawardena, fratello di Philip, rimasero sull'isola per continuare la loro lotta indipendentista. \nIl distaccamento singalese nelle isole Cocos si ammutin\u00f2, sobillato dagli esponenti dell'LSSP, tre di essi furono fucilati, diventando gli unici soldati del contingente coloniale britannico ad essere condannati a morte durante la Seconda guerra mondiale. Alcuni esponenti del governo, intanto, ebbero degli incontri con i Giapponesi per trattare una alleanza con l'obiettivo di scacciare i britannici dall'isola, furono promotori di questi negoziati Junius Richard Jayawardene e Dudley Senanayake. I singalesi di Singapore e Malesi costituirono il Reggimento Lanka dell'Esercito Nazionale Indiano.\nDopo la guerra.\nIl leader singalese Don Stephen Senanayake abbandon\u00f2 il CNC per formare una nuova formazione politica lo United National Party nel 1946. Nelle elezioni politiche del 1947 l'UNC ottenne una piccola rappresentanza nel Parlamento e si un\u00ec in una coalizione insieme al Sinhala Maha Sabha di Solomon Bandaranaike, partito di etnia singalese, e con il Tamil Congress di G.G. Ponnambalam.\nL'indipendenza.\nNel 1948 lo Sri Lanka ottenne lo status di dominion britannico a seguito di una negoziazione con l'esercito coloniale con la concessione che le basi del contingente britannico restassero sull'isola. Senanayake divenne Primo Ministro dello Sri Lanka. Alla sua morte, nel 1952, gli successe suo figlio Dudley Senanayake e nel 1953, dopo un duro colpo inferto alla politica dell'UNP con le sommosse di piazza e lo sciopero generale guidato dalla sinistra, Senanayake venne costretto a dare le dimissioni e cedere la carica a John Kotelawala.\nNel 1956 l'UNP venne sconfitto alle elezioni dal Mahajana Eksath Peramuna, una coalizione che includeva lo Sri Lanka Freedom Party (SLFP) guidato da Solomon Bandaranaike e il Viplavakari Lanka Sama Samaja Party di Philip Gunawardena. \nNel 1957 le basi militari britanniche vennero smantellate e lo Sri Lanka divenne ufficialmente un paese non allineato. Bandaraike istitu\u00ec una alleanza politica con il leader Chelvanayagam del partito tamil Federal Party per garantire maggiore autonomia all'etnia Tamil, ma il suo tentativo venne osteggiato dalla \"marcia su Kandy\" organizzata JR Jayawardene dell'UNP. Ci\u00f2 scaten\u00f2 le proteste della minoranza Tamil che nel 1958 si trasformarono in vere e proprie sommosse. I partiti politici di destra guadagnarono un forte consenso costringendo Philip Gunawardena alle dimissioni, mentre Bandaranaike venne assassinato nel 1959. Il suo successore Wijayananda Dahanayake non fu in grado di mantenere unite le forze di governo e alle elezioni del maggio 1960 l'UNP vinse le elezioni ma senza una maggioranza effettiva per governare. \nLe nuove elezioni di luglio videro Sirimavo Bandaranaike, vedova del leader assassinato, vincere le elezioni alla guida dell'LSFP, diventando cos\u00ec la prima donna al mondo ad essere eletta capo di Stato.\nNel 1971 fu sedata nel sangue un\u2019insurrezione armata di giovani e studenti guidati da un partito comunista di nome Janatha Vimukthi Peramuna. L\u2019esercito si trov\u00f2 in difficolt\u00e0 perch\u00e9 volutamente sottodimensionato, ma il governo ottenne aiuti militari da altri Paesi (tra cui Stati Uniti e Unione Sovietica).\nIl alle ore 12:54 locali Ceylon fu ufficialmente rinominato in \"Repubblica Socialista Indipendente dello Sri Lanka\" ().\nL'ora non fu casuale perch\u00e9, secondo quanto affermato dall'allora presidente William Gopallawa si trattava di un'\u00abora augurale\u00bb raccomandata da alcuni astrologi.\nLa guerra civile.\nLa guerra civile inizi\u00f2 nel 1983 con la nascita delle Tigri Tamil, portando in vent'anni circa 65.000 morti e 1,5 milioni di sfollati. Nel dicembre 2001 le Tigri Tamil e il governo hanno firmato insieme una tregua, con la Norvegia come mediatore del processo di pace.\nLe Tigri Tamil sono state dichiarate organizzazione terroristica da Stati Uniti, Regno Unito, Australia, India e Canada. La presidente Chandrika Kumarutanga ha ammesso all'ONU che ci sono profonde discriminazioni radicate nella societ\u00e0 singalese che portano al terrorismo ma, finora, non \u00e8 stato messo in atto nulla per garantire l'uguaglianza alla popolazione Tamil.\nIl maremoto del 2004.\nIl 26 dicembre 2004 le coste meridionali e orientali dello Sri Lanka sono state devastate da un violento maremoto. Il bilancio sembra essere di circa 40.000 morti, anche se risulta difficile stabilire una cifra esatta.\nGli attacchi terroristici del 2019.\nLa mattina del 21 aprile 2019, domenica di Pasqua, le citt\u00e0 di Colombo, Negombo e Batticaloa sono state oggetto di sei attentati terroristici commessi simultaneamente da sette kamikaze, a cui hanno fatto seguito altre due esplosioni in due sobborghi di Colombo. Il bilancio fu di 253 morti, tra cui 46 stranieri, e pi\u00f9 di 500 feriti. Le prime indagini rivelano che la matrice sia jihadista e che gli attentati siano stati compiuti da terroristi locali coadiuvati da network terroristici a livello internazionale."}
{"id": "652021", "revid": "1610933", "url": "https://it.wikipedia.org/wiki?curid=652021", "title": "Falco della regina", "text": ""}
{"id": "652026", "revid": "6923", "url": "https://it.wikipedia.org/wiki?curid=652026", "title": "Ricusazione", "text": "La ricusazione \u00e8 un istituto di diritto processuale, sia civile che penale. Trattasi di una dichiarazione mediante la quale una parte chiede la sostituzione di un giudice in un determinato processo per una situazione prevista dalla legge. La ricusazione \u00e8 una facolt\u00e0 (mentre l'astensione \u00e8 un obbligo) concessa alla parte quando il giudice non appaia credibile nell'esercizio della sua funzione giurisdizionale poich\u00e9 \u00e8 minacciata la garanzia di imparzialit\u00e0 e terziet\u00e0 del giudizio.\nProcedura civile.\nIn procedura civile, attraverso la ricusazione la parte, o il suo difensore, pu\u00f2 evitare che il suo processo venga deciso da un giudice che avrebbe dovuto astenersi e non l'ha fatto.\nIl giudice, di regola, deve astenersi in una serie di casi, alcuni dei quali hanno come causa il suo rapporto con la lite che egli deve decidere (es. il giudice d'appello non pu\u00f2 essere il giudice di primo grado).\nIn questi casi il giudice deve astenersi.\nMa se non lo fa, \u00e8 onere della parte che vi ha interesse ricusarlo.\nSe non lo fa tempestivamente, non pu\u00f2 poi dolersene.\nLa ricusazione si effettua depositando un'istanza, firmata dalla parte o dal suo difensore.\nProcedura penale.\nNel diritto processuale penale la ricusazione \u00e8 identica come istituto a quello civile. \nL'art. 36 del c.p.p. (relativo all'astensione) stabilisce che il giudice ha l'obbligo di astenersi in una serie di circostanze: \nIn tutti questi casi il giudice, qualora non si astenga, potr\u00e0 essere ricusato dalla parte privata tranne che per il punto h).\nLa richiesta di astensione deve essere presentata al presidente della corte o del tribunale. Se la richiesta proviene dal presidente della corte o del tribunale decide il presidente della Corte d'Appello, mentre sulla richiesta di quest'ultimo decide il presidente della Corte di Cassazione.\nL'art. 37 c.p.p. aggiunge altri motivi di ricusazione: \nCome si ricusa un giudice.\nPresentando presso la cancelleria del giudice che della ricusazione dovr\u00e0 decidere (Corte d'Appello se si ricusa un giudice di tribunale o un giudice di pace, altra sezione di Corte di Appello, diversa da quella a cui appartiene il giudice ricusato, se si ricusa un giudice della Corte di Appello (art. 40 c.p.p.)), una dichiarazione scritta contenente l'indicazione dei motivi e delle prove. Tale dichiarazione dovr\u00e0 essere presentata dalla parte interessata o personalmente o a mezzo difensore o a mezzo procuratore. Copia della dichiarazione deve essere depositata anche presso la cancelleria del giudice ricusato.\nCosa succede dopo che si \u00e8 presentata una richiesta di ricusazione.\nIl giudice nei cui confronti \u00e8 proposta la ricusazione non pu\u00f2 pronunciare n\u00e9 concorrere a pronunciare sentenza fino a che non \u00e8 stata dichiarata inammissibile o rigettata la richiesta di ricusazione. Inoltre il giudice chiamato a decidere pu\u00f2 ordinare al giudice ricusato di sospendere le attivit\u00e0 processuali o di compiere solo quelle urgenti. Se tale ordinanza non viene emessa il processo proseguir\u00e0 fino a che non si decide (in camera di consiglio) della ricusazione.\nSe \u00e8 accolta la ricusazione.\nIl giudice ricusato non potr\u00e0 pi\u00f9 compiere atti del procedimento e verr\u00e0 sostituito da altro magistrato. Il giudice che decide della ricusazione stabilisce anche quali atti o quale parte degli atti rimangono in piedi e saranno proseguiti dal nuovo giudice."}
{"id": "652029", "revid": "34119", "url": "https://it.wikipedia.org/wiki?curid=652029", "title": "Romboencefalo", "text": ""}
{"id": "652031", "revid": "2021444", "url": "https://it.wikipedia.org/wiki?curid=652031", "title": "CTLA-4", "text": "CTLA-4 (Cytotoxic T-Lymphocyte Antigen 4), noto anche come CD152, \u00e8 un recettore appartenente alla superfamiglia delle Ig espresso sui linfociti T CD4+ e CD8+ recentemente attivati. \nA seguito del legame con uno dei suoi ligandi, B7-1 (noto anche come CD80) oppure B7-2 (noto anche come CD86) espressi su APC professionali, trasmette all'interno del linfocita un segnale di tipo inibitorio, contribuendo cos\u00ec alla regolazione omeostatica della risposta immunitaria.\nDal punto di vista biochimico, \u00e8 analogo a CD28 (che invece, a seguito dell'interazione con lo stesso ligando di CTLA-4, trasmette un segnale attivatore, il cosiddetto \"secondo segnale\"), e la recente scoperta di un recettore denominato ICOS, anch'esso analogo a CD28, ha fatto supporre l'esistenza di un'intera famiglia di recettori a funzione inibitrice il cui prototipo sarebbe appunto CD28.\n\u00c8 stato ipotizzato che l'impegno di CTLA-4 da parte del ligando bloccherebbe la fosforilazione della catena \u03b6 associata al recettore delle cellule T (TCR), per quanto l'esatto meccanismo biochimico non sia ancora noto. \u00c8 degno di nota che in topi knockout per CTLA-4 si assista ad un'attivazione massiva della risposta cellulo-mediata, con gravi manifestazioni di carattere autoimmune a carico di vari organi e tessuti.\nUtilizzo in terapia.\nCTLA-4, assieme ad altri recettori, \u00e8 stato negli anni oggetto di vari studi sul possibile impiego a fini terapeutici nella lotta contro i tumori: si \u00e8 dimostrato infatti che bloccando l'attivit\u00e0 di CTLA-4 avviene una up-regolazione del sistema immunitario, il quale aumenterebbe le proprie capacit\u00e0 di riconoscere e distruggere le cellule neoplastiche. Il primo farmaco inibitore di CTLA-4, ipilimumab, venne approvato dall'FDA nel 2011 nei pazienti affetti da melanoma. Nel 2018, l'immunologo americano James Patrick Allison ricevette il Premio Nobel per la medicina per i suoi studi sull'inibizione di CTLA-4 nella terapia oncologica (assieme ad Allison venne premiato anche l'immunologo giapponese Tasuku Honjo, che invece focalizz\u00f2 il suo interesse sull'inibizione di un'altra proteina, PD-1)."}
{"id": "652033", "revid": "1226", "url": "https://it.wikipedia.org/wiki?curid=652033", "title": "Extract, Transform, Load", "text": ""}
{"id": "652035", "revid": "1610933", "url": "https://it.wikipedia.org/wiki?curid=652035", "title": "Tacchino comune", "text": ""}
{"id": "652037", "revid": "110157", "url": "https://it.wikipedia.org/wiki?curid=652037", "title": "Spanking Machine", "text": "Spanking Machine \u00e8 il primo album delle Babes in Toyland, pubblicato nel 1990 dalla Twin/Tone Records. L'album \u00e8 stato prodotto da Jack Endino."}
{"id": "652041", "revid": "287204", "url": "https://it.wikipedia.org/wiki?curid=652041", "title": "Panthera leo bleyenberghi", "text": "Il leone del Katanga (Panthera leo bleyenberghi), noto talvolta come leone dell'Angola, \u00e8 una sottospecie di leone abbastanza accettata dagli autori, presente nella parte centro-meridionale del continente africano. Vive nella Repubblica Democratica del Congo meridionale (nella regione del Katanga, da cui il suo nome comune), nell'Angola orientale, nello Zambia e nello Zimbabwe occidentale, nella Namibia settentrionale (parco nazionale di Etosha) e in Botswana (delta dell'Okavango, dove alcuni leoni si sono specializzati nel cacciare i bufali).\nDescrizione.\nI maschi pesano tra i 172 e i 216 kg e sono lunghi circa 3 m, coda inclusa. Le femmine pesano tra i 110 e i 165 kg. Tra le sottospecie che sopravvivono in libert\u00e0, questa \u00e8 la seconda per dimensioni, dopo il leone sudafricano. I maschi tendono ad avere una criniera pi\u00f9 chiara rispetto alle altre sottospecie (wikipedia.en)"}
{"id": "652047", "revid": "388985", "url": "https://it.wikipedia.org/wiki?curid=652047", "title": "Fronte (polemologia)", "text": ""}
{"id": "652050", "revid": "2128848", "url": "https://it.wikipedia.org/wiki?curid=652050", "title": "Panthera leo somaliensis", "text": "Il leone somalo (\"Panthera leo somaliensis\") \u00e8 una sottospecie di leone vivente in Somalia ed un tempo pure nel Gibuti. "}
{"id": "652052", "revid": "122825588", "url": "https://it.wikipedia.org/wiki?curid=652052", "title": "Filippo Pananti", "text": "Biografia.\nRimasto orfano di padre in giovane et\u00e0, Filippo Pananti fu aiutato dal medico illuminista Angelo Gatti, suo zio materno. Studi\u00f2 nel seminario di Pistoia e alla facolt\u00e0 di Legge dell'Universit\u00e0 di Pisa dove si laure\u00f2. A causa delle sue idee liberali, che venivano dalla Francia, sospettato dalla polizia granducale fu indotto ad un volontario esilio, prima in Inghilterra, poi in Francia. Visse insegnando matematica e lettere. \nDurante un viaggio per mare, di ritorno in Italia, fu rapito dai pirati e ridotto in schiavit\u00f9 ad Algeri. Liberato su interessamento del console britannico, perse tutti i suoi averi e i manoscritti che aveva con s\u00e9. Ci ha lasciato una lucida relazione di questa insolita e difficile esperienza in \"Avventure e osservazioni sopra le coste di Barberia\", edito a Firenze nel 1817 da Leonardo Ciardetti e pi\u00f9 volte ristampato nel corso dell'Ottocento, per le sue interessanti considerazioni sugli usi e i costumi dell'Algeria barbareschi. Fu anche direttore del Teatro Italiano a Londra e scrisse melodrammi. \nLa sua opera pi\u00f9 nota \u00e8 il \"Poeta di Teatro\" (1808), poema romanzesco a carattere autobiografico, pubblicato a Londra nel 1808, i cui tratti umoristici, sulla traccia del Berni e del Passarotti, s'ispirano anche all'umorismo letterario inglese, in particolare a Laurence Sterne. Scrisse anche due poemetti didascalici, \"La civetta\" (1799) e \"Il paretaio\" (1801) e gli \"Epigrammi\", oltre seicento, che furono pubblicati postumi nel 1882 e che lo resero popolare.\n\u00c8 sepolto a Firenze, nel chiostro della basilica di Santa Croce. \nA Ronta si trova la villa Pananti Moretti che, in una lapide, ricorda il poeta."}
{"id": "652054", "revid": "486946", "url": "https://it.wikipedia.org/wiki?curid=652054", "title": "Angus Tales", "text": ""}
{"id": "652055", "revid": "14691", "url": "https://it.wikipedia.org/wiki?curid=652055", "title": "Altol\u00e0", "text": ""}
{"id": "652056", "revid": "180559", "url": "https://it.wikipedia.org/wiki?curid=652056", "title": "CUS Roma Rugby", "text": "Il CUS Roma Rugby \u00e8 la sezione di rugby a 15 del Centro Universitario Sportivo di Roma, fondato nel 1947. Nel corso della sua storia ha partecipato a numerosi campionati di prima divisione nazionale, vincitore della Coppa italia 1966/67.\nA causa di problemi finanziari, la federazione ha respinto l'iscrizione degli universitari al campionato di Serie B 2016-17 e la societ\u00e0 rischia di scomparire. Al CUS Roma per quella stagione rimane solo la compagine dell'under 18 che decide di partecipare al campionato regionale dove si qualifica seconda.\nStoria.\nIl \"CUS Roma Rugby\" nasce ufficialmente nel 1947 come sezione agonistica del Centro Universitario Sportivo di Roma, che raccoglie l'eredit\u00e0 del gruppo sportivo universitario di epoca fascista. Con la denominazione di GUF Roma, la squadra aveva infatti partecipato alla serie A dal 1934/35 al 1942/43, ultimo campionato disputatosi prima della sospensione dovuta agli eventi bellici.\nNel 1950/51 il CUS Roma \u00e8 il primo club universitario del dopoguerra a tornare nella massima serie. Si tratta di un'esperienza di breve durata, che si chiude con la retrocessione in serie B. Nel 1956/57 la squadra partecipa nuovamente alla serie A, dove riesce a resistere per tre stagioni consecutive.\nIl primo periodo d'oro del CUS Roma si apre nel 1962/63 con il ritorno nella massima serie. Il club universitario si trova improvvisamente proiettato ai vertici del rugby italiano. Nel 1964/65 e nel 1965/66 il CUS si piazza per due volte consecutive al secondo posto in classifica dietro la Partenope campione d'Italia.\nNel 1966/67 si classifica al terzo posto, dietro L'Aquila e le Fiamme Oro Padova campioni d'Italia. Nella stessa stagione, in una storica finale, il CUS Roma batte il CUS Torino per 15-3 e si aggiudica la prima edizione della Coppa Italia.\nIl momento magico si interrompe bruscamente l'anno successivo, quando il CUS conosce la prima delle numerose scissioni che ne funesteranno la storia. L'intera squadra passa in blocco alla Buscaglione Roma, societ\u00e0 neonata che acquisisce il titolo sportivo del CUS e il diritto di partecipare alla massima serie. Il club universitario \u00e8 costretto a ricominciare da capo. Per il ritorno alla serie A bisogna attendere l'estate 1974, con la vittoria sul CUS Napoli nello spareggio decisivo che si disputa a L'Aquila, anche se la permanenza nella massima serie questa volta dura lo spazio di una stagione.\nL'importanza del club a livello nazionale \u00e8 testimoniata anche dall'elezione di Sergio Luzzi-Conti, gi\u00e0 responsabile della sezione rugby e poi presidente del CUS Roma, alla carica di presidente della Federazione Italiana Rugby, che mantiene dal 1971 al 1974. Nel 1973 Luzzi-Conti \u00e8 l'ispiratore del primo tour della nazionale in Sudafrica, che segna un importante salto di qualit\u00e0 per il rugby italiano.\nIl secondo periodo aureo del CUS Roma Rugby risale agli anni ottanta del XX secolo, con la presidenza di Alberto Gualtieri. Il club universitario torna in serie A per una stagione nel 1982/83, ma \u00e8 a partire dal 1986/87 che si apre l'epopea di una nuova generazione di talenti. Per quattro stagioni consecutive la squadra partecipa alla serie A1, nuova denominazione assunta dalla massima serie. In quegli anni il campionato registra la presenza dei pi\u00f9 importanti giocatori internazionali, ingaggiati dai maggiori club italiani. Sullo storico campo dell'Acqua Acetosa gli universitari del CUS affrontano stelle del calibro di David Campese, John Kirwan e Naas Botha.\nNonostante la sproporzione tra le forze in campo, il CUS Roma non demerita affatto e anzi, secondo molti addetti ai lavori, esprime il gioco pi\u00f9 bello e spettacolare del campionato, grazie soprattutto alla qualit\u00e0 dei suoi trequarti. Numerosi sono i giocatori cussini che in questi anni sono convocati in nazionale (Tinari, Pratichetti, Caranci, Salvati, De Biase, Ambrosio, solo per citarne alcuni). Il giocatore simbolo di questa generazione \u00e8 Stefano Barba, trequarti centro con straordinarie doti di attacco che partecipa alla prima Coppa del Mondo di rugby 1987 e colleziona pi\u00f9 di 30 presenze con la maglia azzurra.\nNegli stessi anni si assiste allo sviluppo del settore giovanile, che raggiunge i massimi livelli del panorama nazionale, come dimostrano le numerosi finali raggiunte nelle varie categorie e soprattutto il titolo di Campione d'Italia conquistato dall'under 17 nel 1983/84 (a nome \"CUS Roma\") e nel 1985/86 (a nome \"Primavera Roma\"). Nonostante il distacco di un gruppo di dirigenti e allenatori delle giovanili che alla fine degli anni Ottanta fonda una societ\u00e0 autonoma, l'U.S. Primavera, dove la crescita del settore giovanile rimane uno dei principali obiettivi del club.\nNei primi anni novanta si inaugurano gli impianti sportivi universitari di Tor di Quinto, dove sorge il \u201ccampo da rugby pi\u00f9 grande d'Italia\u201d. Il CUS Roma ha finalmente un proprio campo da gioco. Potrebbe essere l'occasione per un ulteriore passo in avanti, ma le crescenti ristrettezze finanziarie e una serie di vicissitudini societarie segnano l'inizio di una fase di graduale ridimensionamento delle ambizioni cussine.\nLa prima squadra, retrocessa in A2 nel 1989/90, disputa ancora un campionato nella massima serie nel 1993/94. Nella stagione successiva milita in serie A2 e retrocede in serie B per tornare subito in A2 nel 1995/96. A quella stagione risale l'ultima partecipazione alla serie A. L'ennesima scissione da parte di un gruppo di giocatori e allenatori d\u00e0 vita all'Unione Rugby Capitolina, indebolendo l'organico del CUS in tutte le categorie. Dal 1996/97 Il CUS Roma Rugby milita nel campionato di serie B.\nNelle ultime due stagioni l'intera polisportiva CUS Roma ha vissuto una fase di ristrutturazione societaria, che ha portato all'elezione di Gianfranco Morrone alla presidenza. Il rinnovamento ha interessato anche la sezione rugby: il nuovo Consiglio di sezione, composto interamente da giocatori in attivit\u00e0, sta lavorando duramente per riportare il club universitario della capitale ai livelli che gli competono. Al termine della stagione 2014/15 il CUS Roma conquista la promozione in serie A dopo 19 stagioni giocate in serie B (vedi \"La storia del CUS\" su cusromarugby.com). La stagione 2015-2016 non \u00e8 altrettanto fortunata per la squadra giallobl\u00f9, che non riesce a conquistare la salvezza e retrocede in Serie B.\nGiocatori di rilievo.\n\"Di seguito i giocatori di rilievo che hanno vestito la maglia del CUS Roma Rugby:\""}
{"id": "652057", "revid": "1632387", "url": "https://it.wikipedia.org/wiki?curid=652057", "title": "Monti Lattari", "text": "I monti Lattari (\"li Muonte Lattare\" in campano) sono una catena montuosa dell'Antiappennino campano, che costituisce l'ossatura della penisola sorrentina.\nGeografia.\nRappresentano il prolungamento occidentale dei monti Picentini dell'Appennino campano, costeggiando l'Agro Nocerino, protesi nel mar Tirreno formando la penisola sorrentina. Devono il loro nome alle capre e alle mucche che vi pascolano, fornitrici di ottimo latte (da cui il nome latino \"Lactarii\").\nLa catena montuosa \u00e8 delimitata a nord-ovest dal golfo di Napoli, a nord dalla valle dell'Agro Nocerino e dalla piana del fiume Sarno, ad est dalla vallata metelliana ed a sud dal golfo di Salerno. I monti, di formazione calcarea, raggiungono la massima elevazione nei 1.444 metri del monte San Michele del complesso di monte Sant'Angelo a Tre Pizzi, che comprende le cime di San Michele, monte di Mezzo e monte Catiello. \nAl limite occidentale della catena montuosa \u00e8 posto il monte San Costanzo di 497 metri, mentre a nord \u00e8 posto il monte Faito (1.131 metri), raggiungibile con una funivia da Castellammare di Stabia; nel versante di Vico sono ancora visibili i pilastri in pietra che costituivano la vecchia teleferica per il trasporto della neve fino a Massaquano, da qui sui carri veniva portata alla marina per essere caricata sulle navi dirette a Napoli.\nAd ovest \u00e8 situato il monte Cerreto di 1.316 metri, oltre il quale i monti digradano verso est nel valico di Chiunzi a Sant'Egidio del Monte Albino, proseguendo verso est i monti raggiungono i 1.075 metri del monte Albino, che domina Nocera Inferiore. Proseguendo si raggiungono i 1.130 del monte Sant'Angelo di Cava, che insieme al monte Finestra (1.138 metri) ed al monte dell'Avvocata sopra Maiori (1.014 metri), costituisce il margine orientale della catena montuosa prima che questa digradi nelle valli di Cava de' Tirreni e del torrente Bonea, che sfocia nel golfo di Salerno a Vietri sul Mare.\nIl versante meridionale dei monti \u00e8 molto scosceso e d\u00e0 vita alle falesie della costiera Amalfitana, verso la quale scendono numerosi torrenti. \nSentieri.\nI monti Lattari sono attraversati da molteplici sentieri. Il sentiero CAI n. 300 (alta via dei Lattari) va dal margine orientale del Corpo di Cava al margine occidentale, rappresentato da punta Campanella, passando per il pi\u00f9 famoso Sentiero degli dei (CAI n. 327).\nVarie bretelle e varianti collegano questo sentiero ai centri abitati sia sui versanti della costa che su quelli interni.\nStoria.\nFecero parte, in epoca romana, della Regio I Latium et Campania.\nLa pianura a nord della catena dei Lattari fu scenario conclusivo della terza Guerra Gotica. L'ultimo re degli Ostrogoti, Teia, venne ucciso presso Nuceria nella cosiddetta battaglia dei Monti Lattari, nel territorio tra gli attuali comuni di Angri e Sant'Antonio Abate.\nNel medioevo furono parte della Repubblica amalfitana, poi Ducato di Amalfi."}
{"id": "652058", "revid": "111992473", "url": "https://it.wikipedia.org/wiki?curid=652058", "title": "Panthera leo senegalensis", "text": "Il leone senegalese (Panthera senegalensis), chiamato talvolta leone dell'Africa occidentale, \u00e8 una sottospecie di leone che vive dal Senegal fino al Sudan meridionale. La sua distribuzione \u00e8 estremamente frammentata e la popolazione in libert\u00e0 non supera gli 850 esemplari; questo fa del leone senegalese la sottospecie di leone pi\u00f9 minacciata dell'Africa.\nSi tratta di una sottospecie di medie dimensioni: i maschi sono lunghi 2,90-2,97 m (coda inclusa), con un peso di 175-210 kg."}
{"id": "652059", "revid": "2146306", "url": "https://it.wikipedia.org/wiki?curid=652059", "title": "Ein deutsches Requiem", "text": "Ein deutsches Requiem (noto in Italia come Un Requiem tedesco) \u00e8 un'opera sacra di Johannes Brahms. Completato nel 1868, \u00e8 un lavoro sinfonico corale polifonico. Rese noto il compositore tedesco, allora trentacinquenne.\nConcetto.\nNon si tratta di un requiem in senso propriamente liturgico, e non ha una diretta relazione con le messe funebri in latino come quelle di Mozart o di Verdi. Si tratta infatti di un'opera concepita essenzialmente per le esecuzioni concertistiche. Questa funzione si rispecchia indirettamente nel testo, che \u00e8 di forma abbastanza libera. Brahms stesso compose una sorta di collage testuale traendolo dalla Bibbia in tedesco nella versione di Martin Lutero. Il concetto di fondo portato avanti da Brahms \u00e8 comunque di natura pi\u00f9 filosofica che religiosa: le persone cui portare aiuto e consolazione non sono i morti, ma i vivi. Il tono di pace e di consolazione, per altro, \u00e8 chiaramente percepibile sin dalle prime battute della composizione e rimane tale anche nell'ultimo brano, il quale riecheggia il primo numero e porta a compimento, in maniera quasi ciclica, tutta l'opera.\nGenesi.\nLa morte della madre, nel febbraio del 1865 (alla cui memoria il compositore ha dedicato l'opera) diede la spinta decisiva per la composizione. Brahms compose sei movimenti entro la fine dell'estate 1866.\nI primi tre movimenti furono eseguiti il 2 dicembre 1867 a Vienna sotto la direzione di Johann Herbeck e la prima suscit\u00f2 reazioni contrastanti; la serie completa dei 6 movimenti ebbe la prima nella cattedrale di Brema, il Venerd\u00ec Santo, 10 aprile, del 1868: il successo che riscosse produsse una svolta decisiva nella carriera di Brahms.\nIl brano per soprano solo e coro \u00ab\"Ihr habt nun Traurigkeit\"\u00bb fu aggiunto dal compositore in un secondo momento e l'opera fu finalmente eseguita nella sua attuale forma completa al \"Gewandhaus\" di Lipsia il 18 febbraio 1869."}
{"id": "652060", "revid": "968255", "url": "https://it.wikipedia.org/wiki?curid=652060", "title": "Conflitto di competenza", "text": "Un conflitto di competenza, in diritto, \u00e8 una situazione di contrasto che si verifica quando due o pi\u00f9 organi contemporaneamente affermano o negano la propria competenza riguardo ad una determinata questione.\nCaratteri.\nSe gli organi sono giurisdizionali prende il nome di conflitto di giurisdizione, mentre se sono amministrativi prende il nome di conflitto di amministrazione (termine, perlatro, di non frequente utilizzo, preferendosi parlare semplicemente di conflitto di competenza).\nIl conflitto di competenza pu\u00f2 essere positivo se i soggetti in conflitto affermano entrambi la propria competenza sulla materia, oppure negativo se entrambi i soggetti la negano (e, quindi, affermano la propria incompetenza).\nIl conflitto pu\u00f2 investire situazioni in corso, cio\u00e8 gi\u00e0 verificatesi (nel qua caso \u00e8 detto reale), oppure pu\u00f2 precedere il verificarsi di situazioni concrete, discutendosi cos\u00ec di situazioni future possibili nel verificarsi (nel qual caso \u00e8 detto virtuale).\nCaratteristiche concettuali.\nPoich\u00e9 gli interessi pubblici settoriali si stanno numericamente riducendo sempre pi\u00f9, \u00e8 evidente che il conflitto pu\u00f2 verificarsi pi\u00f9 facilmente tra interessi generali primari, tanto pi\u00f9 che il disegno federalista dello Stato e il decentramento amministrativo favoriscono una irregolare divisione dell'interesse pubblico generale, cio\u00e8 una frammentata dislocazione in capo ai molti soggetti esponenziali (Regioni, Province, Comuni, Comunit\u00e0 montane, aree metropolitane, ecc.), secondo il principio di sussidiariet\u00e0, il che pu\u00f2 agevolare forme di irresponsabilit\u00e0, di illegittimit\u00e0 e di scorretta gestione delle pubbliche risorse, oltre che di conflitto di amministrazione vero e proprio.\nVa altres\u00ec segnalato che la nuova dimensione europea sembra imporre una \"reductio ad unitatem\" di tutti i vari ed eterogenei interessi pubblici per consentire un'adeguata rappresentazione a livello comunitario, il che si proietta favorevolmente anche sul piano processuale della tutela (v. \"infra\").\nI conflitti di amministrazione si verificano per lo pi\u00f9 a livello costituzionale.\nSe il conflitto attiene a violazioni di norme di rilievo costituzionale, il rimedio previsto dall'ordinamento \u00e8 il conflitto di attribuzione devoluto alla cognizione della Corte Costituzionale.\nConflitto di competenza e conflitto di attribuzione.\nIl conflitto di competenza si verifica quando i soggetti in conflitto appartengono allo stesso potere dello Stato, anche se, come gi\u00e0 detto, quando avviene tra organi giurisdizionali si suole parlare di \"conflitto di giurisdizione\".\nIl conflitto di attribuzione si verifica, invece, quando i soggetti in conflitto appartengono a diversi poteri dello Stato.\nLa patologia nel rapporto tra organi/funzioni deve ascriversi alla categoria amministrativistica del \"Vizio di competenza\" (secondo la usuale tripartizione: Violazione di legge, eccesso di potere, incompetenza).\nLa ragione di siffatto inquadramento va reperito negli effetti concreti della violazione di attribuzioni o competenze, che si risolve sempre in un problema (concreto) di competenza.\nSi parla di \"attribuzione\", infatti, solo sul piano della fisiologia dell'amministrazione, ovvero su un piano positivo.\nSul piano giudiziale e processuale, \"attribuzione\" si tramuta in \"competenza\".\nDeriva che il concetto di \"attribuzione\" deve ritenersi una specificazione di particolare interesse scientifico del vasto e antico ambito della \"competenza\".\nConflitto di competenza tra Stato e Regione.\nIl conflitto di competenza fra Stato e Regione pu\u00f2 sorgere (v. sentenza Corte Cost. n. 472 del 1995) allorch\u00e9 un atto, dello Stato o di una Regione, sia invasivo dell'altrui sfera di competenza ed allorch\u00e9 l'invasione della competenza sia compiuta immediatamente e direttamente con quell'atto, ed esso, qualora sia preceduto da altro che ne costituisca il precedente logico e giuridico, sia nei confronti dello stesso, autonomo, nel senso che non ne ripeta identicamente il contenuto o ne costituisca una mera e necessaria esecuzione.\nSul punto, la Corte Costituzionale ha precisato che c'\u00e8 conflitto tutte le volte che un atto statale invade la sfera di competenze regionali: poich\u00e9 la riserva di legge vale solamente con riguardo a materie di diretta spettanza regionale, per la Corte niente nell'ordinamento esclude che la fonte regolamentare possa investire materie di competenza statale delegate alle Regioni, in quanto la cura dell'interesse pubblico appartiene in via esclusiva all'ente territoriale solo per le materie di \"competenza propria\".\nN.B. La sentenza della Corte Cost. n. 471 del 1995 traccia la linea di demarcazione tra ricorso in via principale e conflitto di attribuzione.\nCirca l'atto invasivo, che determina cio\u00e8 una invasione di competenza, occorre distinguere le ipotesi di:\nPrincipio generale \u00e8 quello per cui, ai fini dell'ammissibilit\u00e0 dei conflitti di competenza, \u00e8 indispensabile l'interesse ad agire, la cui sussistenza \u00e8 necessaria e sufficiente a conferire al conflitto gli indispensabili caratteri della concretezza e dell'attualit\u00e0, non potendo la Corte essere adita a scopo meramente consultivo, per pronunciarsi, cio\u00e8, su astratte formulazioni di ipotesi.\nImportanti corollari del principio si danno nel caso in cui l'atto invasivo sia di natura regolamentare.\nNon pu\u00f2 negarsi che un atto normativo \u2013per sua natura generale ed astratto in quanto preveda obblighi immediati e diretti a carico del ricorrente\u2013, integri di per s\u00e9 un comportamento idoneo a far insorgere nel ricorrente l'interesse alla eliminazione del pregiudizio che, a suo avviso, ne deriva alle proprie attribuzioni costituzionali; e ci\u00f2 senza che occorra attendere il concreto esercizio delle medesime in relazione ad un caso specifico (quasi a voler applicare anche nei giudizi sui conflitti il requisito della \"rilevanza\" tipico dei giudizi incidentali), condizione non richiesta dall'ordinamento per l'insorgere di un conflitto di attribuzione.\nL'interesse non viene meno nel caso in cui il ricorrente (che \u00e8 sempre un potere pubblico) sia fornito del potere di disapplicazione dell'atto. Infatti \u00e8 decisivo rilevare che il suo eventuale esercizio non sarebbe comunque idoneo a far venir meno l'interesse del ricorrente all'annullamento dell'atto impugnato, da cui soltanto conseguirebbe la piena ed effettiva reintegrazione della propria sfera di attribuzioni asseritamente lesa (Corte Cost. sentenza n. 420/95).\nLa Corte, nella sentenza n. 406/89, ha affermato che in linea di principio il conflitto di attribuzione tra i poteri dello Stato non pu\u00f2 essere ammesso contro una legge o un atto equiparato, dal momento che per tali atti, in posizione di preminenza tra le fonti del diritto, il sistema di garanzia costituzionale \u00e8 incentrato sul giudizio incidentale.\nSe il conflitto attiene a organi gerarchicamente ordinati, la soluzione \u00e8 di regola rimessa all'organo superiore o comunque sovraordinato (es. nel conflitto di poteri tra Ministri, la soluzione \u00e8 rimessa ad una deliberazione del Consiglio dei ministri), ma l'ordinamento appresta anche strumenti amministrativi \"negoziati\", cio\u00e8 la conferenza, le convenzioni, e gli accordi tra p.a. (cfr. C. Stato, sez. V, 5 novembre 1997, ord. n. 1622, che ha ritenuto la necessit\u00e0 di far ricorso alla conferenza di servizi di cui al d.p.r. n. 383/1994 per la localizzazione di opere d'interesse statale non conformi alle previsioni degli atti di pianificazione territoriale vigenti, ed in caso di mancato raggiungimento dell'unanime consenso delle amministrazioni interessate, la necessit\u00e0 di dar corso al procedimento per l'intesa Stato-Regioni disciplinata dall'art. 81 d.P.R. 616/1977)."}
{"id": "652062", "revid": "103134", "url": "https://it.wikipedia.org/wiki?curid=652062", "title": "CD152", "text": ""}
{"id": "652066", "revid": "663330", "url": "https://it.wikipedia.org/wiki?curid=652066", "title": "Julia Stiles", "text": "Nota principalmente per il ruolo di Nicky Parsons nella serie di film \"Bourne\" e per quello di Lumen Pierce nella serie televisiva \"Dexter\", per la quale ha ricevuto la candidatura come miglior attrice non protagonista ai Golden Globe e agli Emmy Award, ha collaborato con registi quali Mike Newell in \"Mona Lisa Smile\", David Mamet in \"Hollywood, Vermont\", David O. Russell ne \"Il lato positivo - Silver Linings Playbook\" e John Crowley in \"Closed Circuit\".\nBiografia.\n\u00c8 di origini inglesi, irlandesi, italiane e tedesche.\nSi \u00e8 laureata in letteratura inglese alla Columbia University nel 2005; nel 2010 ha ricevuto un John Jay Award, riconoscimento onorario annuale assegnato a cinque alunni dalla Columbia College Alumni Association per risultati professionali.\nHa lavorato per Habitat for Humanity, costruendo alloggi in Costa Rica. Inoltre ha collaborato con Amnesty International per sensibilizzare sulle condizioni difficili della detenzione per immigrazione di minori non accompagnati. Nel gennaio 2004, la rivista \"Marie Claire\" ha seguito il viaggio di Julia Stiles con l'obiettivo di verificare le condizioni all'interno del 'Berks County Youth Center a Leesport, in Pennsylvania.\n\u00c8 una ex vegana, avendo abbandonato tale regime alimentare dopo aver sviluppato l'anemia, oltrech\u00e9 all'aver trovato grandi difficolt\u00e0 a mantenere un'alimentazione corretta durante i viaggi. \nAppassionata di baseball, \u00e8 fan dei New York Mets, e ha effettuato il cosiddetto \"primo lancio\" della squadra nella partita del 29 maggio 2006. \u00c8 anche amante del calcio, seguendo in particolar modo i New York Red Bull.\nDal 2015 \u00e8 legata a Preston J. Cook, assistente alla regia, con il quale ha lavorato in \"Go with Me\". La coppia ha un figlio, nato nel 2017; nello stesso anno, in settembre la coppia si \u00e8 sposata, durante il weekend del \"Labor Day\".\nCarriera.\nInizia la sua carriera recitando in piccoli ruoli presso compagnie teatrali di New York, intervallati da qualche piccola apparizione in televisione; all'et\u00e0 di 11 anni fa il suo debutto sul piccolo schermo, come Erica Dansby, in sei episodi della serie televisiva \"Ghostwriter\" (1993-1994). Il suo primo ruolo cinematografico \u00e8 stato in \"I Love You, I Love You Not\" (1996), seguito da un ruolo da protagonista nel thriller \"La catena del male\" (1998), per il quale \u00e8 stata premiata al Karlovy Vary International Film Festival come miglior attrice.\nLa sua prima parte degna di nota \u00e8 al cinema, nel 1997, ne \"L'ombra del diavolo\" di Alan J. Pakula, dove recita accanto a Harrison Ford e Brad Pitt. Ottiene in seguito ruoli da protagonista sul grande schermo, affrontando sceneggiature variegate, dagli adattamenti di William Shakespeare a testi di David Mamet.\nLa sua carriera di attrice rimane prettamente cinematografica, e comprende successi sia commerciali sia di critica, spaziando da commedie romantiche per teenager come \"10 cose che odio di te\" (1999) accanto a Heath Ledger, ruolo grazie al quale si aggiudica il premio come miglior \"performance\" rivelazione femminile agli MTV Movie Awards 2000, e \"Pazzo di te!\" (2000) al fianco di Freddie Prinze Jr., a film \"dark\" indipendenti come \"The Business of Strangers\" (2001), ottenendo per quest'ultima interpretazione una candidatura al Satellite Award per la migliore attrice non protagonista. Impersona ruoli degni di nota anche in \"Mona Lisa Smile\" (2003) e \"Omen - Il presagio\" (2006).\nIl grande successo arriva col film \"Save the Last Dance\" (2001), che le vale il premio come miglior bacio agli MTV Movie Awards dello stesso anno nonch\u00e9 la copertina della rivista \"Rolling Stone\". In questi anni interpreta Nicky Parsons nella serie cinematografica \"Bourne\" accanto a Matt Damon, per poi diradare le sue apparizioni sul grande schermo a qualche pellicola minore come la commedia romantica \"The Prince and Me\" (2004), il \"thriller\" drammatico d'ispirazione \"noir\" \"A Little Trip to Heaven\" (2005), e la coproduzione franco-canadese \"The Cry of the Owl\" (2009). Partecipa anche a un videoclip per il chitarrista M. Ward.\nNel 2010 affronta il suo primo importante lavoro in televisione, interpretando il personaggio di Lumen Pierce nella quinta stagione della serie televisiva \"Dexter\", ruolo per il quale ottiene una candidatura ai Golden Globe come miglior attrice non protagonista in una serie, e una ai Premi Emmy come miglior attrice \"guest star\" in una serie drammatica.\nNel 2012 \u00e8 protagonista nella webserie drammatica \"Blue\". Nel corso del decennio appare inoltre al cinema in pellicole come \"Between Us\" (2012), \"Out of the Dark\" (2014) e \"Go with Me - Sul sentiero della vendetta\" (2016), quest'ultima al fianco di Anthony Hopkins. Nel 2017 torna sul piccolo schermo, protagonista della serie a sfondo \"thriller\"-drammatico \"Riviera\".\nDoppiatrici italiane.\nNelle versioni in italiano dei suoi lavori, Julia Stiles \u00e8 stata doppiata da:"}
{"id": "652070", "revid": "77358", "url": "https://it.wikipedia.org/wiki?curid=652070", "title": "Conflitti di attribuzione", "text": ""}
{"id": "652072", "revid": "44638", "url": "https://it.wikipedia.org/wiki?curid=652072", "title": "Pananti Filippo", "text": ""}
{"id": "652074", "revid": "292162", "url": "https://it.wikipedia.org/wiki?curid=652074", "title": "Coppa Italia 1961-1962", "text": "La Coppa Italia 1961-1962 fu la 15\u00aa edizione della manifestazione calcistica. Inizi\u00f2 il 27 agosto 1961 e si concluse il 21 giugno 1962. Il trofeo fu vinto dal , al suo primo titolo.\nAvvenimenti.\nAnche in questa stagione cambi\u00f2 la formula delle eliminatorie, con un primo turno per le societ\u00e0 di Serie B, e un secondo che vedeva l'ingresso delle squadre di Serie A, tranne quattro sodalizi designati per sorteggio.\nNel tabellone principale fu sorprendente il cammino dei cadetti del che, negli ottavi prima e nei quarti di finale poi, sbancarono i campi di e , giungendo in finale contro la . La \"provinciale\" ferrarese arriv\u00f2 a sua volta inaspettatamente all'atto conclusivo dopo aver eliminato in semifinale la pi\u00f9 blasonata , quest'ultima sconfitta anche dal nella finale di consolazione per il terzo posto.\nSia i partenopei sia gli spallini erano alla prima finale assoluta nella competizione: la partita fu vinta dal Napoli, che mise in bacheca la sua prima Coppa Italia; fu un'affermazione che pass\u00f2 agli annali, poich\u00e9 gli azzurri eguagliarono in tal modo il dell'edizione inaugurale del 1922, le uniche due formazioni capaci di vincere la maggiore coppa nazionale pur non militando in massima divisione."}
{"id": "652075", "revid": "1516566", "url": "https://it.wikipedia.org/wiki?curid=652075", "title": "HMS Speedy (1782)", "text": "Storia.\nLa corvetta HMS \"Speedy\" della Royal Navy (la marina militare britannica) varata nel 1782 fu una delle prime generazioni di brigantino; aveva un dislocamento di 287 tonnellate ed era armata con 14 cannoni da 4 libbre.\nIl 9 giugno del 1794 venne catturata da tre fregate francesi nel sud della Francia e fu ripresa dalla \"Inconstant\" nel marzo dell'anno successivo.\nTra i vari \"exploit\" della \"Speedy\" va ricordato il sanguinoso scontro con la corsara \"Papillon\" nel febbraio del 1798 e la vittoria su tre navi cannoniere di un convoglio spagnolo nell'agosto del 1799, sempre nell'area di Gibilterra.\nLa \"Speedy\" fu inoltre responsabile della dispersione di un convoglio spagnolo nell'ottobre del 1799.\nNel novembre dello stesso anno difendendo un piccolo convoglio inglese mise in fuga dodici cannoniere spagnole.\nNel marzo del 1800 ebbe il macabro incarico di ricercare i superstiti tra i relitti del vascello da 100 cannoni \"Queen Charlotte\" completamente distrutta da un incendio.\nNel maggio del 1800 pass\u00f2 al comando di lord Thomas Cochrane appena promosso comandante. Guidata dal famigerato Lord Cochrane comp\u00ec le imprese per cui viene ancora ricordata.\nUtilizzando ingegnosi stratagemmi (come quello di farsi passare per una nave della neutrale Danimarca avendo a bordo un uomo in grado di parlare danese) evit\u00f2 di essere catturata da alcune fregate spagnole di forza nettamente superiore.\nProbabilmente l'impresa pi\u00f9 ardua ed eroica compiuta dalla \"Speedy\" al comando di Cochrane fu lo scontro con lo sciabecco spagnolo \"Gamo\" da 32 cannoni (22 da 12 libbre, 8 da 8 libbre e 2 carronate) il 6 maggio 1801. Cochrane lasciando il solo medico a governare la \"Speedy\" guid\u00f2 alla vittoria i rimanenti 48 uomini abbordando la nave spagnola che poteva contare su 319 uomini. La \"Gamo\" perse 13 uomini e 41 rimasero feriti, la \"Speedy\" ne perse 3 ed i feriti furono 8.\nNel luglio del 1801 la \"Speedy\" fu catturata nei pressi della costa nord africana da tre vascelli da 74 cannoni dello squadrone dell'ammiraglio Linois.\nIn seguito Napoleone la don\u00f2 al Papa con il nome di \"Saint Pierre\".\nLe imprese compiute da Thomas Cochrane sulla HMS \"Speedy\" hanno ispirato i romanzi di Patrick O'Brian (lo scontro \"Speedy\"-\"Gamo\" \u00e8 stato trasformato nello scontro tra la \"Sophie\" e la \"Cacafuego\" nel primo libro della serie Aubrey-Maturin dal titolo \"Primo comando\")."}
{"id": "652078", "revid": "1610933", "url": "https://it.wikipedia.org/wiki?curid=652078", "title": "Uccello d'argento", "text": ""}
{"id": "652079", "revid": "712828", "url": "https://it.wikipedia.org/wiki?curid=652079", "title": "Droidi minori in Guerre stellari", "text": ""}
{"id": "652080", "revid": "1610933", "url": "https://it.wikipedia.org/wiki?curid=652080", "title": "Ortolano (uccello)", "text": ""}
{"id": "652082", "revid": "1934238", "url": "https://it.wikipedia.org/wiki?curid=652082", "title": "Panthera leo massaicus", "text": "Il leone masai (\"Panthera leo massaicus\" Neumann, 1900), noto anche come leone dell'Africa Orientale, \u00e8 la sottospecie di \"Panthera leo\" pi\u00f9 diffusa e maggiormente conosciuta.\nQuesta sottospecie ha la sua massima diffusione in Kenya (Masai Mara), nei pressi del Parco Nazionale del Kilimangiaro e in Tanzania (Serengeti, Ngorongoro e Tanga).\nCaratteristiche.\nIl leone africano presenta numerose differenze con il cugino asiatico, sia nelle dimensioni che nell'aspetto della criniera. Il leone masai \u00e8 il secondo felino pi\u00f9 grande al mondo e sono stati individuati esemplari che hanno raggiunto i 250\u00a0kg. \nLe dimensioni medie di un leone dell'Africa Orientale sono di 120\u00a0cm alla spalla, quasi 30\u00a0cm in pi\u00f9 rispetto al leone asiatico.\nIl peso medio del leone masai \u00e8 di 145 \u2013 205\u00a0kg nei maschi e 100 \u2013 165\u00a0kg nelle femmine.\nCriniera.\nLa criniera del leone africano si differenzia notevolmente rispetto a quella del leone asiatico, essendo infatti pi\u00f9 sontuosa ma pi\u00f9 spoglia, pi\u00f9 rada. In realt\u00e0, i leoni che abitano le terre dell'Africa orientale sono famosi perch\u00e9 presentano diversi tipi di criniera in base all'et\u00e0 e al luogo nel quale vivono.\nLa criniera di un leone masai, infatti, cresce per circa 4-5 anni, ben oltre il raggiungimento della maturit\u00e0 sessuale dell'animale. Le criniere degli esemplari pi\u00f9 vecchi sono infatti pi\u00f9 lunghe e piene di quelle degli esemplari pi\u00f9 giovani. Inoltre, i leoni che vivono negli altopiani oltre gli 800 metri, presentano criniere molto pi\u00f9 lunghe e volte rispetto agli esemplari che vivono le zone pi\u00f9 calde e umide, i quali possono addirittura non presentare la criniera."}
{"id": "652083", "revid": "118202504", "url": "https://it.wikipedia.org/wiki?curid=652083", "title": "Vijaya di Sri Lanka", "text": "Secondo il Mahamvasa, sua nonna Suppadevi era figlia del re di Vanga (Bengala) e fugg\u00ec dalla sua terra per raggiungere la regione di \"Lala\" o \"Lada\", la moderna Gujarat, dove si un\u00ec con un leone (sinha, pronuncia \"singh\"), da cui si dice venga l'altro nome di Lanka, Sinhala. \nAll'et\u00e0 di sedici anni, suo figlio Sinhabahu venne eletto nuovo re di Vanga dopo aver ucciso suo padre, ma Sinhabahu lasci\u00f2 Vanga e fond\u00f2 la nuova citt\u00e0 di Sinhapura nella sua terra natale Lada. \nSuo figlio il principe Vijaya e i suoi compagni erano cos\u00ec irrispettosi e incoscienti che a causa delle loro malefatte furono cacciati dalla citt\u00e0.\nCos\u00ec il principe prese il mare e sbarc\u00f2 a Supparaka, un famoso porto sulla costa ovest dell'India (noto come Sopara, a nord di Mumbai) e giunse a Tambapanni. Si dice che il principe giungesse a Tambapanni il giorno in cui mor\u00ec Buddha. La terra di Tambapanni era abitata da Yakka (demoni) e la loro regina Kuveni fece prigionieri i compagni del principe, ma fu convinta da questi a liberarli. Ella divenne cos\u00ec la sua amante e lo aiut\u00f2 nello sterminio dei suoi seguaci demoni, la cui citt\u00e0 principale era Sirivatthu. Per diventare Re a tutti gli effetti, dovette ripudiare Kuveni e sposare una donna appartenente alla casta \"k\u1e63atriya\" (guerrieri/sovrani)."}
{"id": "652084", "revid": "2373", "url": "https://it.wikipedia.org/wiki?curid=652084", "title": "Synbranchidae", "text": "I Simbranchidi (Symbranchidae) sono una famiglia di pesci dell'ordine dei Synbranchiformes.\nSono pesci dal corpo anguilliforme, con muso appuntito e tesa tondeggiante. Il corpo \u00e8 flessuoso e leggermente compresso ai lati. Sono assenti tutte le pinne, ad esclusione di due file di raggi coperti di pelle in coda, appuntita a lancia. Le branchie sono fuse tra loro, sono inoltre assenti le aperture branchiali: l'acqua esce attraverso un piccolo poro dietro la testa. Le dimensioni variano da specie a specie, toccando un massimo di 70 cm con \"Ophisternon aenigmaticum\".\nDistribuzione e habitat.\nQuesti pesci sono diffusi nelle acque dolci (occasionalmente anche salmastre) tropicali e subtropicali di Sudamerica, Africa occidentale (Liberia), Asia e isole maggiori dell'Oceano Indiano. Abitano coste rocciose e caverne."}
{"id": "652087", "revid": "72396", "url": "https://it.wikipedia.org/wiki?curid=652087", "title": "Template (programmazione)", "text": ""}
{"id": "652094", "revid": "122652259", "url": "https://it.wikipedia.org/wiki?curid=652094", "title": "Giovanni Bardi", "text": "Biografia.\n\u00c8 noto per essere stato fra i promotori della Camerata de' Bardi, o Camerata fiorentina.\nGiulio Caccini, nella prefazione all\"'Euridice\", cos\u00ec lo appella:\nTalvolta \u00e8 indicato anche come Giovanni de' Bardi o Giovanni dei Bardi.\nAppartenente al ramo di Vernio della nota famiglia Bardi, studi\u00f2 lingua latina, lingua greca e composizione musicale anche se gli anni della giovinezza li pass\u00f2 impegnato in campagne militari. Combatt\u00e9 contro Siena nell'esercito di Cosimo I de' Medici e poi partecip\u00f2 all'assedio di Malta, contro i turchi nel 1565. Successivamente, con il grado di capitano, combatt\u00e9, al fianco di Massimiliano II, contro i turchi in Ungheria. Ma quando smise di fare il guerriero fu un grande mecenate della musica e delle arti nel suo palazzo di Firenze.\nMusica.\nBardi \u00e8 conosciuto per essere stato fra i principali esponenti di un gruppo di compositori, teoretici e letterati che diedero vita alla Camerata de' Bardi. Lo scopo di questo gruppo di artisti era quello di restaurare gli effetti estetici della musica antica greca alla produzione musicale contemporanea. Il gruppo comprendeva Vincenzo Galilei, padre dell'astronomo Galileo Galilei, nonch\u00e9 Giulio Caccini e Pietro Strozzi. Il loro proposito fu ispirato dall'insigne studioso di musica e teatro dell'antica Grecia Girolamo Mei.\nIl risultato di questa unione fu la nascita della monodia e quindi dell'opera. Inoltre le innovazioni apportate dalla Camerata, sotto l'egida di Giovanni Bardi, porteranno poi a quella che sar\u00e0 definita musica barocca.\nNonostante egli fosse un compositore, solo pochi suoi lavori sono pervenuti ai tempi moderni; soltanto pochi madrigali. Curiosamente, da ci\u00f2 che \u00e8 pervenuto, sembra che - sebbene sia considerato l'ideatore della monodia - non l'abbia usata nei suoi lavori musicali.\nTeatro.\nScrisse anche testi per Paolo Eustachio (non in musica), che si tenevano nel teatro di corte di Firenze, con canti, danze e parti recitate. Fu un importante precursore dell'opera lirica e Vincenzo Galilei gli dedic\u00f2 il suo famoso trattato \"Dialogo della musica antica et moderna\".\nNel suo trattato Galilei condensa idee sulla polifonia e la monodia ed esprime il desiderio che la musica si torni alla purezza del tempo della Grecia antica. Ironicamente, la controriforma del Concilio di Trento aveva espresso la stessa idea ma con motivazioni diverse: mentre la chiesa di Roma condannava la polifonia perch\u00e9 metteva in secondo piano il testo dei canti, la Camerata l'avversava per motivi di natura estetica.\nNel 1586 al Salone degli uffizi, in occasione del matrimonio tra Virginia De' Medici e Cesare D'Este, va in scena L'amico Fido, opera di Giovanni De' Bardi, allestita da Bernardo Buontalenti.\nCalcio fiorentino.\nGiovanni de' Bardi \u00e8 noto anche per avere fissato per iscritto le regole in vigore ai suoi tempi nel calcio fiorentino (1580). Il suo regolamento, di 33 articoli (\"Capitoli\"), costituisce tuttora la base delle regole del gioco moderno. Per questa sua opera, venne definito dallo storico Giulio Dati \"il Licurgo di s\u00ec fatta pugna\":"}
{"id": "652095", "revid": "47334786", "url": "https://it.wikipedia.org/wiki?curid=652095", "title": "Radio private", "text": ""}
{"id": "652096", "revid": "47380768", "url": "https://it.wikipedia.org/wiki?curid=652096", "title": "Radio locali", "text": ""}
{"id": "652102", "revid": "1610933", "url": "https://it.wikipedia.org/wiki?curid=652102", "title": "Merlo dal collare", "text": ""}
{"id": "652107", "revid": "6923", "url": "https://it.wikipedia.org/wiki?curid=652107", "title": "Sun Capital Partners", "text": "Sun Capital Partners, Inc. \u00e8 una societ\u00e0 di investimenti di Private Equity statunitense con forte vocazione ai turnaround e leveraged buyout su societ\u00e0 di medie dimensioni. Fondata nel 1995 ha uffici a Boca Raton (Florida), Los Angeles, New York, Londra, e Shenzhen.\nI fondi gestiti da Sun Capital sono stati investiti in oltre 110 societ\u00e0 in tutto il mondo con un fatturato cumulato pari a oltre 21 miliardi di euro.\nInvestimenti.\nIl portafoglio dell'azienda comprende aziende di diversi settori: Boston Market, Coveris, Marsh Supermarkets, The Limited, ShopKo discount store, Smokey Bones e Hickory Farms."}
{"id": "652123", "revid": "6923", "url": "https://it.wikipedia.org/wiki?curid=652123", "title": "Panthera leo verneyi", "text": "Il leone del Kalahari \u00e8 stato considerato una sottospecie di leone nativi Regione Kalahari nel sud-ovest della Africa, con il nome tassonomico \"Panthera leo vernayi\". Tuttavia, una mappa di sottospecie di leoni, fornito da Haas et al (2005) suggerisce che i leoni regione del Kalahari si tratta di due sottospecie: \"Panthera leo bleyenberghi\" e \"Panthera leo krugeri\". In caso contrario, il Unione Internazionale per la Conservazione della Natura (2016) ha proposto che i leoni in Africa del sud sono raggruppati sotto \"Panthera leo melanochaita\".\nDistribuzione.\nLa diffusione di questi animali \u00e8 limitata al deserto del Kalahari, in Namibia e nella provincia del Capo settentrionale; probabilmente sono ascrivibili a questa sottospecie anche i leoni del sud del Botswana.\nAspetto.\nI leoni del Kalahari hanno un aspetto pi\u00f9 longilineo rispetto alle altre sottospecie: il manto \u00e8 inoltre color sabbia, con la criniera giallastra e le parti inferiori pi\u00f9 chiare, il che consente una migliore mimetizzazione con l'ambiente semidesertico. \u00c8 abbastanza frequente incontrare maschi dalla criniera nera, anche se attorno alla testa i peli della criniera sono solitamente giallo-arancio: quest'ultima \u00e8 piuttosto rada e d\u00e0 all'animale un aspetto affusolato.\nComportamento.\nQuesti leoni occupano territori di estensione anche notevole, in relazione alla scarsit\u00e0 di cibo nelle zone desertiche: vivono inoltre in gruppi di dimensioni minori (un maschio e 2-3 femmine) rispetto a quelli di altre sottospecie e percorrono abitualmente grandi distanze alla ricerca di pozze d'acqua, restando senza bere anche per settimane.\nI confini dei territori spesso non sono ben definiti e spesso si assiste a cruenti combattimenti fra maschi per il possesso di una preda o di una pozza d'acqua.\nAlimentazione.\nCome tutti i leoni, questi animali sono carnivori, nutrendosi di prede di piccole dimensioni (soprattutto orici gazzella, ma in mancanza d'altro preda lepri ed istrici): tuttavia, i leoni del Kalahari, vista la scarsit\u00e0 di prede presenti nel loro areale, non esitano ad attaccate prede di grandi dimensioni, come giraffe ed elefanti.\nRiproduzione.\nNon c'\u00e8 una stagione degli accoppiamenti vera e propria, ma l'accoppiamento avviene quando la femmina \u00e8 in estro: la gestazione dura 105 giorni, al termine dei quali vengono partoriti solitamente tre cuccioli.\nA causa delle difficili condizioni del deserto, la mortalit\u00e0 infantile \u00e8 assai elevata."}
{"id": "652124", "revid": "1610933", "url": "https://it.wikipedia.org/wiki?curid=652124", "title": "Nettarinia malachite di Johnston", "text": ""}
{"id": "652126", "revid": "1442080", "url": "https://it.wikipedia.org/wiki?curid=652126", "title": "Francesco Janich", "text": "Carriera.\nGiocatore.\nClub.\nCresciuto nell'Atalanta, con cui aveva esordito in Serie A il 16 settembre 1956 nell'incontro vinto sul per 2-0, fu acquistato dalla Lazio nel 1958, quando conquist\u00f2 la prima Coppa Italia del dopoguerra. Rimase in biancoceleste per tre stagioni, con 105 presenze (93 in campionato, 10 in Coppa Italia e 2 in Coppa delle Alpi).\nPass\u00f2 nel 1962 al Bologna, e divent\u00f2 titolare inamovibile e raggiunse il traguardo pi\u00f9 alto della sua carriera con lo storico scudetto del 1964, vinto 2 - 0 allo spareggio contro l' di Herrera. Nella speciale classifica dei rossobl\u00f9 di tutti i tempi, Janich \u00e8 ottavo per numero di presenze, 376.\nJanich \u00e8 il calciatore col maggior numero di gare in Serie A (425). Nella sua lunga carriera non fu mai espulso n\u00e9 ha mai segnato.\nNazionale.\nNel periodo bolognese Janich collezion\u00f2 anche 6 presenze in nazionale, tra cui le due relative alle cocenti sconfitte contro i padroni di casa del Cile nel , e contro la Corea del Nord nel in Inghilterra.\nDopo il ritiro.\nUna volta terminata la carriera da giocatore, Janich ricopr\u00ec cariche dirigenziali. \u00c8 stato direttore generale del in due distinti periodi, dal 1972 al 1976 e nuovamente dal 1978 al 1980; in mezzo, fu un anno al Como come direttore sportivo, tornando poi nello stesso ruolo anche alla Lazio. L'anno successivo divent\u00f2 \"diesse\" della . Nel 1986 direttore sportivo del , per cui tessera, fra gli altri, G\u00e9rson e Jo\u00e3o Paulo. Viene sollevato dall'incarico dal club pugliese nell'estate del 1992.\nNel corso della stagione 1992-1993 viene chiamato sulla panchina del in veste di direttore tecnico, affiancando l'allenatore Romano Fogli, senza evitare per\u00f2 la retrocessione dei felsinei in Serie C1.\nTra la fine degli anni 1990 e i primi anni 2000, assieme al procuratore Riccardo Franceschini gest\u00ec la \"Franceschini-Janich\", agenzia di ricerca di talenti calcistici. All'inizio dello stesso decennio fu nello staff amministrativo del . Dalla stagione calcistica 2007-2008 Janich ricopriva il ruolo di direttore sportivo nel Pomezia, squadra del campionato laziale di Eccellenza."}
{"id": "652127", "revid": "17654", "url": "https://it.wikipedia.org/wiki?curid=652127", "title": "Ninfomane", "text": ""}
{"id": "652129", "revid": "1543377", "url": "https://it.wikipedia.org/wiki?curid=652129", "title": "Aousserd", "text": "Aousserd (o Auserd, Ausert o Awsard) \u00e8 una citt\u00e0 marocchina nella regione del [[R\u00edo de Oro].\nStoria.\nIl numero delle strutture all'interno del centro abitato \u00e8 basso, in quanto i residenti della zona seguono la tradizionale vita [[nomadismo|nomade]]. La citt\u00e0 \u00e8 solo un punto di riferimento temporaneo per questi abitanti che vivono in tende.\nSociet\u00e0.\nEvoluzione demografica.\nI dati sono presi da fonti ufficiali. Anche qui vi \u00e8 stata una forte sostituzione fra i residenti precedenti al 1975 con nuovi coloni marocchini.\nTabella abitanti:\n[[Tindouf]].\nNel territorio autonomo controllato dalla [[Repubblica Democratica Araba dei Sahraui|RASD]], uno dei [[campi per rifugiati]] [[Saharawi]] a sud della citt\u00e0 una [[Wilaya]] porta il nome della citt\u00e0. Le daira in cui \u00e8 suddiviso il campo sono: [[Aguenit]], [[Zug (Sahara Occidentale)|Zug]], [[Mijec]], [[Bir Ganduz]], [[La Guera|Guera]] e [[Tichla]].\nCollegamenti esterni.\n[[Categoria:Comuni del Sahara Occidentale]]\n[[Categoria:Comuni rurali della provincia di Aousserd]]"}
{"id": "652137", "revid": "1522738", "url": "https://it.wikipedia.org/wiki?curid=652137", "title": "Romania (disambigua)", "text": "Romania \u00e8 un termine latino che significa \"terra dei Romani\". A seconda dell'accezione, pu\u00f2 riferirsi a:"}
{"id": "652138", "revid": "810736", "url": "https://it.wikipedia.org/wiki?curid=652138", "title": "Enzo Paci", "text": "Biografia.\nNato a Monterado (provincia di Ancona), intraprese gli studi elementari e medi a Firenze e Cuneo. Nel 1930 si iscrisse al corso di filosofia dell'Universit\u00e0 degli Studi di Pavia, seguendo soprattutto le lezioni di Adolfo Levi. Nel frattempo collabor\u00f2 con Anceschi alla rivista \"Orpheus\". Si trasfer\u00ec dopo due anni all'Universit\u00e0 degli Studi di Milano dove divenne allievo di Antonio Banfi, con il quale si laure\u00f2 nel novembre del 1934 discutendo una tesi dal titolo \"Il significato del Parmenide nella filosofia di Platone\". Collabora alla rivista \"Il Cantiere\".\nNel 1935 inizi\u00f2 il servizio militare nell'esercito, ma nell'ottobre del 1937 viene congedato. Richiamato nel 1943 come ufficiale allo scoppio della seconda guerra mondiale, venne catturato in Grecia dopo l'8 settembre 1943 e inviato presso il campo di prigionia di Sandbostel. Trasferito successivamente nella struttura di Wietzendorf, qui ebbe modo di conoscere Paul Ric\u0153ur, con il quale riusc\u00ec in quella sede a leggere \"Idee per una fenomenologia pura e per una filosofia fenomenologica\" di Edmund Husserl e a costruire un rapporto di amicizia.\nIncominci\u00f2 la sua carriera di docente insegnando filosofia teoretica all'Universit\u00e0 di Pavia (1951-1957), mentre, a partire dall'anno accademico 1957-1958, successe a Giovanni Emanuele Bari\u00e9 all'Universit\u00e0 Statale di Milano.\nDopo aver inizialmente collaborato con la rivista \"Filosofia\", nel 1951 fond\u00f2 la rivista \"aut aut\", che diresse fino al 1976; il periodico costituisce una testimonianza dei suoi variegati interessi letterari e culturali. Il nome della rivista richiama uno dei testi pi\u00f9 famosi del filosofo danese S\u00f8ren Kierkegaard, precursore dell'esistenzialismo nel suo proposito di accogliere l'irriducibile paradossalit\u00e0 dell'esistenza e l'ostacolo che questa impone al sapere.\nTra i suoi allievi pi\u00f9 famosi ricordiamo Giovanni Piana, Carlo Sini, Salvatore Veca, Pier Aldo Rovatti, Mario Vegetti, Guido Davide Neri.\nPensiero.\nCarlo Sini individua l'inizio dell'intera speculazione filosofica di Paci gi\u00e0 a partire dalla sua tesi di laurea: in alcune frasi della breve \"Prefazione\" vediamo il filosofo marchigiano, ancora ventitreenne, esprimere una specifica interpretazione della filosofia dell'esistenza, dimostrando gi\u00e0 un grado elevato di comprensione del proprio tempo e delle proprie inclinazioni.\nL'esistenzialismo.\nPaci giunge perci\u00f2 all'esistenzialismo attraverso lo studio di Platone. Base dell'esistenzialismo di Paci \u00e8 la relazione, intesa come condizione di esistenza di tutti gli avvenimenti che costituiscono il mondo. Evento \u00e8 anche l\"io\", che si conosce come esistenza finita ed empirica in rapporto ad altre esistenze. Dalla pura condizione esistenziale del fatto, attraverso la conoscenza, Paci definisce la condizione dell'uomo come personalit\u00e0 morale.\nL'io conoscente \u00e8 la chiara forma della legge morale che fa s\u00ec che ogni io, in quanto conosciuto e molteplice e in quanto esistenza, possa diventare soggetto singolo come soggetto di \"scelta etica\". Poich\u00e9 in virt\u00f9 del principio di irreversibilit\u00e0 \u2013 che, insieme al principio di indeterminazione (impossibilit\u00e0 che il conoscente si conosca a un tempo come conosciuto e come conoscente), \u00e8 uno dei punti di riferimento del sistema di Paci \u2013 la forma non \u00e8 mai definitiva, e al contempo ogni questione risolta pone sempre nuovi problemi, ne deriva che il realizzarsi dell'esistente \"uomo\" nella forma significa un continuo progresso che va dal passato, il quale non si pu\u00f2 ripetere e non \u00e8 annullato dal presente, verso il futuro. Il non realizzarsi in questa forma, non seguendo il progresso e arrestandosi a una forma di ordine pi\u00f9 basso, costituisce l'immoralit\u00e0, il male.\nIl negativo come risorsa.\nLa riflessione filosofica di Paci parte dalla consapevolezza del negativo, della mancanza come base e nucleo iniziale dell'esistenza umana. Un negativo che si fonda soprattutto sulla base del tempo e della sua irreversibilit\u00e0, che ci costringe a fare i conti perennemente con un passato irreversibile, con un futuro sconosciuto e con un presente inesistente perch\u00e9 continuamente in fuga. Ma il negativo si riflette anche nella soggettivit\u00e0 e nella limitazione del nostro punto di vista: non possiamo avere nessuna visione della realt\u00e0 che non sia filtrata dalla nostra \"singolarit\u00e0\", dal nostro essere un io. Tuttavia questa \"mancanza\" eterna, questo limite, \u00e8 nello stesso tempo una risorsa: il tempo, quindi, non \u00e8 una condanna per l'uomo, ma \u00e8 ci\u00f2 che permette la sua esistenza come temporalit\u00e0; d'altra parte l'alterit\u00e0 \u00e8 risorsa proprio in quanto altro da s\u00e9. L'io infatti si riconosce solo in quanto confrontato con un altro, e sono quindi gli altri a dare conformazione e identit\u00e0 al nostro io, e questo processo \u00e8 fruttuoso, forte e orientato se il soggetto sa e si impegna a stringere \"relazioni\".\nDa qui si possono capire le due definizioni date alla filosofia paciana: l'una dello stesso filosofo che definiva il suo pensiero come relazionismo, e l'altra invece di Nicola Abbagnano, che lo defin\u00ec \"esistenzialismo positivo\": positivo proprio perch\u00e9 cerca di capovolgere l'insensatezza e la mancanza alla base dell'esistenza in una possibilit\u00e0, una risorsa di riflessione e progettualit\u00e0. La vita umana per Paci si fonda infatti su un bisogno (bisogno di senso nel tempo, bisogno di altro); questo bisogno si traduce in un lavoro esistenziale, che implica un consumo: di tempo, di vita, di riflessione. Questo sistema bisogno-consumo-lavoro sta alla base di ogni vita umana. Tuttavia l'uomo ha una possibilit\u00e0, una possibilit\u00e0 di \"salvarsi\" dall'insensatezza (o di provarci, quantomeno), e tale possibilit\u00e0 si trova nel lavoro. Il lavoro esistenziale (inteso come l'impegno che si investe nel condurre la propria vita) pu\u00f2 infatti essere orientato dalla consapevolezza e dal continuo impegno intellettuale di ricerca di senso anche e soprattutto mediante la relazione. Questa ricerca di senso si traduce, alla base, nell'esercizio dell\"epoch\u00e9\".\nL\"epoch\u00e9\".\nTermine fondamentale della filosofia di Husserl, filosofo che Paci ebbe come punto di riferimento per tutta la vita, l\"epoch\u00e9\" si traduce in una ricerca di senso continua e inesausta che presuppone un abbandono di tutte le categorie di pensiero che siamo abituati ad utilizzare. In questo senso \u00e8 emblematico l'episodio che Paci stesso racconta riguardo al suo approccio all\"epoch\u00e9\". Studente di filosofia, si rec\u00f2 nell'ufficio di Antonio Banfi (il suo \"maestro\" per eccellenza) per chiedere spiegazioni sul concetto di \"epoch\u00e9\". Banfi gli chiese di descrivere un vaso che si trovava l\u00ec vicino a loro. Tuttavia, qualunque definizione Paci provasse a dare (colore, forma geometrica, uso) cadeva in una categoria di giudizio posteriore all'oggetto stesso, o comunque soggettiva (il colore dipende dalla luce, la forma geometrica si rif\u00e0 a categorie astratte che l'uomo ha inventato, l'uso \u00e8 indipendente dall'oggetto stesso).\nL\"epoch\u00e9\", quindi, si costituisce come ricerca di una visione \"originaria\". Compito difficilissimo (Husserl lo definiva impossibile ed inevitabile), l'esercizio dell\"epoch\u00e9\" non si deve tradurre in un'impossibilit\u00e0 di giudizio, ma nella consapevolezza che qualunque giudizio \u00e8 parziale, soggettivo. Se applicata alla vita, all'esistenza, l\"epoch\u00e9\" si traduce in una continua ricerca dell'originario, della verit\u00e0, di una verit\u00e0 ulteriore che si annida nel mondo, negli altri, negli oggetti, nei luoghi, in tutto ci\u00f2 che forgia la nostra esistenza. Una verit\u00e0 che l'uomo pu\u00f2 cercare, e che si annida nel percorso stesso di ricerca e riflessione, e soprattutto nella capacit\u00e0 di creare relazioni autentiche. In \"Tempo e verit\u00e0 nella fenomenologia di Husserl\", Paci individua nell\"epoch\u00e9\" quasi un carattere religioso, criticando la ridotta disamina del concetto da parte di Martin Heidegger ed Emmanuel L\u00e9vinas, che lo considerarono come se si trattasse di un metodo puramente gnoseologico.\nRelazione e riflessione.\nLa relazione \u00e8 per Paci qualcosa di fondamentale e ulteriore dotato di un profondo significato esistenziale. Paci scriveva che la relazione prescinde i due soggetti che la intrecciano: \u00e8 un concetto \"nuovo\", \"terzo\", che \u00e8 tanto pi\u00f9 significativo quanto pi\u00f9 i soggetti sono disposti a farsi mutare consapevolmente da essa e dal lavoro di riflessione che ne segue. La relazione va cercata, coltivata, resa e mantenuta continuamente autentica, anche se conflittuale. La riflessione infine, come salvezza dall'irreversibilit\u00e0 del tempo, ricrea e analizza il passato per ricercarne ancora il senso, e proiettare questa ricerca nel futuro di un progetto. \"Epoch\u00e9\", riflessione e relazione costituiscono, riassumendo, il lavoro esistenziale di ricerca di senso.\nLa filosofia di Paci si traduce dunque in una continua, consapevole e dolorosa ricerca di un senso che possa capovolgere la situazione tragica dell'esistenza mediante il lavoro, l'impegno. In questo Paci si distanzia da Jean-Paul Sartre e dalle conclusioni del filosofo francese, che Paci ammirava e considerava uno stimolo continuo per la sua riflessione. Il negativo, infine, sempre presente nell'investigazione filosofica di Paci (ancor di pi\u00f9 nell'ultima parte della sua vita), rimane punto essenziale della ricerca umana, laica e faticosa di un senso, di una verit\u00e0 ulteriore."}
{"id": "652139", "revid": "1305772", "url": "https://it.wikipedia.org/wiki?curid=652139", "title": "Aro", "text": ""}
{"id": "652140", "revid": "365417", "url": "https://it.wikipedia.org/wiki?curid=652140", "title": "Lacrosse ai Giochi della III Olimpiade", "text": "Il lacrosse alla III Olimpiade fu rappresentato da un evento. Vi parteciparono solo tre squadre maschili (due provenienti dal Canada e una dagli Stati Uniti). Una delle squadre canadesi era completamente formata da indiani Mohawk."}
{"id": "652143", "revid": "775372", "url": "https://it.wikipedia.org/wiki?curid=652143", "title": "Anni di piombo (Marocco)", "text": "\u00c8 conosciuto come anni di piombo un periodo della storia recente del Marocco, caratterizzato dalla pratica della soppressione delle garanzie dello stato di diritto e dal clima di terrore instaurato dallo Stato nei confronti di dissidenti o persone considerate potenzialmente pericolose per l'ordinamento politico vigente.\nLa denominazione \"anni di piombo\" non \u00e8 ufficiale, ma viene generalmente usata da coloro che per motivi diversi rileggono criticamente gli eventi di quel periodo.\nIl periodo storico.\nGli \"anni di piombo\" possono essere circoscritti al regno di Hassan II (1961-1999), sebbene non esista un consenso generalizzato sulle date di inizio e termine. Per quanto riguarda la data di inizio, alcuni la farebbero risalire all'inizio del regno di Hassan II (e quindi dal 1961). Secondo altri, invece, la data pi\u00f9 indicativa sarebbe quella in cui il Marocco ha conquistato l'indipendenza, il 1956 (sotto Mohammed V). La repressione tocc\u00f2 la sua punta massima negli anni '60-'70, ma \u00e8 continuata nel tempo, affievolendosi in intensit\u00e0, almeno fino agli inizi degli anni '90, quando la fine della Guerra Fredda provoc\u00f2 uno sconvolgimento degli equilibri politici e strategici precedenti, con una maggiore pressione diplomatica esercitata sul paese dagli Stati Uniti e dai paesi della Comunit\u00e0 europea. Gli anni '90 hanno visto un lento, ma decisivo, miglioramento del clima politico e della situazione dei diritti umani in Marocco e con l'ascesa al trono di Mohammed VI, nel 1999, il cammino delle riforme ha ripreso vigore.\nLe forme della repressione e le sue vittime.\nDurante gli \"anni di piombo\" i dissidenti furono arrestati, giustiziati, molti di loro fatti scomparire, furono chiusi giornali e messi al bando libri. Gli elenchi ufficiali delle vittime degli anni di piombo non si rivelerebbero del tutto attendibili, in quanto le sparizioni e le uccisioni politicamente mirate sono state nell'ordine delle migliaia. Inoltre, anche molti che non erano coinvolti direttamente in movimenti di opposizione, sono stati vittime di detenzioni arbitrarie e torture.\nLa repressione venne esercitata nelle seguenti forme:"}
{"id": "652149", "revid": "709406", "url": "https://it.wikipedia.org/wiki?curid=652149", "title": "Legami ammidici", "text": "I legami ammidici sono delle strutture chimiche in grado di stabilire legami a idrogeno tra loro. \nCon il termine \"legame ammidico\" si indica il legame che si instaura tra una funzione carbossilica -COOH e un generico gruppo RNH2 (funzione amminica); per questo motivo le funzioni ammidiche si ritengono derivati degli acidi carbossilici. \nIn laboratorio, le ammidi si preparano a partire da ammoniaca e cloruri acilici (o anidridi); a livello industriale si scaldano i sali ammonici degli acidi carbossilici. \nLe ammidi cicliche sono dette lattami.\nLe ammidi danno reazioni di:\nSintesi del legame ammidico.\nPu\u00f2 essere chiamato legame carboamidico. La sintesi del legame ammidico pu\u00f2 avvenire spontaneamente ad alte temperature o a temperatura ambiente opportunamente catalizzata da un ambiente acido. La reazione d\u00e0 come prodotti un'ammide ed una molecola di acqua. Il legame ammidico pu\u00f2 essere spezzato con una reazione di idrolisi (reazione inversa).\nNel caso particolare che la reazione di sintesi avvenga tra un acido carbossilico ed un'ammina terziaria nei prodotti comparir\u00e0 una molecola di alcol primario:\n R-COOH + NR'R\"R \u2192 R-CO-NR'R\" + R-OH"}
{"id": "652150", "revid": "54253", "url": "https://it.wikipedia.org/wiki?curid=652150", "title": "Carburo", "text": ""}
{"id": "652151", "revid": "1543377", "url": "https://it.wikipedia.org/wiki?curid=652151", "title": "Filiera (filettatura)", "text": "La filiera \u00e8 un utensile per filettare che pu\u00f2 adoperarsi a mano con uno strumento detto \"girafiliere\" oppure a macchina montata sul mandrino. Intaglia filetti maschi all'esterno di barre cilindriche per creare le viti e i bulloni.\nEsiste in numerosi tipologie e misure di cui le principali sono la metrica e l'imperiale, disponibili in confezioni singole oppure in serie completa in eleganti cassette.\nCostruzione.\nLa classica \"filiera tonda\" \u00e8 costituita da un anello cilindrico in acciaio in cui \u00e8 ricavato il filetto tagliente in grado d'incidere il metallo della superficie esterna della barra e creare cos\u00ec il filetto ad elica della vite. Il truciolo prodotto dal taglio viene scaricato dalle gole longitudinali sulle cui cuspidi sono ricavati i taglienti paralleli all'asse, di solito in numero di tre o di quattro o anche di pi\u00f9 nel caso di filiere grandi.\nLa \"filiera regolabile\" \u00e8 costituita da blocchetti di acciaio a sezione esterna quadrata e interna circolare filettati per met\u00e0 e dotati di gole longitudinali per lo scarico, \u00e8 poco usata ma consente di regolare il diametro del filetto.\nLa \"filiera a scatto\" \u00e8 composta da pettini taglienti mobili radiali o tangenziali o circolari, montati su un meccanismo a scatto in grado di allontanarli e disimpegnare il pezzo in lavorazione. Ogni pettine \u00e8 un piccolo utensile in acciaio rapido con denti uguali e allineati, con angoli di spoglia adatti al materiale. I pettini circolari sono detti \"rulli\" e la filettatura operata con \"filiera a rulli\" si chiama rullatura.\nLa parte frontale si chiama \"imbocco\" ed \u00e8 rastremata per agevolare l'ingresso e l'impanatura dei taglienti nel materiale da filettare. L'imbocco \u00e8 la parte vitale della filiera ed esegue la maggior parte del lavoro di taglio mentre i filetti posteriori assumono pi\u00f9 che altro funzione di guida; il suo angolo di apertura determina lo spessore del truciolo.\nProcesso produttivo.\nSi parte da una barra cilindrica in acciaio, di solito acciaio rapido UNI 2955: UC110, U115W, U100CM4 che a fine lavorazione verr\u00e0 temprato con raffreddamento finale in acqua a 20-25 \u00b0C. I parametri essenziali per la costruzione sono il tipo di filetto (metrico, Whitworth, ecc.), lo spessore delle labbra taglienti, il numero dei denti, il diametro del nocciolo e il raggio del fondo delle gole. In base a questi dati di partenza si opera la scelta della fresa madre a bodino e si procede con il processo costruttivo.\nLa caratteristica principale che ne determina le capacit\u00e0 di taglio in relazione al materiale cui \u00e8 destinato \u00e8 l'angolo di spoglia: il dorso dei denti taglienti pu\u00f2 spogliarsi lungo l'intero profilo, di solito si preferisce contenere la spoglia entro il centesimo di millimetro per agevolare le successive riaffilature.\nImpiego.\nScelta della filiera.\nLa scelta consegue dal tipo di esecuzione della filettatura, dal materiale e dal foro, dalle dimensioni massime del truciolo che si produce durante il lavoro e dall'eventuale disimpegno rapido a fine lavoro. Le filiere per filettare a mano sono diverse da quelle per filettare a macchina, sebbene una filiera tonda a mano possa impiegarsi anche sul tornio. Per il disimpegno rapido su macchina possono impiegarsi filiere a pettini mobili.\nSe il passo della filettatura che si vuol creare per accogliere la madrevite o il dado non \u00e8 noto dalle caratteristiche di questi ultimi, \u00e8 possibile misurarlo con il contafiletti: la misurazione avviene per tentativi cercando quale sua lamina si adatta alla filettatura. A quel punto il valore si legge sulla stampigliatura.\nPer l'acciaio duro conviene usare filiere con angolo di spoglia frontale tra gli 8\u00b0 e i 10\u00b0, per l'acciaio dolce 10\u00b0-18\u00b0, per la ghisa 5\u00b0-8\u00b0; per il rame 15\u00b0-18\u00b0; per l'alluminio 18\u00b0-28\u00b0; per il bronzo 6\u00b0-8\u00b0; per l'ottone 3\u00b0-6\u00b0; per il duralluminio 15\u00b0-24\u00b0.\nScelte sbagliate o taglienti non affilati o lubrificazione inadeguata portano a inconvenienti gravi tra cui velocit\u00e0 di filettatura impropria, utensile inadatto, diametro inadeguato, usura precoce, eccesso di truciolo non evacuabile. Questo si ripercuote sulla bont\u00e0 della filettatura che pu\u00f2 risultare obliqua o spanata e pu\u00f2 sfociare nell'usura precoce della filiera o nella rottura del pezzo in lavorazione.\nFilettatura a mano.\nContrariamente alla maschiatura, la filettatura a mano con filiera si esegue con una sola passata. Importante \u00e8 la lubrificazione durante il lavoro: a seconda del materiale converr\u00e0 usare lubrificanti adatti, per esempio olio da taglio per l'acciaio e petrolio per la ghisa; l'ottone si pu\u00f2 lavorare a secco.\nLa barra deve avere opportuno diametro ricavabile da tabelle a seconda della misura e del tipo della filettatura. In mancanza di tabelle e per filettature non troppo pretenziose si pu\u00f2 calcolare il suo diametro con la formula D=d-p/10 dove d \u00e8 il diametro nominale del filetto da farsi e p il passo. Dopo aver accomodato l'imbocco della filiera sull'estremit\u00e0 della barra si controlla la sua coassialit\u00e0 e si procede ruotando lentamente il girafiliere e applicando al contempo una forza longitudinale di spinta per favorire l'impanatura. Per tutta l'operazione la filiera deve restare coassiale alla barra, eventuali disallineamenti portano a filettature inclinate. Di tanto in tanto \u00e8 utile ruotare di qualche giro al contrario per agevolare l'evacuazione del truciolo e lo scarico.\nA lavoro ultimato si ripulisce con aria compressa accertandosi di eliminare ogni residuo di truciolo e di bava.\nFilettatura a macchina.\nL'uso della macchina \u00e8 l'unica strada percorribile nella vasta produzione. L'utensile si monta sul mandrino portafiliere che grazie al meccanismo di controllo della coppia assicura di non superare il momento torcente adatto al materiale in lavorazione. La velocit\u00e0 di taglio deve regolarsi in rapporto alle dimensioni del filetto e al materiale: a titolo indicativo \u00e8 di 4 metri al minuto per l'acciaio duro, dai 2 ai 2.5 per quello dolce, 3.5 per la ghisa, 6 per il bronzo, 8 per l'ottone, 7 per il rame, 5 per l'alluminio, 4 per il duralluminio. La lubrificazione \u00e8 molto importante e a seconda del materiale converr\u00e0 usare lubrificanti diversi oppure l'olio da taglio.\nLe filiere da macchina sono quasi sempre a scatto, per disimpegnare i pettini taglienti dal pezzo senza invertire il moto di rotazione. I pettini possono essere tangenziali, radiali o circolari, la loro distanza dall'asse determina il diametro del filetto e vanno quindi registrati con cura interponendo l'apposito tampone di filettatura.\nManutenzione.\nA lavoro ultimato si pulisce la filiera con aria compressa e la si ripone nella custodia o nella cassettiera. A fine giornata conviene ripulire bene con aria compressa e con uno spazzolino a setole morbide ogni filiera usata, indi riporle nelle custodie con l'accortezza di avvolgerle in un velo d'olio che le protegga dalla ruggine. In presenza di morchie o incrostazioni immergerle per qualche minuto in un bagno di petrolio bianco oppure stenderlo con un pennello, poi pulirle accuratamente con lo spazzolino, asciugarle bene con l'aria compressa e ungerle con olio pulito.\nDopo uso prolungato o impiego su materiali molto duri \u00e8 necessario riaffilare i taglienti avendo cura di preservare i giusti valori degli angoli di taglio e d'imbocco. Gli intervalli di riaffilatura si ottengono da tabelle e sono pi\u00f9 frequenti rispetto a quelli dei maschi."}
{"id": "652155", "revid": "1299641", "url": "https://it.wikipedia.org/wiki?curid=652155", "title": "Famiglia francescana", "text": "Con l'espressione famiglia francescana viene genericamente indicato un ordine o istituto sia religioso sia di vita apostolica o anche secolare che, canonicamente approvato dalla competente autorit\u00e0 della Chiesa, si rif\u00e0 in modo esplicito all'esperienza di san Francesco d'Assisi seguendo una delle regole date per il Primo, il Secondo o il Terzo ordine francescano sia regolare sia secolare o anche una regola propria, come accade ad esempio per alcune comunit\u00e0 di nuova fondazione.\nCon lo stesso nome di \"famiglia francescana\" viene tuttavia anche indicato l'insieme di tali singole comunit\u00e0, \u00abnella loro diversit\u00e0 e nelle loro differenti forme\u00bb In tal senso l'espressione \u00e8 stata recentemente utilizzata ad esempio da papa Benedetto XVI nel \"Discorso ai membri della famiglia francescana partecipanti al \"Capitolo delle stuoie\"\" in occasione dell'incontro tenutosi presso il Palazzo Apostolico di Castel Gandolfo il 18 aprile 2009.\nPer quanto riguarda gli ordini pi\u00f9 diffusi, la Compagnia di Ges\u00f9 rimane l'istituto religioso col pi\u00f9 alto numero di membri (17.676), seguito dalla Societ\u00e0 salesiana di San Giovanni Bosco (15.573), dall'Ordine dei frati minori (14.123) e dall'Ordine dei frati minori cappuccini (10.786). Per\u00f2 se si considera l'Ordine francescano del Primo Ordine nel complesso, arriva al primo posto col pi\u00f9 alto numero di membri (28.719) e se si considerano tutti i frati e le monache francescane (Primo, Secondo, Terz'Ordine Regolare e Nuove Comunit\u00e0 nel mondo) si arriva addirittura alla cifra di 46.258.\nLa famiglia francescana nel suo insieme.\nA livello internazionale la famiglia francescana trova una sua forma istituzionale nelle seguenti organizzazioni:\nAnalogamente pu\u00f2 accadere a livello locale, ad esempio in Italia \u00e8 attiva l'Unione conferenze dei ministri provinciali famiglie francescane d'Italia che per\u00f2 comprende solo i superiori provinciali (o equiparati) di OFM, OFMConv e OFMCap. Sempre in Italia, alla fine del XX secolo prende vita il Movimento francescano italiano (MoFra) che comprende il Movimento religiose francescane.\nComunit\u00e0 di ispirazione francescana in ambito non-cattolico.\n\u00abC'\u00e8 da ricordare, inoltre, che il carisma francescano ha dato vita, un fatto pi\u00f9 unico che raro, a famiglie francescane in altre confessioni cristiane: francescani e clarisse anglicani, gruppi francescani ind\u00f9, \"amici\" di san Francesco in ogni cultura e religione\u00bb."}
{"id": "652165", "revid": "984922", "url": "https://it.wikipedia.org/wiki?curid=652165", "title": "Cantone di Colombes-Nord-Ovest", "text": "Il Cantone di Colombes-Nord-Ovest era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Colombes."}
{"id": "652171", "revid": "2022334", "url": "https://it.wikipedia.org/wiki?curid=652171", "title": "Diabolical Fullmoon Mysticism", "text": "Diabolical Fullmoon Mysticism \u00e8 il primo album in studio del gruppo musicale black metal norvegese Immortal, pubblicato nel 1992 dalla Osmose Productions.\nEdizioni.\n\u00c8 stato ripubblicato varie volte, nel 1998 in picture disc in edizione limitata di 300 copie, nel 2005 in vinile in sole mille copie. Fu girato anche un video per la traccia \"Call of the Wintermoon\"."}
{"id": "652175", "revid": "984922", "url": "https://it.wikipedia.org/wiki?curid=652175", "title": "Cantone di Colombes-Sud", "text": "Il Cantone di Colombes-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Colombes."}
{"id": "652181", "revid": "984922", "url": "https://it.wikipedia.org/wiki?curid=652181", "title": "Cantone di Courbevoie-Nord", "text": "Il Cantone di Courbevoie-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Courbevoie."}
{"id": "652182", "revid": "260676", "url": "https://it.wikipedia.org/wiki?curid=652182", "title": "Guildpact", "text": ""}
{"id": "652185", "revid": "1048993", "url": "https://it.wikipedia.org/wiki?curid=652185", "title": "Mangiatori di uomini dello Tsavo", "text": "Mangiatori di uomini dello Tsavo \u00e8 il soprannome dato a due leoni che compirono una serie di attacchi ad esseri umani nel 1898 in Kenya, nei pressi del fiume Tsavo, durante la costruzione di un ponte ferroviario.\nLa vicenda fu descritta per la prima volta da John Henry Patterson, l'ingegnere capo britannico che sovrintendeva i lavori, nel suo libro \"The Man-Eaters of Tsavo and Other East African Adventures\" (ed.1907). Sebbene alcuni dettagli del racconto di Patterson siano controversi, la veridicit\u00e0 della vicenda, nelle sue linee generali, \u00e8 in genere riconosciuta.\nIl racconto di Patterson.\nAlla fine del XIX secolo, la Imperial British East Africa Company intraprese la costruzione della Uganda Railway, la ferrovia che avrebbe unito il porto di Mombasa all'entroterra ugandese. Nel marzo del 1898 inizi\u00f2 la costruzione di un ponte sul fiume Tsavo.\nDurante la costruzione, una coppia di leoni solitari, senza criniera, inizi\u00f2 ad aggirarsi intorno al cantiere e ad attaccare gli operai. Gli attacchi avvenivano di notte; i leoni aggredivano gli uomini nelle loro tende e li trascinavano fuori per divorarli.\nLa costruzione di \"bomas\", i tipici recinti di piante spinose dei Masai, e altri sistemi di difesa non furono sufficienti a tenere i leoni lontani dall'accampamento. I tentativi di catturare o abbattere i felini fallirono, e gli attacchi continuarono per mesi. La frequenza degli attacchi aument\u00f2 quasi al punto di causare l'interruzione dei lavori. Stando a quanto raccontato da Patterson, gli operai locali iniziarono a credere che i due leoni fossero \"spiriti\" che si opponevano alla costruzione della ferrovia. Lo stesso Patterson, in alcuni passaggi del suo racconto, sembra attribuire caratteri soprannaturali ai due animali, per esempio affermando che erano in grado di resistere in modo straordinario ai proiettili, tanto che il secondo leone sarebbe morto solo dopo essere stato colpito ripetutamente per dieci giorni consecutivi.\nPatterson tent\u00f2 di uccidere i due leoni usando trappole e piazzandosi di vedetta su un albero, armato di fucile. Riusc\u00ec ad abbattere il primo leone il 9 dicembre 1898, e il secondo tre settimane dopo. Quando i due leoni morirono, avevano ucciso 135 operai. Nel 1924 Patterson vendette le pelli dei due leoni al Field Museum di Chicago, dove sono conservate ed esposte ancora oggi.\nAnalisi storica.\nSecondo gli studiosi, le linee generali della vicenda raccontata da Patterson, cio\u00e8 i due leoni che attaccavano gli operai della ferrovia, sono veritiere, mentre molti dettagli sarebbero romanzati. Gli studiosi ritengono che il numero delle vittime sia notevolmente inferiore a quello riportato da Patterson, portandolo a 35, escludendo quelli uccisi ma non divorati, e che lo stesso fenomeno non sia da considerarsi cos\u00ec eccezionale come l'ingegnere britannico lo dipinse: i leoni della regione dello Tsavo avevano probabilmente iniziato a predare gli uomini prima del 1890, e continuarono forse fino agli anni quaranta.\nSono state avanzate numerose ipotesi sui motivi che possono aver spinto i leoni di Tsavo a predare l'uomo in modo cos\u00ec sistematico. Uno dei fattori predominanti potrebbe essere stata l'epidemia di peste bovina degli anni 1890, che decim\u00f2 la popolazione di zeb\u00f9 e bufali, le prede preferite dai leoni della zona. Con la carestia che segu\u00ec, anche la popolazione umana locale fu gravemente colpita da fame e vaiolo, ed \u00e8 possibile che i leoni abbiano iniziato a familiarizzare col sapore della carne umana divorando cadaveri. Anche il traffico di schiavi pu\u00f2 aver contribuito alla disponibilit\u00e0 di cadaveri umani: si stima che ogni anno oltre 80.000 persone morissero di stenti nelle carovane dei mercanti arabi di schiavi che transitavano nella zona.\nStudi recenti hanno probabilmente svelato il motivo per cui i leoni si cibassero di uomini: la scelta delle prede da parte dei due felini \u00e8 stato per via del fatto che entrambi gli animali soffrissero di problemi alla loro dentatura. Studiando i due crani, un esemplare soffriva di un profondo ascesso nel canino inferiore e tre incisivi spezzati, mentre l'altro una ferita a un dente e una nella mascella. La carne umana risulta molto pi\u00f9 tenera rispetto a quella di altri animali come zebre, antilopi, bufali o giraffe; i due felini avrebbero sofferto meno nella masticazione, meno impegnativa che in carni coriacee come quella delle loro prede abituali.\nIn questa ricerca, fu inserito anche il mangiatore di uomini di Mfuwe.\nNel cinema.\nIl racconto di Patterson \u00e8 stata la base per diversi adattamenti cinematografici:"}
{"id": "652186", "revid": "287204", "url": "https://it.wikipedia.org/wiki?curid=652186", "title": "Alija Izetbegovic", "text": ""}
{"id": "652189", "revid": "36426", "url": "https://it.wikipedia.org/wiki?curid=652189", "title": "Via francigena", "text": ""}
{"id": "652190", "revid": "984922", "url": "https://it.wikipedia.org/wiki?curid=652190", "title": "Cantone di Courbevoie-Sud", "text": "Il Cantone di Courbevoie-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Courbevoie."}
{"id": "652191", "revid": "47443150", "url": "https://it.wikipedia.org/wiki?curid=652191", "title": "Radio commerciali", "text": ""}
{"id": "652192", "revid": "984922", "url": "https://it.wikipedia.org/wiki?curid=652192", "title": "Cantone di Garches", "text": "Il Cantone di Garches era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il comune di Garches e la parte meridionale del comune di Rueil-Malmaison."}
{"id": "652196", "revid": "984922", "url": "https://it.wikipedia.org/wiki?curid=652196", "title": "Cantone di La Garenne-Colombes", "text": "Il Cantone di La Garenne-Colombes era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di La Garenne-Colombes."}
{"id": "652201", "revid": "984922", "url": "https://it.wikipedia.org/wiki?curid=652201", "title": "Cantone di Gennevilliers-Nord", "text": "Il Cantone di Gennevilliers-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Gennevilliers."}
{"id": "652202", "revid": "5196642", "url": "https://it.wikipedia.org/wiki?curid=652202", "title": "Grande epiploon", "text": ""}
{"id": "652204", "revid": "984922", "url": "https://it.wikipedia.org/wiki?curid=652204", "title": "Cantone di Gennevilliers-Sud", "text": "Il Cantone di Gennevilliers-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Gennevilliers."}
{"id": "652207", "revid": "984922", "url": "https://it.wikipedia.org/wiki?curid=652207", "title": "Cantone di Levallois-Perret-Nord", "text": "Il Cantone di Levallois-Perret-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Clichy e parte del comune di Levallois-Perret."}
{"id": "652214", "revid": "108917171", "url": "https://it.wikipedia.org/wiki?curid=652214", "title": "Microarray immunologico in sospensione", "text": "Il microarray immunologico in sospensione \u00e8 una tecnica che permette l'analisi simultanea di fino a 100 differenti biomolecole (proteine, peptidi o acidi nucleici) in un piccolo volume di campioni biologici. \nPrincipio di funzionamento.\nLa novit\u00e0 introdotta da questo saggio si basa sull'utilizzo di microsfere di polistirene (del diametro di 5,6 \u00b5m) a cui viene legato un anticorpo specifico per l'analita che si vuole quantificare. Queste microsfere sono coniugate a 2 fluorocromi in concentrazioni diverse, tali da determinare fino a 100 diverse regioni. Quindi ogni diversa microsfera, determinata da un'unica regione, sar\u00e0 legata ad un anticorpo per un diverso analita e questo permette la rilevazione di pi\u00f9 analiti, fino a 100 in uno stesso campione. \nL'esecuzione del saggio prevede:\nLa camera di lettura.\nLo strumento, basato sulla tecnologia Luminex xMAP, sfrutta lo stesso principio del citofluorimetro per rilevare reazioni che avvengono sulla superficie di microsfere fluorescenti.\nLe microsfere vengono aspirate da un ago e portate nella camere di lettura dove vengono fatte passare una ad una e colpite da 2 laser. Uno riconosce la regione della microsfera, e quindi il relativo analita riconosciuto dall'anticorpo a lei legato, andando ad eccitare i 2 fluorocromi che la determinano, mentre l'altro laser la quantifica perch\u00e9 eccita il fluoroforo legato sull'anticorpo secondario.\nApplicazioni.\nIl saggio pu\u00f2 essere eseguito su supernatanti (da 12 a 50 \u03bcl) di culture cellulari e tissutali, plasma, siero, fluido interstiziale adiposo, fluido di lavaggio bronco-alveolare, fluido cerebrospinale, fluido da lavaggio nasale, fluido peritoneale e fluido sinoviale, e inoltre in sistemi murini da tessuti di colon, rene, polmone, milza e sistema nervoso.\nSono disponibili in commercio dei kit di applicazione di questa metodica per la quantificazione simultanea di citochine e fosfoproteine di uomo, topo e ratto.\nInoltre le microsfere possono essere coniugate, grazie a semplici reazioni chimiche covalenti e stabili, a proteine, peptidi, anticorpi, DNA, aptameri o anche microrganismi interi, quali virus o batteri, in modo da essere usate come sistemi aperti."}
{"id": "652215", "revid": "5196707", "url": "https://it.wikipedia.org/wiki?curid=652215", "title": "Transeuropa", "text": ""}
{"id": "652218", "revid": "161374", "url": "https://it.wikipedia.org/wiki?curid=652218", "title": "Strada Statale 20", "text": ""}
{"id": "652220", "revid": "729019", "url": "https://it.wikipedia.org/wiki?curid=652220", "title": "Strada statale 21 della Maddalena", "text": "La strada statale 21 della Maddalena (SS 21) \u00e8 un'importante strada statale italiana che collega l'Italia alla Francia.\nPercorso.\nHa inizio nel comune di Borgo San Dalmazzo in Corso Barale, nel 1\u00ba tratto della Strada statale del Colle di Tenda e di Valle Roja, e segue il corso del fiume Stura di Demonte attraverso la Valle Stura di Demonte; su un tracciato pianeggiante attraversa i comuni di Roccasparvera, Gaiola, Moiola, Demonte, Aisone, Vinadio e arriva a Pianche, dove inizia a risalire rapidamente superando un notevole dislivello.\nAttraversa quindi Sambuco, Pietraporzio, e Argentera, che si trova a 1.684 m s.l.m. Gli ultimi km, con una dozzina di tornanti, conducono al confine di stato con la Francia, sul Colle della Maddalena (1.996 m s.l.m.). In territorio francese la strada prosegue con il nome di D 900 e come si evince dalla sigla, non \u00e8 classificata come nazionale, ma solamente come dipartimentale."}
{"id": "652221", "revid": "1305772", "url": "https://it.wikipedia.org/wiki?curid=652221", "title": "SS21", "text": ""}
{"id": "652226", "revid": "984922", "url": "https://it.wikipedia.org/wiki?curid=652226", "title": "Cantone di Levallois-Perret-Sud", "text": "Il Cantone di Levallois-Perret-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Levallois-Perret."}
{"id": "652238", "revid": "984922", "url": "https://it.wikipedia.org/wiki?curid=652238", "title": "Cantone di Nanterre-Nord", "text": "Il Cantone di Nanterre-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Nanterre."}
{"id": "652240", "revid": "984922", "url": "https://it.wikipedia.org/wiki?curid=652240", "title": "Cantone di Nanterre-Sud-Est", "text": "Il Cantone di Nanterre-Sud-Est era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Nanterre."}
{"id": "652242", "revid": "984922", "url": "https://it.wikipedia.org/wiki?curid=652242", "title": "Cantone di Nanterre-Sud-Ovest", "text": "Il Cantone di Nanterre-Sud-Ovest era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Nanterre."}
{"id": "652244", "revid": "2043682", "url": "https://it.wikipedia.org/wiki?curid=652244", "title": "I'm Serious", "text": "I'm Serious \u00e8 il disco di debutto del rapper statunitense T.I., pubblicato il 9 gennaio 2001,\nIl disco.\nT.I. ha pubblicato questo album quando era ancora molto giovane, inoltre \u00e8 il suo primo album commerciale ad aver dato una svolta in pi\u00f9 nella sua carriera e sul genere rap che pian piano stava sviluppando chiamato Trap. Il rapper ha usato molto materiale per questo disco e in 2 anni \u00e8 riuscito con l'aiuto dei suoi manager a distribuirlo anche grazie alla pubblicit\u00e0 in vari stati del sud degli Stati Uniti, T.I. racconta che era appena uscito dal rap Underground in quel periodo e dopo alcuni anni in cui registrato suoni e versi ha deciso di entrare nell'mainstream della musica anche se aveva ancora molta strada da fare, infatti per impulso si diede subito alla ricerca di una label discografica che lo avrebbe ingaggiato per il suo disco gi\u00e0 prima che l'album fosse stato rilasciato, qualche mese dopo infatti fu trovato dall'Arista Records che collaboro con lui per pubblicare il suo album d'esordio che avrebbe preso il nome di I'm Serious.\nIl disco \u00e8 stato pubblicato a inizio 2001 \u00e8 fu registrato ad Atlanta che \u00e8 stata la prima citt\u00e0 che ha visto T.I. all'opera, nel frattempo aveva creato una sua etichetta personale in quello stesso periodo, la Grund Hustle Records che fu usata anche per promuovere i suoi brani dell'album.\nIl disco \u00e8 prelevamente \"Southern rap\" con sound rozzi e classici del rap degli anni 90 come per esempio nel brano \"You Ain't Hard\" ma ci sono anche alcuni brani con \"sound R&amp;B\" come \"Do It\" o \"Chooz U\"\nCollaborazioni del disco.\nMolti altri artisti della scena rap hanno collaborato con T.I. nella supervisione del disco e nella sua produzione a livello esecutivo, hanno partecipato con il rapper anche molti beatmaker che hanno avuto il loro pezzo di fama a fine anni 90 come Jazze Pha, Lil Jon e i Neptunes.\nTra gli artisti rap pi\u00f9 importanti compaiono Too $hort, che partecipa nel brano \"Hotel\", Jazze Pha che canta e produce il brano \"Chooz U\". I Neptunes sono gli artisti pi\u00f9 rilevanti in questo album perch\u00e9 hanno prodotto due canzoni di quest'ultimo molto famose, in particolare \"I'm Serious\" brano omonimo del disco ed \u00e8 il singolo pi\u00f9 venduto dell'album che ha avuto abbastanza successo a livello mainstream, nel brano partecipa assieme a T.I. Beenie Man, il cantante Reggae che ha cantato nei ritornelli. Il secondo brano prodotto dai Neptunes \u00e8 invece \"What's Yo Name\", brano di discreta attenzione, nella maggior parte della composizione Chad Hugo e quello che arrangiava il brano invece Pharrell Williams ha pure cantato insieme a T.I. nei ritornelli oltre che a comporli. Nell'album sono presenti anche le Xscape il gruppo R&amp;B che ha duettato nei ritornelli ma anche come voci di sottofondo nel brano \"Do It\", e la produzione del brano \u00e8 stata eseguita da Big Gipp. Ci sono nel disco anche il gruppo creato da T.I. i P$C, che hanno rappato nella canzone \"Heavy Chyves\" insieme a lui. \u00c8 presente nel disco anche un \"remix\" prodotto da Lil Jon del brano \"I'm Serious\" che \u00e8 considerato il bonus-track dell'album, nella canzone hanno partecipato assieme a T.I. i maggiori esponenti del rap \"dirty south\" tra cui il duo rap YoungBloodZ, Bone Crusher, Lil Jon e Pastor Troy. Il brano \u00e8 stato il secondo pi\u00f9 ascoltato del disco dopo \"I'm Serious\" l'originale, soprattutto grazie al suo livello di produzione che ha avuto particolare attenzione.\nCritica Negativa.\nIl disco ha subito molte polemiche e anche critiche negative, molti hanno ritenuto il suo album troppo comune a livello di suoni e il suo livello vocale nei brani era troppo inespressivo, molte sue canzoni secondo molte riviste articoli musicali hanno descritto il disco di T.I. come \"un lavoro musicale comune\", hanno considerato i brani del rapper di Atlanta come rozzi e privi di sonorit\u00e0 come si pu\u00f2 sentire nei brani \"Grand Royale\" o come nel caso di \"Still Forget My Self\" che \u00e8 stato descritto come un brano monotono e ripetitivo sia nei ritornelli che nelle pause rappate di T.I. Molti rapper lo hanno contraddetto in molte situazioni soprattutto perch\u00e9 quest'ultimo si \u00e8 autoproclamato \"King Of South\" (Re del sud) e questa notizia non \u00e8 passata inosservata ad alcuni rapper del sud che hanno pensato a questa sua trovata come una mossa azzardata, soprattutto perch\u00e9 questo era il suo primo album. Molti rapper come Pusha-T, Noreaga ma anche Lil Flip sono rimasti molto irritati da questa cosa. Alcuni rapper hanno ritenuto sbagliata la sua definizione i quali hanno contrastato le sue inventate frasi e il suo falso titolo. Molti fan del rap hanno notato la sua \"spavalderia\" e anche gli artisti di maggior successo in quel periodo dopo la sua trovata non lo hanno riconosciuto come \"serio\" come appunto dice di esserlo nel suo titolo dell'album. Anche se poi T.I. smentisce a tutti quelli che hanno detto questo e cerc\u00f2 alla fine di trovare qualcosa per ritornare al successo e ritornare tra i fan e ci riusci 2 anni dopo con il suo secondo disco.\n\"I'm Serious\" di T.I. tra la fine del 2001 \u00e8 l'inizio del 2002 ha venduto infine 248.000 copie, gran parte delle copie vendute derivano dal successo del suo singolo omonimo ma nonostante il successo di quest'ultimo il disco non ha avuto nessuna premiazione e alcuna certificazione."}
{"id": "652246", "revid": "984922", "url": "https://it.wikipedia.org/wiki?curid=652246", "title": "Cantone di Neuilly-sur-Seine-Nord", "text": "Il Cantone di Neuilly-sur-Seine-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Neuilly-sur-Seine."}
{"id": "652247", "revid": "729019", "url": "https://it.wikipedia.org/wiki?curid=652247", "title": "Blue Beat Records", "text": "La Blue Beat Records era un'etichetta discografica inglese che pubblic\u00f2 il rhythm and blues giamaicano (R&amp;B) e la musica ska negli anni 1960 e nei decenni successivi. La sua reputazione ha portato all'uso della parola \"bluebeat\" come termine generico per descrivere tutti gli stili della musica pop della Giamaica, inclusa la musica di artisti non associati all'etichetta discografica.\nIl nome si ispira alla Blue Beat Records, una delle principali etichette di musica giamaicana dell'epoca. In Italia il gruppo musicale Giuliano Palma &amp; the Bluebeaters si \u00e8 ispirato a questo genere nella scelta del nome. Fra i singoli distribuiti dall'etichetta \"Madness\" di Prince Buster.\nL'etichetta Blue Beat ha pubblicato circa 425 singoli, data la diffusione il genere ska venne chiamato anche bluebeat nel Regno Unito."}
{"id": "652249", "revid": "171091", "url": "https://it.wikipedia.org/wiki?curid=652249", "title": "Strada statale 26 della Valle d'Aosta", "text": "La strada statale 26 della Valle d'Aosta (SS 26) (in francese, \"route nationale 26 de la Vall\u00e9e d'Aoste\") \u00e8 un'importante strada statale italiana. Ha inizio a Chivasso, dalla ex strada statale 11 Padana Superiore, e si dirige verso nord su un tracciato pianeggiante e rettilineo; tocca i comuni di Caluso, Candia Canavese, Mercenasco, Strambino e Romano Canavese, dove scavalca il torrente Chiusella; intersecata l'autostrada A4/A5 arriva poi ad Ivrea. \nDa qui fino a Villeneuve la strada corre sulla riva sinistra del fiume Dora Baltea e parallela all'autostrada A5, attraversando Montalto Dora, Borgofranco d'Ivrea, Settimo Vittone e giunge dopo pochi km in Valle d'Aosta; il passaggio dal Piemonte alla regione valdostana avviene alla progressiva chilometrica 48,205. Il primo comune ivi toccato \u00e8 Pont-Saint-Martin; proseguendo verso nord, la strada ha pendenze modesta, in quanto si trova nella valle centrale tra le montagne. Passati i comuni di Donnas, la chiusa di Bard, H\u00f4ne, Arnad, Verr\u00e8s e Montjovet, inizia la breve salita della \"Mongiovetta\", che porta a Saint-Vincent e poi a Ch\u00e2tillon. Attraversando poi Chambave, Champagne (Verrayes) e Nus, arriva alle porte di Aosta, dove si allarga a due corsie per senso di marcia nei comuni di Quart e Saint-Christophe. Superato il capoluogo valdostano tramite una circonvallazione, ora divenuta a tutti gli effetti strada cittadina (prendendo i nomi di corso Ivrea, via Roma e via Parigi), con numerose rotonde, e dopo il bivio che d\u00e0 origine alla strada statale 27 del Gran San Bernardo, la SS26 prosegue verso ovest e attraversa Sarre, Saint-Pierre, Villeneuve, Arvier, L\u00e9verogne (frazione di Arvier), passa vicino a Derby (frazione di La Salle), attraversa Le Pont (frazione di La Salle), Morgex, fino ad arrivare a Pr\u00e9-Saint-Didier, dove ci si pu\u00f2 immettere sulla strada statale 26dir della Valle d'Aosta. Su un tracciato tipicamente montano si prosegue oltre e, attraversando La Thuile, si arriva dopo pochi km al Confine di Stato con la Francia al Colle del Piccolo San Bernardo. In territorio francese, la strada prosegue sulla strada D1090, che la connette alla \"route nationale 90\" (RN90).\nStrada statale 26 dir della Valle d'Aosta.\nLa strada statale 26 dir della Valle d'Aosta (SS 26 dir), \u00e8 una strada statale italiana. Funge da collegamento tra la strada statale 26 della Valle d'Aosta, nel comune di Pr\u00e9-Saint-Didier, e il traforo del Monte Bianco. Nel suo breve tracciato raggiunge Courmayeur, dopo cui, percorsi pochi chilometri, si arriva in Francia tramite il traforo del Monte Bianco."}
{"id": "652250", "revid": "984922", "url": "https://it.wikipedia.org/wiki?curid=652250", "title": "Cantone di Neuilly-sur-Seine-Sud", "text": "Il Cantone di Neuilly-sur-Seine-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Neuilly-sur-Seine."}
{"id": "652251", "revid": "599013", "url": "https://it.wikipedia.org/wiki?curid=652251", "title": "Craig Ehlo", "text": "Carriera.\nFrequenta la Monterey High School nella sua citt\u00e0 e poi la Washington State University.\nScelto al terzo giro dai Houston Rockets nel draft NBA 1983, \u00e8 nel roster della serie finale (perdente 4-2) della stagione 1985-86 contro i Boston Celtics.\nNel 1986 passa ai Cleveland Cavaliers, dove incrementa minuti, punti e responsabilit\u00e0, diventando ben presto titolare.\nMemorabili i suoi duelli difensivi con Michael Jordan. Il 7 maggio 1989 Ehlo (con la maglia dei Cavaliers) subisce da M.J. il famoso \"The Shot\", il tiro in sospensione col quale i Bulls vincono allo scadere una sfida molto avvincente. Ehlo conclude con 24 punti, nonostante una spalla lussata ed una difesa come sempre molto attenta e caparbia.\nLa rivincita di Ehlo si manifesta contro gli Utah Jazz in pi\u00f9 occasioni con precisi canestri sulla sirena, guadagnandosi il soprannome di \"killer dei Jazz\".\nNel 1993 passa agli Atlanta Hawks come riserva di Steve Smith, per poi terminare la lunga carriera (14 stagioni in totale) nei Seattle SuperSonics nel 1996 con un minutaggio molto limitato.\nComplessivamente partecipa a due NBA All-Star Game, nella gara del tiro da tre punti: nel 1990 (partita delle stelle di Miami) dove si classifica quinto e nel 1992 (ad Orlando) dove si ferma al primo turno.\nNelle 14 stagioni NBA colleziona 7.492 punti, 2.456 assist, 3.139 rimbalzi ed il soprannome di \"mr. Everything\" (mister \"di tutto\").\nNelle stagioni 2004-05 e 2005-06 affianca il commentatore sportivo Kevin Calabro per i match dei Seattle SuperSonics."}
{"id": "652252", "revid": "1305772", "url": "https://it.wikipedia.org/wiki?curid=652252", "title": "SS26", "text": ""}
{"id": "652253", "revid": "767487", "url": "https://it.wikipedia.org/wiki?curid=652253", "title": "Cantone di Puteaux", "text": "Il Cantone di Puteaux era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Puteaux."}
{"id": "652254", "revid": "1305772", "url": "https://it.wikipedia.org/wiki?curid=652254", "title": "Strada statale 26", "text": ""}
{"id": "652255", "revid": "767487", "url": "https://it.wikipedia.org/wiki?curid=652255", "title": "Cantone di Rueil-Malmaison", "text": "Il Cantone di Rueil-Malmaison \u00e8 una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva parte del comune di Rueil-Malmaison.\nDal 2015 comprende l'intero comune di Rueil-Malmaison."}
{"id": "652256", "revid": "984922", "url": "https://it.wikipedia.org/wiki?curid=652256", "title": "Cantone di Suresnes", "text": "Il Cantone di Suresnes era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Suresnes."}
{"id": "652257", "revid": "110157", "url": "https://it.wikipedia.org/wiki?curid=652257", "title": "Cantone di Villeneuve-la-Garenne", "text": "Il Cantone di Villeneuve-la-Garenne era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Villeneuve-la-Garenne."}
{"id": "652259", "revid": "171091", "url": "https://it.wikipedia.org/wiki?curid=652259", "title": "Strada statale 27 del Gran San Bernardo", "text": " \nLa strada statale 27 del Gran San Bernardo (SS 27) (in francese, \"Route nationale 27 du Grand-Saint-Bernard\") \u00e8 un'importante strada statale italiana. Ha origine dalla strada statale 26 della Valle d'Aosta, nel capoluogo valdostano e prosegue nella Valle del Gran San Bernardo su un percorso a tratti disagevole e stretto. Tocca i comuni di Gignod, \u00c9troubles, Saint-Rh\u00e9my-en-Bosses e arriva al Confine di Stato al Colle del Gran San Bernardo, dove entra in Svizzera, dove prosegue come n. 21. Poco prima dell'abitato di Saint-Rh\u00e9my-en-Bosses, diparte il Traforo del Gran San Bernardo che, permettendo di evitare il vecchio tracciato, conduce anch'esso in Svizzera.\nFa parte dell'itinerario internazionale E27 (il numero della statale e dell'itinerario europeo coincidono ma non intenzionalmente) che da Belfort in Francia conduce ad Aosta.\nRaccordo A5-SS 27.\nIl raccordo tra l'autostrada A5 e la strada statale 27 del Gran San Bernardo \u00e8 un percorso, classificato autostradale, di 7,9\u00a0km che per la maggior parte (6761 m) corre in galleria e serve a raggiungere la SS 27 senza dover attraversare il centro abitato di Aosta."}
{"id": "652260", "revid": "1305772", "url": "https://it.wikipedia.org/wiki?curid=652260", "title": "SS27", "text": ""}
{"id": "652261", "revid": "110157", "url": "https://it.wikipedia.org/wiki?curid=652261", "title": "Cantone di Agde", "text": "Il Cantone di Agde \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 5 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "652265", "revid": "287204", "url": "https://it.wikipedia.org/wiki?curid=652265", "title": "Cantone di B\u00e9darieux", "text": "Il Cantone di B\u00e9darieux era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652268", "revid": "287204", "url": "https://it.wikipedia.org/wiki?curid=652268", "title": "Cantone di B\u00e9ziers-1", "text": "Il Cantone di B\u00e9ziers-1 \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva la parte centrale della citt\u00e0 di B\u00e9ziers.\nDal 2015 comprende parte della citt\u00e0 di B\u00e9ziers e i 5 comuni di:"}
{"id": "652269", "revid": "125862210", "url": "https://it.wikipedia.org/wiki?curid=652269", "title": "Pianello (Perugia)", "text": "Pianello \u00e8 una frazione di abitanti del comune di Perugia (PG).\nIl paese si estende, in area pianeggiante a 229 , lungo il fiume Chiascio, a circa ad Est di Perugia ed al confine con il territorio del comune di Valfabbrica. \u00c8 abitato da persone.\nStoria.\nLa storia del paese inizia sulle colline che sovrastano la pianura del Chiascio, dove sorse l'antica citt\u00e0 umbro-etrusca di Arna (V secolo a.C.). Essa si estendeva nei territori che oggi sono Civitella d'Arna, Lidarno, Sant'Egidio, Pilonico Paterno e proprio Pianello. Il nome originale era \"Castrum Arnae\", Castel d'Arno, essendo la parola \"arno\" un termine d'origine etrusca che designa il fiume. \nProbabilmente, il castello venne costruito per la prima volta intorno al 40 a.C., in seguito all'assedio di Perugia da parte di Augusto. Molti perugini, infatti, sfuggirono dalle mura urbiche e si stabilirono in questa zona.\nIndipendentemente da questo, comunque, si ha notizia di una certa \"Massa de Arne\" nel 995, un territorio che comprendeva parecchi dei luoghi prima citati e che faceva parte del Patrimonio papale di S. Pietro.\nNel 1059 papa Nicola II diede facolt\u00e0 ai monaci benedettini di S. Pietro di Perugia di riscuotere le decime dal castello; in questo periodo gli abitanti costruirono in pianura la pieve di S. Valentino (poi S. Biagio).\nNel 1186 l'imperatore Enrico VI dona Castel d'Arno a Perugia, disgregando l'antica Massa.\nNel XIII secolo questi luoghi furono per breve tempo contesi tra Perugia ed Assisi; nel XIV secolo vennero fondati due piccoli villaggi a valle, \"Villa Caimani\" e \"Villa Pianelli\", il secondo dei quali \u00e8 diventato l'attuale centro di Pianello. Sorto vicino alla pieve di S. Valentino, divenne ben presto popolato ed importante per via della sua dislocazione lungo la \"via salara\" che congiungeva Perugia a Gualdo Tadino.\nVerso la fine del secolo, divenne luogo di scontro tra i personaggi esiliati da Perugia e le truppe perugine stesse, che cercavano di riconquistarlo; il castello cadde nel 1382 e fu in seguito oggetto di pesanti lavori di ricostruzione.\nNel XV secolo il castello and\u00f2 progressivamente spopolandosi a favore della zona pianeggiante di Villa Pianelli; nel 1452 vennero emanate delle leggi che favorivano la riabitazione dei locali del castello, grazie all'esenzione di tasse e decime ed al fatto che Pianello era spesso soggetto alle devastazioni delle soldataglie che transitavano per quella strada; si sa che nel 1461 vi si ferm\u00f2 a riposare a Pianello papa Pio II, febbricitante, mentre si recava ad Ancona con il suo seguito ed una scorta armata. Nel 1486 il reggente di Assisi, Conte di Sterpeto, assalt\u00f2 e depred\u00f2 Pianello come ritorsione contro l'attacco subito dalle truppe perugine.\nIl XVI secolo \u00e8 ancora caratterizzato dagli assalti di eserciti confinanti, come quello del vicino Ducato di Urbino. Nel 1578 i Cavalieri di Malta si impossessarono abusivamente della chiesa del castello; ad essi venne comunque riconfermata da papa Gregorio XIII nel 1580.\nA cavallo tra il XVI ed il XVII secolo, il castello divenne covo di banditi e briganti, capeggiati da Francesco Alfani.\nNel 1708 venne costruito un forno vicino al mulino, lungo il fosso del Boscheriolo; fino al 1748, il bandito Girolamo Alfani batt\u00e9 moneta nel castello.\nNel 1875 venne costruita la chiesa di S. Biagio, a Pianello.\nEconomia e manifestazioni.\nTrovandosi sulla strada statale 318 che porta da Perugia a Gualdo Tadino, ha lungamente beneficiato, ed al contempo sofferto, della notevole mole di traffico veicolare che ha attraversato il paese. Dal , giorno dell'inaugurazione del tratto Pianello-Valfabbrica della superstrada Perugia-Ancona, la localit\u00e0 \u00e8 servita da uno svincolo da e verso il capoluogo regionale, che ha sensibilmente ridotto il transito di vetture ed autotreni.\nA partire dal 1980, ogni anno ad agosto vi si tiene la \"Sagra del Fungo\". Ad aprile-maggio si tiene la \"Sagra del Prosciutto\".\nDal 2002 a Pianello si organizza la gara nazionale in \"mountain bike\" denominata Medio Fondo del Chiascio, inserita nei circuiti Umbria Challenge e Centro Italia Bike Tour."}
{"id": "652270", "revid": "287204", "url": "https://it.wikipedia.org/wiki?curid=652270", "title": "Cantone di B\u00e9ziers-2", "text": "Il Cantone di B\u00e9ziers-2 \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva la parte orientale della citt\u00e0 di B\u00e9ziers e i comuni di:\nDal 2015 comprende parte della citt\u00e0 di B\u00e9ziers e i 2 comuni di:"}
{"id": "652274", "revid": "124248976", "url": "https://it.wikipedia.org/wiki?curid=652274", "title": "Vincenzo Galilei", "text": "Biografia.\nFu una delle figure pi\u00f9 importanti nella vita musicale del tardo Rinascimento e contribu\u00ec in maniera significativa all'evoluzione delle teorie e della pratica musicale del tempo.\nGalilei fu un eccellente liutista; fece parte della Camerata del conte Giovanni Bardi, un gruppo di poeti, musicisti e intellettuali guidati dal conte stesso, che aveva tra i suoi accoliti anche l'insigne studioso di musica della Grecia antica Girolamo Mei. Galilei fu inviato dal conte Bardi a Venezia per studiare con Gioseffo Zarlino, il pi\u00f9 importante teorico musicale del XVI secolo.\nIl 9 luglio 1563 Vincenzo prende in locazione una casa in Via dei Mercanti a Pisa da Giuseppe Bocca mentre, tra coloro con cui era in affari, spicca il nome del patrizio pisano Iacopo della Seta, membro dell'Accademia degli Svegliati.\nNegli anni dal 1570 al 1580 si occup\u00f2 di teoria musicale; i suoi studi si svilupparono sul trattamento delle consonanze e dissonanze. Questi studi furono le basi fondamentali su cui si svilupp\u00f2 poi la musica barocca.\nFece altres\u00ec scoperte, nel campo della fisica acustica, sulla vibrazione delle corde e delle colonne d'aria. \u00c8 possibile che egli, stabilendo la relazione esistente fra la tensione di una corda e la frequenza della sua vibrazione, sia stato il primo a scoprire la legge fisica della non linearit\u00e0.\nMa in quel tempo, l'espressione da noi ben conosciuta come \"legge della fisica\" fu la chiave del problema. Se Galilei fece questa scoperta e la espresse usando il linguaggio della matematica, questa sarebbe un'importante generalizzazione dell'antica scoperta dei pitagorici sul fatto che i numeri interi (matematica) determinino le scale armoniche. E se tutte le relazioni musicali e le misurazioni fisiche negli strumenti potessero essere definite matematicamente, l'assunto enunciato da suo figlio Galileo, che \"tutte\" le relazioni fisiche di ogni tipo possono essere definite matematicamente, seguirebbe come la pi\u00f9 naturale conseguenza.\nGalilei compose due libri di madrigali, musica per liuto e numerosi brani per voce e liuto; quest'ultimo genere \u00e8 considerato come un'anticipazione del futuro stile della musica barocca.\nMolti studiosi ritengono che egli abbia influito sugli studi del figlio Galileo, spingendolo a allontanarsi dalla matematica pura e astratta e a interessarsi alla sperimentazione, usando una descrizione quantitativa dei risultati attraverso le scienze matematiche, una direzione che \u00e8 da considerarsi della massima importanza nella storia delle scienze.\nNel 1562, spos\u00f2 con 100 scudi d'oro di dote Giulia Venturi degli Ammannati di Pescia, con la quale si trasfer\u00ec a Pisa, dove nel 1564 nacque il primogenito Galileo. L'esatta ubicazione della casa natale del figlio Galileo, \u00e8 stata controversa negli anni, a casa di un'errata interpretazione dell'atto di battesimo che indicava, senza precisarla, una chiesa dedicata a Sant'Andrea. Attualmente \u00e8 accettata come ragionevolmente plausibile l'interpretazione che vede in casa Ammannati (residenza dei nonni materni di Galileo), il luogo in cui nacque il primo figlio di Vincenzo..\nNel 1581 Vincenzo Galilei pubblic\u00f2 a Venezia il \"Fronimo. Dialogo nel quale si contengono le vere et necessarie regole del intavolare la musica nel liuto\", che include anche due composizioni polifoniche di Giovanni Andrea Dragoni."}
{"id": "652275", "revid": "110157", "url": "https://it.wikipedia.org/wiki?curid=652275", "title": "Cantone di B\u00e9ziers-3", "text": "Il Cantone di B\u00e9ziers-3 \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nPrima della riforma del 2014 comprendeva la parte occidentale della citt\u00e0 di B\u00e9ziers e i comuni di:\nDal 2015 comprende parte della citt\u00e0 di B\u00e9ziers e gli 8 comuni di:"}
{"id": "652278", "revid": "154893", "url": "https://it.wikipedia.org/wiki?curid=652278", "title": "Cantone di B\u00e9ziers-4", "text": "Il Cantone di B\u00e9ziers-4 era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte meridionale della citt\u00e0 di B\u00e9ziers e i comuni di:"}
{"id": "652282", "revid": "123904781", "url": "https://it.wikipedia.org/wiki?curid=652282", "title": "Trap Muzik", "text": "Trap Muzik \u00e8 il secondo disco del rapper statunitense T.I., pubblicato il 19 agosto 2003, sotto contratto dell'Atlantic Records\nL'album.\nDopo l'insuccesso di I'm Serious, per lo scarso flusso di vendite, T.I. inizia a realizzare il suo secondo lavoro discografico, capendo che il successo al Mainstream non lo avrebbe portato ancora alla fama per via del suo esordio iniziato da poco tempo, decise di ritornare all'Underground e quindi iniziare il suo disco indipendentemente sicuro che questo gli avrebbe dato una svolta in pi\u00f9 nella sua carriera.\nT.I. decise di puntare tutto sulla sua etichetta, la Grand Hustle, che gli permise di promuovere il suo album. Il rapper grazie al suo ritorno nella scena nell'Underground ebbe la possibilit\u00e0 di collaborare e far partecipare molti altri rapper nel suo album, visto che alcuni di questi ultimi erano ai suoi stessi livelli.\nDopo qualche mese di rifiniture T.I. pubblica quindi Trap Muzik, suo secondo disco che poi dopo venne firmato anche per l'Atlantic Records. L'album come appunto dimostra il nome e anche a detta di T.I. \u00e8 un miscuglio di rap del sud con trap, che \u00e8 un genere ancora poco conosciuto in quel periodo che ha raggiunto la sua notoriet\u00e0 pi\u00f9 tardi. Infatti T.I. era uno dei primi rapper esponenti di questo genere a portarlo al successo, molte sue canzoni del suo secondo disco hanno sonorit\u00e0 trap. Successivamente anche il rapper Young Jeezy porter\u00e0 il genere Trap al successo alla fine del decennio ribattenzandolo come T-Rap.\nLe canzoni pi\u00f9 rilevanti del disco e che hanno avuto anche una promozione video sono 24's, Rabber Band Man, Be Easy e Let's Get Away.\nCollaborazioni dell'album.\nIl disco ha visto la produzione di molti DJ e beatmaker pi\u00f9 che rapper nei brani, i rapper che collaborano insieme a T.I. sono Mac Boney, membro dei P$C che appare nel brano omonimo del disco, 8 Ball &amp; MJG e il rapper degli UGK Bun B che appaiono in \"Bizzle\"\ne Jazze Pha che canta in \"Let's Get Away\". I produttori del disco sono DJ Toomp come prod.esecutivo, David Banner che ha prodotto \"Rabber Band Man\", Kanye West che ha prodotto il singolo \"24's\" e anche il brano \"King Of Da South\" che ha nominato come suo titolo anche in questo album, Jazze Pha ed altri.\nCritica.\nTrap Muzik a differenza del primo album, ha guadagnato particolare successo, scalando varie classifiche negli States.\nGrazie a questo T.I. ritorn\u00f2 nella scena rap e la cosa pi\u00f9 strabiliante \u00e8 che \u00e8 riuscito ad avere molta notoriet\u00e0 con un album underground piuttosto che con un album commerciale. I'm Serious, album commerciale che se avesse avuto successo avrebbe avuto molte copie vendute ha raggiunto poco pi\u00f9 la somma di 40.000 copie, invece \"Trap Muzik\" nel 2003 vendette la somma 109.000 copie nella prima settimana dalla pubblicazione. In tutto T.I. per il suo secondo disco vendette alla fine del medesimo anno 560.000 copie (somma molto alta per un disco underground) e ci\u00f2 gli permise di vincere un disco d'oro certificato dalla RIAA, era da un passo che vincesse anche il platino. Inoltre l'album raggiunse la posizione n.4 della Billboard 200 e scal\u00f2 anche la classifica Top R&amp;B/Hip-Hop Albums.\nIl successo del disco fu rilevante anche grazie ai quattro singoli contenuti in quest'ultimo.\nIl pi\u00f9 venduto fu \"Rabber Band Man\" singolo che raggiunse particolare attenzione grazie alla produzione di David Banner, che raggiunse la posizione n.41 della Billboard Hot 100, gli altri tre singoli sono stati prodotti da DJ Toomp e Jazze Pha e hanno avuto anche loro abbastanza successo."}
{"id": "652286", "revid": "154893", "url": "https://it.wikipedia.org/wiki?curid=652286", "title": "Cantone di Capestang", "text": "Il Cantone di Capestang era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652287", "revid": "287204", "url": "https://it.wikipedia.org/wiki?curid=652287", "title": "Cantone di Florensac", "text": "Il Cantone di Florensac era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 4 comuni:"}
{"id": "652290", "revid": "21880", "url": "https://it.wikipedia.org/wiki?curid=652290", "title": "Leone del Congo", "text": ""}
{"id": "652291", "revid": "154893", "url": "https://it.wikipedia.org/wiki?curid=652291", "title": "Cantone di La Salvetat-sur-Agout", "text": "Il Cantone di La Salvetat-sur-Agout era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652292", "revid": "767487", "url": "https://it.wikipedia.org/wiki?curid=652292", "title": "Cantone di Montagnac", "text": "Il Cantone di Montagnac era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652293", "revid": "287204", "url": "https://it.wikipedia.org/wiki?curid=652293", "title": "Russula chloroides", "text": "\"Russula chloroides\" (Krombh.) Bres., Fung. trident. 2: 89 (1900).\nDescrizione della specie.\nCappello.\n5-15 cm, da convesso a depresso, sempre con una depressione centrale, poi imbutiforme, carnoso, duro.\nLamelle.\nAdnato-decorrenti, arcuate, strette, molto fitte (da 9 a 15 per cm), inframezzate da numerose lamellule di varia lunghezza, forcate, anastomosate, color bianco-crema-pallido, spesso con sfumature verde-azzurrine all'attaccatura del gambo non sempre visibili, si macchiano di bruno sul filo in vecchiaia, rapporto in sezione carne/lamelle 2:1.\nGambo.\n2-6 cm, duro, tozzo, cilindrico, attenuato alla base e svasato all'apice, prima pieno poi cavernoso, asciutto, pruinoso, rugoso, biancastro con sfumature azzurrine, verdastre in alto sotto l'inserzione delle lamelle, con macchie brunastre.\nCarne.\nDura, compatta, bianca con tendenza a diventare brunastra dopo una lunga esposizione all'aria.\nSpore.\nBiancastre o color crema chiaro in massa.\nHabitat.\nUbiquitario, piuttosto comune, fruttifica in boschi di latifoglia condividendo lo stesso habitat della \"Russula delica\".\nCommestibilit\u00e0.\nSconsigliato.\nAlcuni la ritengono commestibile mediocre, altri invece la reputano non commestibile.\nSpecie simili.\nLa \"R. chloroides\" viene spesso confusa con la \"Russula delica\", specie pi\u00f9 comune, soprattutto quando non \u00e8 visibile il colore azzurrino-verdastro all'apice del gambo, all'attaccatura delle lamelle. Per la stretta somiglianza alcuni autori la considerano una variet\u00e0 di quest'ultima.\nEtimologia.\nDal greco \"khlor\u00f3s\" = color verde e \"e\u00eedos\" = sembianza, per le sfumature verdognole."}
{"id": "652294", "revid": "767487", "url": "https://it.wikipedia.org/wiki?curid=652294", "title": "Cantone di Murviel-l\u00e8s-B\u00e9ziers", "text": "Il Cantone di Murviel-l\u00e8s-B\u00e9ziers era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652296", "revid": "123388129", "url": "https://it.wikipedia.org/wiki?curid=652296", "title": "La morte nel villaggio", "text": "La morte nel villaggio (\"The murder at the vicarage\") \u00e8 un romanzo poliziesco di Agatha Christie, il primo nel quale s'incontra la figura di Miss Marple, destinata a diventare uno dei personaggi pi\u00f9 popolari tra quelli creati dalla scrittrice britannica.\nFu pubblicato per la prima volta nel 1930 in Gran Bretagna e nel 1934 in Italia da Mondadori nella collana I Libri Gialli, n. 97.\nTrama.\nUna sera, il vicario del tranquillo villaggio inglese di St. Mary Mead, Leonard Clement, trova all'interno della sua biblioteca il corpo esanime del burbero colonnello Protheroe, ucciso da un colpo di rivoltella; inizialmente ad accusarsi del delitto \u00e8 l'amante della moglie del litigioso ufficiale, un giovane pittore, e dopo anche la moglie stessa si accusa, ma la polizia indaga su altri abitanti e frequentatori del villaggio, tutte figure dai contorni poco definiti: una misteriosa donna arrivata da poco in paese, la figlia sedicenne del colonnello, un falso archeologo che lavora nei dintorni della canonica e la sua giovane assistente, il bracconiere Archer e la sua fidanzata Mary, domestica presso la casa del vicario. A risolvere il mistero \u00e8 un'intelligente vecchietta di St. Mary Mead, Miss Marple. \nNel finale del romanzo, l'anziana signorina svela che ad aver assassinato il colonnello non sono stati altri che sua moglie Ann e l'amante di quest'ultima, Lawrence Redding. Il pittore aveva nascosto la rivoltella, dotata di silenziatore, nel vaso di una palma, nello studio del vicario, successivamente Ann aveva recuperato la rivoltella e ucciso il marito. Per far credere a tutti che qualcuno avesse tentato di incriminate Ann, Lawrence aveva messo le lancette dell'orologio dello studio su un orario che l'avrebbe fatta sospettare e aveva lasciato un biglietto che recava la stessa ora. Poi, per liberarla dai sospetti, aveva posizionato, nel bosco, un grosso sasso sospeso sopra a dei cristalli di acido picrico e grazie a una miccia bruciata in una ventina di minuti il sasso era caduto sopra ai cristalli, simulando uno sparo, quando entrambi gli assassini erano alla presenza di molte persone. Redding aveva portato il sasso a Miss Marple con la scusa di usarlo per il suo giardino giapponese, ma l'anziana aveva subito notato che la pietra non era adatta allo scopo. Il pittore aveva anche cercato di far incolpare di tutto Haves, in canonico responsabili di alcune mancanze di denaro delle casse della parrocchia, mettendogli in tasca il vero biglietto scritto dal colonnello in cui stava per rivelare il nome del colpevole di quei furti. Lawrence aveva anche cercato di uccidere il poveretto, somministrandogli un cachet fatale. \nEdizioni italiane.\nLa prima versione, accurata ma invecchiata, fu quella di Giuseppina Taddei, che continua ad essere ristampata; la nuova traduzione di Diana Fonticoli del 1989, dissimile dalla prima, risulta esaurita.\nVersione di Giuseppina Taddei\nVersione di Diana Fonticoli"}
{"id": "652297", "revid": "1305772", "url": "https://it.wikipedia.org/wiki?curid=652297", "title": "Omicidio su misura", "text": ""}
{"id": "652298", "revid": "287204", "url": "https://it.wikipedia.org/wiki?curid=652298", "title": "Cantone di Olargues", "text": "Il Cantone di Olargues era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652300", "revid": "984922", "url": "https://it.wikipedia.org/wiki?curid=652300", "title": "Cantone di Olonzac", "text": "Il Cantone di Olonzac era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652301", "revid": "110157", "url": "https://it.wikipedia.org/wiki?curid=652301", "title": "Cantone di P\u00e9zenas", "text": "Il Cantone di P\u00e9zenas \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 15 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "652303", "revid": "899609", "url": "https://it.wikipedia.org/wiki?curid=652303", "title": "Lucio Manisco", "text": "Biografia.\nCursus Scolastico e Universitario.\n1947 Maturit\u00e0 classica\n1947-50 Universit\u00e0 \"La Sapienza\" di Roma, facolt\u00e0 di lettere"}
{"id": "652305", "revid": "767487", "url": "https://it.wikipedia.org/wiki?curid=652305", "title": "Cantone di Roujan", "text": "Il Cantone di Roujan era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652306", "revid": "541053", "url": "https://it.wikipedia.org/wiki?curid=652306", "title": "Province Illiriche", "text": "Le Province Illiriche (in francese: \"Gouvernement des Provinces Illyriennes\") furono un governatorato francese di epoca napoleonica, una sorta di exclave della Francia metropolitana, creato con l'unione dei territori ceduti dall'Impero austriaco e dal Regno Italico napoleonico all'Impero Francese per effetto del trattato di Sch\u00f6nbrunn (14 ottobre 1809).\nLe Province illiriche, con sede del governatorato a Lubiana, comprendevano tutta la Dalmazia, l'Istria, Ragusa e le Bocche di Cattaro, la Carniola, la Carinzia, la Croazia civile (sud della Sava) e la Croazia militare (con i sei reggimenti di Lika, Oto\u010dac, Ogulin, Slunj, Banato I e Banato II). Nel 1810 furono aggiunti i territori alpini circostanti Sillian e Lienz.\nVennero sciolte nel 1813, quando furono rioccupate dall'Austria che ader\u00ec alle sesta coalizione anti-napoleonica. Il possesso austriaco verr\u00e0 ratificato dal Congresso di Vienna del 1814 andando a costituire il Regno d'Illiria in seno all'impero.. Dal 1809 al 1813 l'Austria senza le province Illiriche perse anche l'accesso al mare.\nStoria.\nIl territorio delle Province Illiriche venne creato per effetto del decreto del 14 ottobre 1809, quando l'Impero d'Austria fu costretto a cedere la Carinzia, la Carniola, la Croazia a sud-est del fiume Sava, Gorizia e Trieste all'Impero Francese, a seguito della battaglia di Wagram e del conseguente trattato di pace di Sch\u00f6nbrunn.&lt;br&gt;\nIl nuovo confine con il Regno d\u2019Italia ora scorreva lungo il fiume Isonzo, dalla foce alle sorgenti.\nTutti questi territori strappati all'Austria, unitamente a quelli dell'ex Repubblica di Ragusa (occupata dalla Francia dal 1806) ed annessa al Regno d'Italia nel 1808 e della Dalmazia ed Istria gi\u00e0 venete (incorporate nel Regno d'Italia napoleonico dal 1805), andarono a confluire nella nuova unit\u00e0 amministrativa delle Province Illiriche, che nel nome riprendeva l'antica Illiria o la vecchia provincia romana dell\"'Illyricum\" abitata dalla popolazione degli Illiri e che confinava con l'Adriatico comprendendo le successive provincie di Pannonia e Dalmazia. L'antica denominazione fu scelta per tentare di cancellare nella memoria delle popolazioni delle province il ricordo delle precedenti occupazioni.\nNell'agosto 1813, l'Austria dichiar\u00f2 guerra alla Francia e le truppe austriache, comandate dal generale Franz Tomassich, invasero le Province illiriche; al contempo si registrarono defezioni da parte delle truppe croate, slovene, giuliane e dalmate arruolate nell'esercito francese. Le uniche resistenze alla rioccupazione austriaca si verificarono dove erano presenti milizie italiane (Zara e Cattaro): a Ragusa un'insurrezione cacci\u00f2 i francesi dalla citt\u00e0 nella speranza di ricostituire l'antica repubblica, ma la citt\u00e0 fu occupata dalle truppe austriache il 20 settembre 1813; Zara si arrese il 6 dicembre, dopo un assedio di 34 giorni, mentre Cattaro fu occupata da forze montenegrine che resistettero fino all'11 giugno 1814, data in cui il principe del Montenegro cedette il territorio agli austriaci. Le navi britanniche si ritirarono dalle isole della costa dalmata solo nel luglio 1815, dopo la battaglia di Waterloo.\nIl Congresso di Vienna del 1815 conferm\u00f2 la sovranit\u00e0 austriaca sulle Province Illiriche, che non furono pi\u00f9 ricostituite. Il nome fu per\u00f2 ripreso nel Regno d'Illiria, un'unit\u00e0 amministrativa dell'Impero d'Austria che sopravvisse sino al 1849.\nOrgani di governo.\nCol decreto deI Napoleone del 15 aprile 1811 (\"Decret sur l'organisation de l'Illyrie\") fu organizzato il Governo generale delle Province illiriche (\"Le gouvernement general des provinces d'Illyrie\"): gli ufficiali del governo, oltre al governatore generale (\"gouverneur-g\u00e9n\u00e9ral\"), furono anche l'intendente generale delle finanze (\"intendant g\u00e9n\u00e9ral des finances\") e il commissario di giustizia (\"commissaire de justice\") di nomina imperiale. Con due giudici della Corte d'Appello in Lubiana, essi formarono il Consiglio minore (\"petit conseil\") come l'organo supremo amministrativo-giuridico delle Province. Primo governatore generale fu il generale francese Auguste Marmont, \"duc de Raguse\", per la parte civile aiutato da Vincenzo Dandolo, gi\u00e0 provveditore generale di Dalmazia nel Regno d'Italia dal 1806.\nI supremi organi giurisdizionali erano il Consiglio minore in Lubiana e la Corte di Cassazione in Parigi (\"Cour de cassation\"). A Lubiana, Zara e Ragusa avevano sede le corti d'appello (\"Cour d'appel\"). In ogni capoluogo provinciale (della intendenza, eccetto la Croazia militare che aveva l'amministrazione speciale, cio\u00e8 \"militaire\") - Lubiana, Villaco, Trieste, Karlstadt (Karlovac), Zara e Ragusa - e in Cattaro, Spalato, Fiume, Gorizia, Novo mesto (Neustadt), e Lienz - esisteva un Tribunale di prima istanza (\"Tribunal de premi\u00e8re instance\"); in Lubiana, Trieste, Fiume e Ragusa esistevano i tribunali commerciali (\"Tribunal de commerce\"). Nei capoluoghi dei cantoni avevano sede le giudicature di pace con giudici di pace (\"juges de paix\").\nDivisione amministrativa.\nLe Province illiriche furono annesse dalla Francia ed organizzate a partire dal 25 dicembre 1809 sulla falsariga dei dipartimenti francesi, ma la loro dipartimentalizzazione non fu mai terminata e cos\u00ec rimasero delle \"intendenze\" (\"intendances\"). A capo di ciascuna delle 11 intendenze si trovava un intendente (governatore).\nDal 1809 al 1811 i dipartimenti furono 11:\nIl 15 aprile 1811, le Province Illiriche furono riorganizzate e divise in 7 province o intendenze (a capo di ogni intendenza o provincia stava un intendente, \"intendant\"), a loro volta suddivise in distretti (\"districts\"); nei capoluoghi distrettuali che non furono capoluoghi delle province (intendenze) esistettero le \"sottodelegazioni\" o \"sottoprefetture\" (\"subd\u00e9l\u00e9gations\") con i sottodelegati (\"subd\u00e9l\u00e9gu\u00e9s\"):\nI distretti erano suddivisi in cantoni (\"cantons\") con giudici di pace (\"juges de paix\"), e quelli in comuni (\"communes\"/\"municipalit\u00e9s\") con consiglio comunale (\"conseil municipal\"), podest\u00e0 (\"maire\") e assessori (\"adjoints\"), oppure consiglio, sindaco (\"syndic\") e vicesindaco (\"suppleant\"). Quelli ufficiali e consiglieri vennero nominati dall'imperatore o dal governatore genenerale."}
{"id": "652307", "revid": "287204", "url": "https://it.wikipedia.org/wiki?curid=652307", "title": "Cantone di Saint-Chinian", "text": "Il Cantone di Saint-Chinian era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652308", "revid": "125445241", "url": "https://it.wikipedia.org/wiki?curid=652308", "title": "Strada statale 231 di Santa Vittoria", "text": "La strada statale 231 di Santa Vittoria (SS 231), gi\u00e0 in parte \"nuova strada ANAS 183 di Fossano (NSA 183)\", \u00e8 una strada statale italiana che collega Asti a Cuneo.\nStoria.\nLa strada statale 238 venne istituita nel 1959 con il seguente percorso: \"Innesto S.S. n. 10 presso Asti - San Damiano - Alba - Bra - Fossano - Innesto S.S. n. 20 presso Cuneo.\"\nPercorso.\nLa strada ha origine come proseguimento della strada statale 706 Tangenziale Est di Asti all'altezza dello svincolo per la ex strada statale 10 Padana Inferiore ed il casello autostradale Asti Est dell'A21 Torino-Brescia.\nDa Asti si estende verso sud, inizialmente su superstrada a due corsie per senso di marcia, sino a poco prima dell'abitato di Isola d'Asti, dove ha inizio l'autostrada A33. Il tracciato tocca Isola d'Asti, Canove di Govone, passa vicino a Magliano Alfieri ed entra ad Alba. Breve tratto nuovamente a doppia carreggiata come tangenziale, poi, intersecata la ex strada statale 29 del Colle di Cadibona, la strada prosegue affiancata al fiume Tanaro, attraverso i comuni di Santa Vittoria d'Alba, Bra, Cherasco (frazioni Roreto e Bricco de Faule), Cervere (comune e frazione Tetti Chiaramelli).\nInterseca poi l'autostrada A6, in prossimit\u00e0 della frazione Tagliata di Fossano; giunta nei pressi della citt\u00e0, ha inizio il nuovo tratto variante, gi\u00e0 noto come nuova strada ANAS 183 di Fossano, a due carreggiate con due corsie per senso di marcia (aperto al traffico nel 2000, con uscite Fossano Nord-Marene, Fossano Centro-Villafalletto), che permette di superare il centro abitato, reinnestandosi sul tracciato storico nei pressi della frazione San Sebastiano.\nSi prosegue lungo un tracciato poco sinuoso che attraversa alcune borgate dei comuni di Fossano (Murazzo), Centallo e Cuneo (Ronchi), sino ad arrivare a nord del capoluogo di provincia, in localit\u00e0 Madonna dell'Olmo, dove si immette sul tratto declassato della strada statale 20 del Colle di Tenda e di Valle Roja.\nParte del tracciato della strada europea E74 coincide con il percorso della SS 231, ossia il tratto Cuneo-Alba, la tangenziale di Alba e la tangenziale di Asti. Con il completamento dell'autostrada A33, verosimilmente il tratto Cuneo-Alba perder\u00e0 l'indicazione di strada europea, che verr\u00e0 assunta dall'autostrada stessa.\nProprio a causa dei lavori di costruzione del tratto mancante dell'A33 Asti-Cuneo, il tratto dal km 6,503 al km 8,935 non \u00e8 attualmente sotto la gestione ANAS."}
{"id": "652310", "revid": "161374", "url": "https://it.wikipedia.org/wiki?curid=652310", "title": "SS231", "text": ""}
{"id": "652312", "revid": "767487", "url": "https://it.wikipedia.org/wiki?curid=652312", "title": "Cantone di Saint-Gervais-sur-Mare", "text": "Il Cantone di Saint-Gervais-sur-Mare era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652313", "revid": "110157", "url": "https://it.wikipedia.org/wiki?curid=652313", "title": "Cantone di Saint-Pons-de-Thomi\u00e8res", "text": "Il Cantone di Saint-Pons-de-Thomi\u00e8res \u00e8 una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 59 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 59:"}
{"id": "652314", "revid": "767487", "url": "https://it.wikipedia.org/wiki?curid=652314", "title": "Cantone di Servian", "text": "Il Cantone di Servian era una divisione amministrativa dell'Arrondissement di B\u00e9ziers.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652315", "revid": "729019", "url": "https://it.wikipedia.org/wiki?curid=652315", "title": "Strada statale 335 di Bardonecchia", "text": "La strada statale 335 di Bardonecchia (SS 335) \u00e8 un'importante strada statale italiana della provincia di Torino.\nPercorso.\nHa origine nel comune di Oulx e ha un tracciato ampio e scorrevole; costeggia l'ultimo tratto dell'autostrada A32 e tocca la localit\u00e0 di Savoulx, dopo la quale arriva in pochi chilometri a Bardonecchia. \nStrada statale 335 dir di Bardonecchia.\nLa strada statale 335 dir di Bardonecchia (SS 335 dir) \u00e8 una strada statale italiana di collegamento locale.\nPercorso.\nIl tracciato della strada collega la strada statale 24 del Monginevro (dalla localit\u00e0 \"Pont Ventoux\") alla strada statale 335 di Bardonecchia poco a monte dello svincolo di Oulx dell'A32, in localit\u00e0 \"Ponte Baume\"."}
{"id": "652317", "revid": "767487", "url": "https://it.wikipedia.org/wiki?curid=652317", "title": "Cantone di Clermont-l'H\u00e9rault", "text": "Il Cantone di Clermont-l'H\u00e9rault \u00e8 una divisione amministrativa dell'Arrondissement di Lod\u00e8ve.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 40 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 40:"}
{"id": "652319", "revid": "161374", "url": "https://it.wikipedia.org/wiki?curid=652319", "title": "SS335", "text": ""}
{"id": "652320", "revid": "767487", "url": "https://it.wikipedia.org/wiki?curid=652320", "title": "Cantone di Le Caylar", "text": "Il Cantone di Le Caylar era una divisione amministrativa dell'Arrondissement di Lod\u00e8ve.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652324", "revid": "110157", "url": "https://it.wikipedia.org/wiki?curid=652324", "title": "Cantone di Lod\u00e8ve", "text": "Il Cantone di Lod\u00e8ve \u00e8 una divisione amministrativa francese dell'Arrondissement di Lod\u00e8ve e dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 54 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 54:"}
{"id": "652331", "revid": "984922", "url": "https://it.wikipedia.org/wiki?curid=652331", "title": "Cantone di Lunas", "text": "Il Cantone di Lunas era una divisione amministrativa dell'Arrondissement di Lod\u00e8ve.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652333", "revid": "729019", "url": "https://it.wikipedia.org/wiki?curid=652333", "title": "Strada statale 28 del Colle di Nava", "text": "La strada statale 28 del Colle di Nava (SS 28) \u00e8 una strada statale italiana. Inizia a Genola, dalla strada statale 20 del Colle di Tenda e di Valle Roja e, dopo pochi km, arriva a Fossano, che si supera con una breve circonvallazione esterna. Supera poi il fiume Stura di Demonte e, su un tracciato pianeggiante e agevole, tocca i comuni di Trinit\u00e0, Magliano Alpi, nei pressi del quale interseca la ex strada statale 22 di Val Macra, e arriva a Mondov\u00ec.\nLa strada prosegue passando nei comuni di Vicoforte, San Michele Mondov\u00ec, in un tratto parzialmente rettificato rispetto a quello che fra il 1881 e il 1953 vide la presenza del binario della tranvia Mondov\u00ec-San Michele.\nA Lesegno si entra nella Valle del Tanaro, per raggiungere Ceva. La strada discende poi, sempre seguendo il corso del fiume Tanaro, verso Nucetto, Bagnasco, Pievetta, Priola, Garessio e Ormea. Entra quindi in Liguria, alla progressiva chilometrica 94,944, dove passa attraverso il Colle di Nava e discende pian piano verso la costa ligure attraversando Pornassio, Pieve di Teco, ove \u00e8 presente una variante per evitare di attraversare il centro abitato, Chiusavecchia, che viene evitata con un tratto in galleria, Pontedassio, che si taglia con una deviazione, e giunge infine ad Imperia, dove si immette sul tratto urbano della stessa, arrivando a monte della citt\u00e0, a breve distanza dal percorso della strada statale 1 Via Aurelia.\nIn seguito al decreto legislativo n. 112 del 1998, dal 2001, la gestione del tratto Genola - Fossano \u00e8 passata dall'ANAS alla Provincia di Cuneo, che ha ridenominato la strada come provinciale con il nuovo nome di strada provinciale 428 di Genola.\nDal 2021, in occasione del piano di rientro strade, la tratta suddetta \u00e8 passata nuovamente in gestione all'ANAS.\nCuriosit\u00e0.\nNel corso degli anni, la strada statale 28 \u00e8 stata adeguata agli standard di traffico che via via richiedevano modernizzazioni e adeguamenti del tracciato. In particolare, nel 1980 \u00e8 stata inaugurata la variante del Colle San Bartolomeo, che prevede tra l'altro la galleria principale lunga 1800\u00a0m ed il viadotto Uveghi lungo 1185\u00a0m; questo ha causato un accorciamento del tracciato di circa 8\u00a0km, con la progressiva chilometrica che possiede un salto dal valore 120,2 al valore 128, dove esso si ricongiunge con quello vecchio (dal lato verso Imperia).\nNel 2002 si \u00e8 aperta al traffico la variante di Pontedassio.\nLa tangenziale di Mondov\u00ec \u00e8 gi\u00e0 stata aperta per quanto riguarda il primo e secondo tronco (rispettivamente 1994 e 2004) ma sar\u00e0 funzionale al tracciato della statale solo quando sar\u00e0 completato il terzo ed ultimo tratto oggi in attesa di finanziamento.\nLa variante di Pieve di Teco \u00e8 stata aperta a fine marzo 2011, mentre quella di Chiusavecchia nel dicembre 2009.\nStrada Statale 28 dir del Colle di Nava.\nLa ex strada statale 28 dir del Colle di Nava (SS 28 dir), ora strada provinciale 12 Fondovalle Tanaro (SP 12), \u00e8 una strada provinciale italiana. Ha origine dal nord del centro abitato di Mondov\u00ec su un tracciato pianeggiante; dopo pochi km la strada interseca la ex strada statale 564 Monregalese e prosegue verso nord affiancandosi al corso del fiume Tanaro. Passata nei pressi del comune di Bastia Mondov\u00ec, entra dopo pochi km a Carr\u00f9.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Cuneo, che ha ridenominato la strada come provinciale con il nuovo nome di strada provinciale 12 Fondovalle Tanaro.\nStrada Statale 28 bis del Colle di Nava.\nLa ex strada statale 28 bis del Colle di Nava (SS 28 bis), ora strada provinciale 430 di Ceva (SP 430), nel cuneese, o strada provinciale 28 bis del Colle di Nava (SP 28 bis), nel savonese, \u00e8 una strada provinciale italiana. Funge praticamente da collegamento tra la strada statale 28 del Colle di Nava e la ex strada statale 29 del Colle di Cadibona; ha inizio a Ceva e, affiancata all'autostrada A6, tocca i comuni di Priero, Montezemolo ed entra in Liguria. Da qui la strada, prosegue per Millesimo, toccando i paesi di Roccavignale, Cosseria e arriva a Carcare.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Cuneo, che ha ridenominato la strada come provinciale con il nuovo nome di strada provinciale 430 di Ceva, e alla Provincia di Savona."}
{"id": "652334", "revid": "1305772", "url": "https://it.wikipedia.org/wiki?curid=652334", "title": "SS28", "text": ""}
{"id": "652336", "revid": "1543377", "url": "https://it.wikipedia.org/wiki?curid=652336", "title": "Cantone di Aniane", "text": "Il Cantone di Aniane era una divisione amministrativa dell'arrondissement di Lod\u00e8ve. Fino al 1\u00ba novembre 2009 ha fatto parte dell'arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "652338", "revid": "767487", "url": "https://it.wikipedia.org/wiki?curid=652338", "title": "Gli atroci (album)", "text": "Gli Atroci \u00e8 il primo album del gruppo musicale heavy metal demenziale Gli Atroci, pubblicato nel 1999.\nL'album \u00e8 composto quasi interamente da canzoni precedentemente incluse nei 2 precedenti demo \"La capra vagante\" e \"L'era del metallo bianco\". L'album contiene 18 tracce. Alcune di esse sono pezzi in spoken word, recitati da Roberto \"Freak\" Antoni, ex membro degli Skiantos."}
{"id": "652339", "revid": "21880", "url": "https://it.wikipedia.org/wiki?curid=652339", "title": "Leone del Congo nord-orientale", "text": ""}
{"id": "652341", "revid": "1654832", "url": "https://it.wikipedia.org/wiki?curid=652341", "title": "Gino Rocca", "text": "Autore di oltre novanta commedie, in parte in dialetto veneto, portate a teatro da numerose compagnie e rappresentate fino ai giorni nostri. Tra gli ultimi allestimenti, quello del 1983 con Tonino Micheluzzi e Mario Valdemarin che hanno portato in scena i tre atti unici \"L'imbriago de sesto\", \"La scorzeta de limon\", \"L'amigo american\" con la regia di Toni Andreetta\nBiografia.\nNacque a Mantova da padre torinese e madre feltrina, trascorse i primi anni della sua giovent\u00f9 tra il Piemonte ed il Veneto e frequent\u00f2 per qualche anno la facolt\u00e0 di Giurisprudenza all'Universit\u00e0 degli Studi di Padova e di Torino.\nNel 1913, abbandonati gli studi, si trasfer\u00ec a Milano dove, conosciuto Benito Mussolini, divenne e rimase per oltre vent'anni critico teatrale sul quotidiano \"Il Popolo d'Italia\".\nL'avvento della prima guerra mondiale ebbe notevole influenza sul giovane scrittore come dimostr\u00f2 nel romanzo \"Uragano\" del 1919, nel dramma del 1920 in tre atti \"Le Liane\" e \"La farsa dei nevrastenici\". Nel 1919 fu tra i fondatori della rivista letteraria \"Novella\".\nNel 1931 ricevette il Premio Bagutta per il romanzo \"Gli ultimi furono i primi\".\nNel 1934 venne nominato direttore del primo Festival Teatrale della Biennale di Venezia e per la prima ed unica volta allest\u00ec una regia teatrale per la commedia di Goldoni \"La bottega del caff\u00e8\". Era anche la prima volta che un'opera goldoniana veniva rappresentata all'aperto: \u00abChe amore di campiello la corte del Teatro di San Luca!\u00bb.\nSi trasfer\u00ec a Venezia dove tra il 1937 ed il 1938 diresse \"Il Gazzettino\".\nTorn\u00f2 poi a Milano, dove sul settimanale \"Il Milione\", della Mondadori, pubblic\u00f2 quattordici atti unici ispirati a fatti di cronaca.\nContinu\u00f2 a collaborare con diverse riviste letterarie e teatrali fintanto che le sue condizioni fisiche si aggravarono a seguito di una ferita di guerra che gli caus\u00f2 l'amputazione della gamba.\nMor\u00ec a Milano nel 1941, ma venne sepolto a Fonzaso, in provincia di Belluno.\nSuo figlio Guido, dopo una lunga attivit\u00e0 come giornalista, segu\u00ec le sue orme in teatro, ma mor\u00ec nel 1961 per una grave malattia.\nOpere.\nTra i novanta titoli:\nTra le commedie dialettali:"}
{"id": "652345", "revid": "287204", "url": "https://it.wikipedia.org/wiki?curid=652345", "title": "Girolamo Mei", "text": "Biografia.\nStudente e amico di Piero Vettori, cur\u00f2 con lui la pubblicazione delle tragedie di Eschilo, e dell\"Elettra\" di Euripide, dedicandosi dopo il 1545 allo studio della musica.\nMei fu il primo europeo dopo Boezio a fare degli studi dettagliati sulla teoria musicale della musica greca antica. Scrisse il trattato \"De modis musicis antiquorum\" (non pubblicato, ma scritto fra il 1568 e il 1573).\nMolte delle sue scoperte le comunic\u00f2 a Vincenzo Galilei attraverso una ponderosa corrispondenza; queste informazioni furono determinanti nella formazione del nuovo stile musicale che si svilupp\u00f2 a Firenze alla fine del XVI secolo. Il nuovo stile recitativo da cui si svilupp\u00f2 la monodia, il primo dramma musicale e quindi l'opera lirica. \nGalilei e gli altri membri della Camerata furono molto determinati nel restaurare l'antica tragedia greca, e se anche possono aver sbagliato nella composizione delle loro opere, mettendo in atto le idee di Mei, diedero inizio ad una delle pi\u00f9 profonde rivoluzioni nella storia della musica."}
{"id": "652349", "revid": "60364", "url": "https://it.wikipedia.org/wiki?curid=652349", "title": "Continuum dello spazio-tempo", "text": ""}
{"id": "652352", "revid": "339392", "url": "https://it.wikipedia.org/wiki?curid=652352", "title": "La Bombonera", "text": ""}
{"id": "652358", "revid": "1605525", "url": "https://it.wikipedia.org/wiki?curid=652358", "title": "Polvere negli occhi", "text": "Polvere negli occhi (titolo originale \"A Pocket full of Rye\") \u00e8 un romanzo giallo di Agatha Christie, pubblicato in Gran Bretagna nel 1953 e stampato in Italia nel 1954 da Mondadori. Ha come protagonista il personaggio di Miss Marple.\nIl libro \u00e8 stato tradotto in trenta lingue europee e asiatiche.\nTrama.\nRex Fortescue, noto uomo d'affari, muore improvvisamente una mattina, avvelenato dopo aver ingerito una dose di tassina, proprio nel periodo in cui alcuni dissapori con il figlio maggiore Perceval e stavano aumentando i rapporti con il secondogenito Lancelot, ex pecora nera della famiglia, che da diversi anni viveva in Africa, andavano rasserenandosi. Un vero enigma \u00e8 il ritrovamento, nella tasca della sua giacca, di alcuni chicchi di segale. Non passa molto tempo che anche la giovane moglie dell'uomo, che doveva ereditare gran parte della sua fortuna, e una cameriera, conoscente di Miss Marple, che presta servizio nella residenza dei Fortescue alla periferia di Londra vengono uccise. \u00c8 dunque la vecchietta di St. Mary Mead a intervenire, studiando i pochi indizi e i comportamenti di chi gravitava attorno alla figura di Rex Fortescue - i figli e le rispettive consorti, l'amante di sua moglie, la servit\u00f9 e il promesso sposo della figlia minore - e aiutando in modo fondamentale Scotland Yard nella risoluzione dell'intricata vicenda."}
{"id": "652360", "revid": "125982163", "url": "https://it.wikipedia.org/wiki?curid=652360", "title": "La famiglia Proud", "text": "La famiglia Proud (\"The Proud Family\") \u00e8 una serie animata statunitense prodotta da Walt Disney Television Animation. La prima messa in onda della serie fu negli Stati Uniti nel settembre 2001. In Italia \u00e8 arrivata nel 2003 attraverso Disney Channel e successivamente in chiaro su Rai 2.\nLa serie racconta le avventure di Penny che ha fretta di crescere, ed a complicarle la vita ci pensano i suoi amici, i suoi parenti e la sua bizzarra famiglia. Una nuova serie animata, sequel dello show originale, chiamata \u00e8 stata resa disponibile su Disney+ dal 23 febbraio 2022.\nPersonaggi.\nPersonaggi principali.\nPenny Proud: \u00e8 la protagonista della serie. Ha 14 anni ed \u00e8 frequentemente imbarazzata dal modo in cui il padre, Oscar, agisce. Le piace uscire con le sue amiche, nonostante litighino spesso. Penny \u00e8 una femminista e una cantante di talento. Prende ottimi voti a scuola e fa parte della squadra di football dove gioca come ricevitrice e fa parte anche della redazione del giornalino scolastico.\nOscar Proud: \u00e8 molto protettivo nei confronti della sua Penny figlia e degli altri figli. \u00c8 il figlio di Suga Mama. Da giovane \u00e8 stato un campione nella sillabazione. Nonostante talvolta sia iperattivo e immaturo, \u00e8 molto intelligente. Possiede una propria attivit\u00e0 basata sulla vendita di snacks chiamata per l'appunto \"Proud Snacks\", anche se il loro sapore \u00e8 notoriamente ben poco gradevole.\nTrudy Proud: \u00e8 la madre di Penny, BeBe e CeCe ed \u00e8 sposata con Oscar. Viene da una famiglia benestante, suo padre \u00e8 un medico e sua sorella Diana \u00e8 una famosa attrice. \u00c8 la voce saggia e responsabile della famiglia, rispetto al suo impulsivo e spesso immaturo marito. Ha la pessima abitudine di comprare sempre gli stessi abiti per tutti i membri della famiglia e lo fa senza neanche rendersene conto.\nSuga Mama Proud: \u00e8 la nonna di Penny, Bebe e CeCe. \u00c8 \"alla moda\" e ama il wrestling. Lei \u00e8 la madre di Oscar e Bobby. \u00c8 molto impertinente e competitiva in qualsiasi cosa, soprattutto lo sport. Nonostante la sua veneranda et\u00e0 \u00e8 molto forte e agile. Molto spesso prende in giro e picchia il figlio Oscar, al quale tuttavia vuole un gran bene. Rimarca spesso la differenza enorme tra il figlio e il marito, quest'ultimo fisicamente non era molto diverso da Oscar, ma era un uomo dotato di grandissimo fascino e virilit\u00e0.\nBeBe Proud e CeCe Proud: i due fratellini di Penny, piccole pesti dall'aspetto carino e adorabile.\nDeejonay Jones: la migliore amica di Penny. Pettegola e impicciona, in caso di necessit\u00e0 \u00e8 una delle prime a schierarsi dalla parte di Penny ma tende a voltarle le spalle altrettanto velocemente e spesso ad approfittarsi di lei. \u00c8 follemente cotta di Sticky, che per\u00f2 non la ricambia.\nLaCienega Boulevardez: la figlia dei vicini di casa dei Proud, Felix e Sunset; non sopporta Penny che, di rimando, la disprezza intensamente. Nonostante sia falsa e viziata (e abbia dato prova di un comportamento meschino, in molti episodi), frequenta la compagnia di Penny poich\u00e9 era un'amica di infanzia di Deejonay.\nZoey Howzer: l'unico personaggio principale a non essere afroamericano o latinoamericano. Intelligente e sensibile, \u00e8 leale nei confronti di Penny.\nSticky Webb: l'unico ragazzo nel gruppo di Penny. Genio della tecnologia, \u00e8 in grado di realizzare diversi gadget che in diverse occasioni aiutano Penny e i suoi amici a salvarsi dai guai.\nPersonaggi ricorrenti.\nBobby Proud: il fratello maggiore di Oscar. \u00c8 anche il preferito di Suga Mama. \u00c8 un cantante funky di scarso successo, che ha lanciato una sola hit. Nonostante questo, rimane un personaggio solare che porta allegria alla famiglia.\nFelix Boulevardez: il miglior amico di Oscar, nonch\u00e9 suo vicino di casa. Un simpatico uomo latino che, nonostante la notevole ricchezza, si mostra molto affabile.\nSunset Boulevardez: la moglie di Felix, nonch\u00e9 migliore amica di Trudy. Agente di polizia, ha forte carattere che spesso la porta a prendere le decisioni al posto del marito. Il suo nome \u00e8 un chiaro riferimento a Sunset Boulevard.\nPapi Boulevardez: il padre di Felix. Parla solo in spagnolo e spesso ride in maniere sguaiata. Sebbene Suga Mama sia innamorata di lui, Papi non la sopporta.\nLe sorelle Perfidia: Nubia, Gina e Olei. Sono tre bulle che riscattano la loro quota dalle mance degli studenti della scuola. In alcune puntate si trovano ad allearsi con Penny.\nWizard Kelly: il padrone nascosto della citt\u00e0 dove \u00e8 ambientata la serie. Ogni iniziativa \u00e8 legata a lui. Kelly nasce come giocatore di basket, che dopo il ritiro ha avuto una grande carriera imprenditoriale. Solo in due occasioni (tra cui il film) si vede il suo volto. Il personaggio di Wizard Kelly \u00e8 ispirato probabilmente a Magic Johnson.\nGuest star.\nDiversi personaggi dello spettacolo hanno fatto la loro apparizione nel corso de \"La Famiglia Proud\". Tra questi Cedric the Entertainer, presenza costante nel dare la voce a Bobby Proud, il fratello di Oscar. Altri cameo di spicco sono:\nEpisodi.\nLa sigla.\nLa sigla iniziale \u00e8 cantata da Solange Knowles, sorella di Beyonc\u00e9, e dal suo gruppo, le Destiny's Child.\nIl film.\nDalla serie \u00e8 stato prodotto da Disney Channel un film destinato esclusivamente solo alla TV, intitolato \"La famiglia Proud - Il film\", trasmesso il 19 agosto 2005 per celebrare la fine della trasmissione della serie. Il film rivede confermati tutti i protagonisti, i quali partono per un'indimenticabile vacanza estiva."}
{"id": "652363", "revid": "767487", "url": "https://it.wikipedia.org/wiki?curid=652363", "title": "Flavio Portaluppi", "text": "Carriera.\nPlaymaker con un ottimo tiro da tre punti, gi\u00e0 all'et\u00e0 di 13 anni divenne l'incubo delle squadre giovanili lombarde.\nBandiera dell'Olimpia Milano, dove ha militato tra gli anni ottanta e novanta, tranne una breve parentesi con l'Aresium Milano nel biennio 1990-1992, conquistando uno scudetto ed una coppa Italia nel 1996.\nNel 2002 lascia la squadra meneghina, dopo averla miracolosamente salvata all'ultima giornata nello spareggio-salvezza contro l'Andrea Costa Imola, e passa a Castelletto Ticino dove conquista due promozioni in Legadue (la prima da spettatore in quanto assente per infortunio). Nel 2005 approda alla Vanoli Soresina.\nDopo il ritiro dal 2010 al 2012 ricopre il ruolo di direttore sportivo alla Vanoli Cremona.\nIl 18 luglio 2012 viene nominato nuovo general manager dell'Olimpia Milano in sostituzione di Gianluca Pascucci, passato agli Houston Rockets nell'NBA. In quel ruolo vince lo scudetto 2013-14.\nNell'agosto 2014 viene designato dall'Olimpia Milano come nuovo presidente della societ\u00e0 in sostituzione di Livio Proli. Rientrato lo stesso Proli in societ\u00e0 nella stagione seguente, riprende la carica di general manager. Lascia l'incarico al termine della stagione 2017-2018.\nNell'estate 2020 torna alla Vanoli Cremona in veste di general manager."}
{"id": "652366", "revid": "767487", "url": "https://it.wikipedia.org/wiki?curid=652366", "title": "L'armata del metallo", "text": "L'armata del metallo \u00e8 il secondo album studio de \"Gli Atroci\".\nTutti i testi e le musiche sono rispettivamente di C. Venturi e A. Bergonzoni, tranne la traccia numero 9."}
{"id": "652368", "revid": "21880", "url": "https://it.wikipedia.org/wiki?curid=652368", "title": "Leone del Katanga", "text": ""}
{"id": "652369", "revid": "1305772", "url": "https://it.wikipedia.org/wiki?curid=652369", "title": "UT", "text": ""}
{"id": "652370", "revid": "21880", "url": "https://it.wikipedia.org/wiki?curid=652370", "title": "Leone somalo", "text": ""}
{"id": "652371", "revid": "599013", "url": "https://it.wikipedia.org/wiki?curid=652371", "title": "Uu", "text": ""}
{"id": "652372", "revid": "339392", "url": "https://it.wikipedia.org/wiki?curid=652372", "title": "Estadio Alberto Jorge Armando", "text": ""}
{"id": "652374", "revid": "599013", "url": "https://it.wikipedia.org/wiki?curid=652374", "title": "Pdm", "text": ""}
{"id": "652377", "revid": "228587", "url": "https://it.wikipedia.org/wiki?curid=652377", "title": "Uw", "text": ""}
{"id": "652378", "revid": "16758", "url": "https://it.wikipedia.org/wiki?curid=652378", "title": "Atlanta Thrashers", "text": "Gli Atlanta Thrashers sono stati una squadra di hockey su ghiaccio con sede nella citt\u00e0 statunitense di Atlanta, capitale della Georgia. Il 25 giugno 1997 la National Hockey League comunic\u00f2 la scelta di Atlanta come sede per una nuova franchigia, diventando cos\u00ec la 28\u00aa squadra del massimo campionato nordamericano. I Thrashers fecero il loro debutto in occasione della stagione 1999-2000, e furono inseriti all'interno della Southeast Division, appartenente alla Eastern Conference. Nel corso della loro storia giocarono presso la Philips Arena, situata nel centro di Atlanta. I Thrashers si qualificarono per i playoff della Stanley Cup una sola volta, nel corso della stagione 2006-07, senza riuscire tuttavia a vincere un incontro.\nNel maggio del 2011 i Thrashers furono venduti ad un gruppo canadese la True North Sports &amp; Entertainment. Il gruppo decise di trasferire la squadra a Winnipeg, nel Manitoba, per poi poter iniziare a giocare a partire dalla stagione 2011-12. Successivamente fu scelto di chiamarla Winnipeg Jets, in onore della squadra attiva dal 1972 al 1996. La vendita ed il trasferimento furono approvati dalla National Hockey League il 21 giugno 2011.\nStoria.\nVerso la fine degli anni 1990 la National Hockey League annunci\u00f2 l'intenzione di portare il numero di squadre iscritte da 26 a 30; per questo furono programmate le nascite di quattro nuove franchigie, inclusi gli Atlanta Thrashers. Oltre ai Thrashers le altre squadre create furono i Nashville Predators (debuttanti nella stagione 1998-99), i Columbus Blue Jackets e i Minnesota Wild (debuttanti nella stagione 2000-01).\nNon fu la prima volta che Atlanta ospit\u00f2 una squadra di NHL: dal 1972 al 1980 fecero parte della lega gli Atlanta Flames, costretti quell'anno a trasferirsi a Calgary, nell'Alberta, assumendo la denominazione di Calgary Flames. I Flames rappresentarono il primo tentativo di portare la NHL nel sud degli Stati Uniti, tuttavia risult\u00f2 un fallimento. Da allora si dovette aspettare il 1992 per vedere una squadra con sede nel sud degli Stati Uniti, i Tampa Bay Lightning.\nIl nome \"Thrashers\" derivava dall'uccello simbolo della Georgia, il brown thrasher, in italiano mimo rossiccio \"(Toxostoma rufum)\", e fu scelto tramite un sondaggio fra i tifosi. Oltre alla formazione della squadra si procedette alla realizzazione di un nuovo palazzetto sportivo, la Philips Arena. Essa fu costruita sul sito su cui sorgeva il vecchio Omni Coliseum, a suo tempo stadio dei Flames. Per caso il primo insediamento umano (risalente al 1839) su cui sarebbe sorta poi Atlanta era chiamato proprio Thrasherville.\n1999-2003.\nI neonati Thrashers selezionarono nell'NHL Entry Draft 1999 Patrik \u0160tefan come prima scelta assoluta, mentre Luke Sellars fu chiamato in trentesima posizione. L'intero draft di quell'anno per i Thrashers tuttavia si rivel\u00f2 una delusione: fra i giocatori scelti \u0160tefan fu quello che disput\u00f2 il maggior numero di incontri con la maglia di Atlanta (455 partite con 188 punti), mentre Luke Sellars disput\u00f2 addirittura una sola partita in NHL, e fu scelto come la peggior trentesima scelta della storia della NHL. Ci\u00f2 fu un'enorme sorpresa non solo perch\u00e9 \u0160tefan era stato pubblicizzato in maniera martellante dai mass media e definito come possibile uomo-franchigia, ma anche perch\u00e9 al general manager Don Waddell veniva riconosciuto il merito di essere un buon talent scout.\nI Thrashers esordirono il 2 ottobre 1999 con una sconfitta per 4\u20131 contro i New Jersey Devils, futuri vincitori della Stanley Cup. Il capitano Kelly Buchberger segn\u00f2 il primo gol della storia della franchigia. La squadra concluse la propria stagione in ultima posizione, con un record di 14 gare vinte, 61 sconfitte e 7 pareggi, per un totale di 39 punti.\nLa squadra inizi\u00f2 la stagione successiva con la scelta al secondo posto assoluto del draft di Dany Heatley, uno dei giocatori pi\u00f9 prolifici e decisivi della storia della squadra. L'anno dopo invece fu il turno del russo Il'ja Koval'\u010duk, prima scelta assoluta. Nella stagione 2001-2002, la prima in cui giocarono insieme, Heatley e Koval'\u010duk furono ai vertici delle statistiche dei rookie, rientrando nell'NHL All-Rookie Team, inoltre Heatley conquist\u00f2 il Calder Memorial Trophy.\n2003-2006.\nIl 21 settembre 2003, il team fu ceduto al gruppo Atlanta Spirit, LLC dalla Time Warner, assieme al team di NBA degli Atlanta Hawks. Cinque giorni dopo l'acquisizione della squadra, la stella dell'attacco di Atlanta Dany Heatley distrusse la sua Ferrari, infortunandosi seriamente la mascella, il braccio, e lussandosi il polso inoltre anche il passeggero e compagno di squadra Dan Snyder rimane ferito gravemente e morir\u00e0 cinque giorni dopo per un'infezione. I Thrashers dedicarono la loro stagione alla memoria di Snyder.\nI giocatori di Atlanta vestirono per il resto della stagione un piccolo numero 37 nero, quello di Snyder, sulla loro maglia. Al termine della stagione Heatley chiese di essere ceduto per ragioni personali, cos\u00ec venne ceduto agli Ottawa Senators, i quali diedero come contropartita tecnica lo slovacco Mari\u00e1n Hossa, che al termine della stagione 2006-07, divenne il primo giocatore dei Thrashers a segnare 100 punti in una stagione.\nNel corso della stagione 2003-2004 i Thrashers per lungo tempo furono al comando della Southeast Division, tuttavia la mancanza di Heatley inizi\u00f2 a farsi sentire e i risultati iniziarono a peggiorare inesorabilmente. Dal 28 dicembre 2003 all'11 febbraio 2004 arrivarono una sola vittoria, diciassette sconfitte ed altre tre sconfitte dopo i supplementari. Nonostante le speranze di qualificazione ai playoff per i Thrashers svanite, la squadra raggiunse la seconda posizione nella Southeast Division e la decima posizione nella Eastern Conference, a poche vittorie di distanza dalla soglia d'accesso ai playoff.\nAl via della stagione 2005-06 i Thrashers ingaggiarono numerosi giocatori d'esperienza, con la speranza di guadagnare l'accesso ai playoff. Per questo ingaggiarono Mike Dunham, Peter Bondra, Bobby Holik, Jaroslav Modry e Scott Mellanby, tuttavia i problemi arrivarono dai portieri; per numerosi problemi fisici i Thrashers furono costretti a ricorrere a ben cinque diversi portieri.\n2006-2007.\nLa stagione degli Atlanta Thrashers inizi\u00f2 con le pi\u00f9 grandi aspettative della storia della squadra, nonostante la cessione di uno dei loro migliori attaccanti, Marc Savard, ceduto ai Boston Bruins. Per rimpiazzare il vuoto lasciato da Savard furono presi Steve Rucchin, Niko Kapanen e Jon Sim. Grazie alle stelle Mari\u00e1n Hossa e Il'ja Koval'\u010duk, oltre al portiere finlandese Kari Lehtonen, i Thrashers ottennero l'accesso ai playoff ed il titolo della Southeast Division, conquistando il terzo posto nel ranking della Eastern Conference. Il 18 aprile 2007 furono eliminati dai playoff dopo quattro sconfitte contro i New York Rangers.\n2007-2010.\nDopo pochi mesi dall'eliminazione nel playoff i Thrashers iniziarono la stagione con sei sconfitte consecutive. Il 17 ottobre 2007 fu allontanato l'allenatore Bob Hartley, e al suo posto ad interim fu chiamato in panchina il general manager Don Waddell. La stagione si concluse con il penultimo posto nella Conference, con soli 76 punti all'attivo.\nIl 27 gennaio 2008 fu ospitato per la prima volta presso la Philips Arena l'NHL All-Star Game, dove gli Eastern Conference All-Stars si sfidarono contro i Western Conference All-Stars. Vinse l'Est per 8\u20137, grazie al gol decisivo dell'ex Marc Savard. Savard fu comunque acclamato dai suoi ex-tifosi, nonostante il suo trasferimento a Boston nel 2006.\nIl 3 novembre dello stesso anno iniziarono i problemi societari della franchigia: presso un tribunale del Maryland infatti inizi\u00f2 un processo che vedeva coinvolti i membri dell'Atlanta Spirit, LLC, i proprietari della squadra. La disputa riguardava le quote di partecipazione dei vari soci nella societ\u00e0.\nNell'ultimo anno di contratto Il'ja Koval'\u010duk ed i Thrashers non riuscirono ad accordarsi per il rinnovo. Il general manger dei Thrashers Don Waddell propose due contratti, il primo valido per 12 anni con un guadagno di 101 milioni di $, mentre il secondo proponeva 7 anni a 70 milioni di $; il giocatore tuttavia le rifiut\u00f2 entrambe. Piuttosto che vederlo partire a fine stagione come free agent, il 4 febbraio 2010 la societ\u00e0 cedette Koval'\u010duk ai New Jersey Devils. Atlanta ricevette il difensore Johnny Oduya, i giovani Niclas Bergfors, Patrice Cormier ed una scelta all'NHL Entry Draft 2010 in cambio di Koval'\u010duk e del difensore Anssi Salmela. I Thrashers conclusero la stagione al decimo posto della Eastern Conference con 83 punti.\n2010-2011.\nNell'estate del 2010 vi furono numerosi cambiamenti in seno alla gestione sportiva della societ\u00e0, incluso il ruolo di GM; Don Waddell lasci\u00f2 il proprio posto a Rick Dudley per diventare presidente. Mutarono anche l'allenatore e gli uomini dello staff tecnico.\nLa squadra entr\u00f2 nella storia della NHL presentando nel proprio roster in occasione dell'Opening Night ben cinque giocatori di colore, Dustin Byfuglien, Nigel Dawes, Evander Kane, Johnny Oduya ed Anthony Stewart.\nIl 10 aprile 2011 i Thrashers disputarono l'ultimo incontro della storia della franchigia contro i Pittsburgh Penguins. Tim Stapleton segn\u00f2 invece l'ultimo gol della squadra. Il risultato fu una sconfitta per 5-2. L'ultimo successo dei Thrashers fu contro i New York Rangers al Madison Square Garden il 7 aprile 2011.\nProblemi finanziari.\nA causa dei debiti e delle lotte per la propriet\u00e0 fra gli azionisti la squadra fu spesso fatta oggetto di speculazioni su un possibile trasferimento. Nel corso degli anni si alternarono le proposte di citt\u00e0 come Kansas City, Quebec City, Hamilton e Winnipeg. Il 22 gennaio 2011 la propriet\u00e0 della squadra dichiar\u00f2 un passivo di 130 milioni di $ negli ultimi sei anni, in parte dovuti alle spese legali nel processo contro l'ex socio Steve Belkin. Nel mese di febbraio l'azionista di maggioranza Michael Gearon afferm\u00f2 come la squadra stesse cercando nuovi investitori. Nonostante vari sforzi da parte di investitori locali la proposta pi\u00f9 interessante fu quella avanzata dalla True North Sports &amp; Entertainment.\nVendita e trasferimento.\nIl 16 maggio l'Atlanta Journal-Constitution riport\u00f2 che le trattative con la True North Sports and Entertainment erano gi\u00e0 in corso. Secondo il The Globe and Mail l'accordo per spostare la squadra a Winnipeg si sarebbe gi\u00e0 concluso il 20 maggio, La NHL neg\u00f2 la riuscita della trattativa, tuttavia il commissario Gary Bettman conferm\u00f2 come essa fosse un'ipotesi reale.\nIl 31 maggio la True North Sports and Entertainment e la NHL presenziarono insieme ad una conferenza stampa a Winnipeg per annunciare il passaggio definitivo di propriet\u00e0 dei Thrashers. La True North decise di trasferire la formazione nel MTS Centre di Winnipeg, mentre il 21 giugno sia la vendita che il trasferimento furono ufficialmente approvati dal Board of Governors della NHL. L'Atlanta Spirit Group, tuttavia, continu\u00f2 a detenere i diritti del logo dei Thrashers.\nGiocatori.\nMaglie ritirate.\nFu ritirato in modo non ufficiale anche la maglia numero 37 di Dan Snyder, dopo la sua morte avvenuta nel settembre 2003.\nAllenatori e dirigenti.\nDi seguito l'elenco di allenatori e general manager dall'anno della fondazione.\nPalmar\u00e8s.\nTrofei minori.\nIl Georgia's Own Credit Union 3 Stars of the Year Award era conferito ogni anno al giocatore dei Thrasher che collezionava nel corso della stagione il maggior numero di nomination fra i tre migliori giocatori di ogni partita. Il premio fu istituito nel 1999, alla stagione inaugurale della squadra.\nRecord e statistiche.\nMigliori marcatori.\nQuesti sono i migliori dieci giocatori per punti ottenuti, gol segnati ed assist forniti nella storia della franchigia.\n\"Note: Pos = Posizione; PG = Partite giocate; G = Gol; A = Assist; Pts = Punti; P/G = Punti per gara\"\nSquadre affiliate.\nNel corso della loro storia gli Atlanta Thrashers ebbero alcune squadre affiliate:"}
{"id": "652380", "revid": "599013", "url": "https://it.wikipedia.org/wiki?curid=652380", "title": "Ux", "text": ""}
