{"id": "732340", "revid": "1318658", "url": "https://it.wikipedia.org/wiki?curid=732340", "title": "Alto Medioevo", "text": "LAlto Medioevo \u00e8, per convenzione, quella parte del Medioevo che va dalla caduta dell'Impero romano d'Occidente, avvenuta nel 476, all'anno 1000.\nA seconda dell'impostazione storiografica, il primo secolo di tale periodo si pu\u00f2 talvolta sovrapporre al periodo precedente della tarda antichit\u00e0, mentre l'ultimo secolo a quello successivo del Basso Medioevo (o, per altri storici, a quello del Pieno Medioevo). Tale periodo vide una continuazione delle tendenze evidenti fin dall'antichit\u00e0 classica, compreso uno spopolamento, avvenuto in particolare nei centri urbani, un declino negli scambi commerciali, un lieve aumento delle temperature e l'affermarsi del fenomeno delle migrazioni. L'Impero romano d'Oriente, o Impero bizantino, continu\u00f2 a sopravvivere nonostante nel VII secolo il Califfato Rashidun e il Califfato Omayyade avessero conquistato ampie porzioni di territorio precedentemente romano.\nSuccessivamente, molte delle tendenze elencate andarono incontro a una inversione. Nell'800 il titolo di \"Imperatore\" fu riproposto nell'Europa occidentale con Carlo Magno, detto \"Il Grande\", il cui Impero carolingio influenz\u00f2 di molto la struttura sociale e la storia europea. Le popolazioni europee intrapresero un ritorno all'agricoltura sistematica, con importanti innovazioni come la rotazione delle colture e l'aratro pesante. L'espansionismo dei barbari si stabilizz\u00f2 in gran parte dell'Europa anche se quello vichingo si protrasse in larga misura nell'Europa settentrionale.\nLe invasioni barbariche.\nLe invasioni barbariche sono delle irruzioni pi\u00f9 o meno cruente e/o migrazioni delle popolazioni cosiddette \"barbariche\" (germaniche, slave, sarmatiche e di altri popoli di origine asiatica) all'interno dei confini dell'Impero romano, tra la fine del IV e il VI secolo. Il fenomeno, a volte indicato anche con il termine tedesco \"V\u00f6lkerwanderung\" (\"migrazioni di popoli\") che evita le connotazioni negative legato all'uso dei vocaboli \"invadere\" e \"barbarico\", si concluse sostanzialmente con la formazione dei Regni latino-germanici (o \"romano-barbarici\"), bench\u00e9 l'Europa abbia conosciuto in epoca pi\u00f9 tarda (tra VIII e X secolo) ulteriori invasioni per opera di Arabi, Normanni e Ungari.\nLe ragioni di questo fenomeno di ampia portata sono molteplici e recentemente sono state chiarite anche grazie a studi climatici: un abbassamento della temperatura terrestre di un paio di gradi rese gelati i pascoli delle zone dell'Asia del nord innescando un processo a catena di popolazioni semi-nomadi che si spostarono verso sud, in particolare verso oriente (l'Impero cinese costru\u00ec proprio per far fronte a tali migrazioni la Grande Muraglia) e occidente. Inoltre le societ\u00e0 sviluppatesi al di fuori dall'impero romano vedevano nella guerra e nel saccheggio un'attivit\u00e0 utile e legittima, quindi fu sempre presente la minaccia di incursioni.\nLa penetrazione dei barbari fu facilitata dal generale spopolamento delle campagne e dal massiccio arruolamento di barbari come mercenari nell'esercito romano. Tra le varie incursioni che l'Impero romano dovette subire particolarmente grave fu quella dei Visigoti, che, premuti dagli Unni, superarono il confine danubiano nel 376 penetrando in massa all'interno dei territori dell'Impero romano. Furono per un certo periodo accettati dai Romani e stanziarono all'interno dei confini, ma nel 378, sconfissero l'Imperatore Valente nella battaglia di Adrianopoli. Teodosio I, imperatore d'Oriente, concesse loro la Pannonia come \"foederati\" (cio\u00e8 come difensori dell'Impero in cambio dell'autorit\u00e0 per riscuotere le tasse per pagarsi i costi militari). Dopo la scomparsa di Teodosio, che negli ultimi anni del suo regno aveva riunificato l'Impero, lo Stato romano fu diviso definitivamente in due parti, con una diarchia (395). La parte Orientale tocc\u00f2 al figlio maggiore, Arcadio, mentre quella occidentale al secondogenito Onorio. Sei anni pi\u00f9 tardi i Visigoti invasero l'Italia (401) ma vennero ripetutamente sconfitti dal generale di origine barbarica Stilicone, che per\u00f2 non pot\u00e9 impedire il massiccio superamento della ormai sguarnita frontiera danubiana da parte delle popolazioni germaniche a partire dal 406. Dopo il suo assassinio (408), i Visigoti non ebbero pi\u00f9 rivali e arrivarono a saccheggiare Roma nel 410, episodio che sconvolse l'opinione pubblica del tempo come testimoniato da Sant'Agostino e da San Girolamo. Tale popolo si stanzi\u00f2 successivamente nella Gallia meridionale e in Spagna.\nSeguirono i Vandali, che dopo aver attraversato la Gallia si stanziarono in Spagna e in seguito, sotto la pressione dei Visigoti, in Africa del Nord, dalla quale a bordo di imbarcazioni compirono scorrerie nelle grandi isole del Mediterraneo e saccheggiarono di nuovo Roma nel 455.\nFranchi, Burgundi e Turingi occuparono le zone della Gallia e tra Meno e Elba, mentre la Britannia veniva conquistata da Sassoni, Angli e Frisoni, ai quali si aggiunsero anche gli Juti dello Jutland (attuale Danimarca).\nLa pesante crisi sofferta dall'Impero romano d'Occidente culmin\u00f2 con la rivolta dei mercenari barbari presenti in Italia, che, sotto la guida di Odoacre, deposero l'ultimo imperatore romano. Odoacre, re degli Eruli, mise definitivamente fine all'esistenza formale dell'Impero d'Occidente, deponendo l'imperatore fantoccio Romolo Augusto (476) e rispedendo le insegne imperiali a Costantinopoli. In cambio ottenne il titolo di patrizio e il governo dell'Italia, che tenne fino al 493, quando venne sconfitto dagli Ostrogoti, spinti in Italia dall'imperatore d'Oriente Zenone.\nGli Ostrogoti si trasferirono in Italia nel 489 e riuscirono a sconfiggere Odoacre. Il loro re Teodorico ottenne dall'imperatore Anastasio I il titolo di \"patricius\" e il suo popolo ottenne pieni diritti sulle terre occupate.\nQueste migrazioni di interi popoli, come nel caso del Goti e dei Longobardi, non devono comunque far pensare a migrazioni bibliche: i Longobardi, ad esempio, erano , gli ostrogoti 100- con circa armati. Il regno degli Ostrogoti, che ebbe il suo fulcro in Italia (pur estendendosi anche al di fuori di essa), fu per certi versi un modello per i successivi regni romano barbarici: mantenne separati giuridicamente i cittadini romani, che continuavano a essere soggetti al diritto romano, e i federati (i \"barbari\"), su cui si applicava invece una legislazione prevalentemente consuetudinaria, di tipo germanico.\nLa societ\u00e0 dei Germani.\nLa societ\u00e0 dei Germani era organizzata in base a criteri del tutto diversi rispetto alla societ\u00e0 romana, fondata sul riconoscimento di un'autorit\u00e0 pubblica, fonte del diritto, e caratterizzata dalla presenza di un apparato burocratico e di un sistema fiscale; soprattutto i popoli germanici erano popoli non stanziali, in cui il nomadismo era correlato con la ricerca di maggiori risorse, e in particolare erano popoli guerrieri, alla ricerca di comunit\u00e0 e villaggi da depredare.\nSi comprende allora la semplicit\u00e0 di un ordinamento sostanzialmente \"primitivo\" fondato prevalentemente da norme consuetudinarie, che riflette l'assenza di un potere definito cui rispondono i membri della comunit\u00e0, con una commistione continua tra sfera pubblica e privata. Avevano un ruolo decisivo i rapporti di tipo personale, o parentale, che determinavano la coesistenza di diversi momenti aggregativi della societ\u00e0. Ad esempio, la \"Sippe\", che rappresenta una unit\u00e0 parentale, aggregato di famiglie legate da vincoli di sangue che provvedeva alla difesa e al sostentamento comune, coesisteva con un'altra forma di legame, il \"comitatus\", un seguito di armati che circondava un guerriero pi\u00f9 valoroso: questi offriva parte del bottino delle scorrerie, in cambio di fedelt\u00e0 e aiuto in battaglia. Tale vincolo di fedelt\u00e0 era forte per lo pi\u00f9 in tempo di guerra, ma anche nei periodi di pace doveva restare ben saldo. Inoltre questi gruppi erano sostanzialmente organizzati su linee \"orizzontali\", cio\u00e8 tra pari, non subordinati da relazioni di tipo gerarchico.\nInoltre, i processi di ricomposizione tra due membri della comunit\u00e0, in seguito ai reati, ovvero alla violazione delle norme vigenti, non avvenivano attraverso il ruolo attivo di un'autorit\u00e0 pubblica che garantiva essa stessa la giustizia, bens\u00ec la corte di giustizia, presieduta da un'assemblea di liberi, vigilava sul corretto svolgimento della ricomposizione. Questa, pertanto, si svolgeva in modo privato ovvero il processo aveva uno scopo esclusivamente dichiarativo.\nLe pi\u00f9 diffuse forme di giustizia erano la \"\"faida\", la vendetta privata, per cui si aveva il diritto di infliggere lo stesso torto subito; e il \"guidrigildo\", ovvero la ricomposizione tramite una somma di denaro.\nLa struttura fondamentale della societ\u00e0 germanica, nonostante le varie forme associative, era comunque di tipo militare, nel senso che si trattava di un \"popolo-esercito\"\" perennemente organizzato in funzione della guerra: i capi militari guidavano ciascuno un numero variabile di uomini liberi in battaglia, mentre in pace assicuravano la protezione di tale comunit\u00e0, e presiedevano la corte di giustizia che rispondeva alla comunit\u00e0 che a lui faceva capo: questi erano, pertanto, detentori del \"banno\", il diritto di giudicare e di punire. I conti erano i pi\u00f9 importanti tra i capi militari, ma erano presenti anche capi alla guida di contingenti pi\u00f9 ridotti, come i millenari, centenari o decenari.\nIl re, naturalmente, rappresentava il capo militare pi\u00f9 importante dell'intero popolo e aveva un ruolo non diverso dagli altri capi militari, ma era pi\u00f9 attivo soprattutto quando guidava l'esercito alla conquista di nuove terre. La corte popolare che egli presiedeva, ovvero l'assemblea dei liberi, era la pi\u00f9 importante poich\u00e9 ciascun libero, pur dipendente da un altro capo militare, poteva appellarsi a essa. Tali cariche militari erano generalmente elettive, ed erano scelte dall'assemblea dei liberi che in origine accoglieva tutti i membri della comunit\u00e0 del popolo ovvero delle singole comunit\u00e0 se era convocata da capi minori: in seguito, per\u00f2, inizi\u00f2 a essere preclusa ai liberi di minor rango sociale, considerando che il possesso della terra, generava elementi pi\u00f9 importanti economicamente.\nI regni romano-barbarici.\nA seguito della penetrazione dei popoli germanici nelle regioni occidentali dell'impero si formarono delle unit\u00e0 politiche particolari che contribuirono alla definitiva divisione dell'Europa e all'incontro tra la civilt\u00e0 classica, mediterranea, e il mondo nordico e germanico.\nI primi regni romano-barbarici si caratterizzarono per una limitata presenza nello Stato di caratteristiche germaniche e per un riconoscimento formale dell'autorit\u00e0 del re da parte di Bisanzio, che conferiva una parvenza di legittimit\u00e0 allo stanziamento.\nI Visigoti, stanziatisi in Aquitania giunsero a controllare anche la Penisola iberica, ma, sconfitti dai Franchi nel 507, abbandonarono il \"Midi\" francese, per formare il Regno visigoto di Toledo, che ebbe fine nel 711 con l'invasione araba.\nIl regno dei Burgundi venne cancellato dai Franchi nel 534 con la vittoria di Autun, mentre i Vandali stanziatisi nel Nordafrica vennero sconfitti da Bisanzio nel 535.\nIl regno degli Ostrogoti di Teodorico ebbe inizio nel 493, con la sconfitta degli Eruli di Odoacre, con l'approvazione dell'imperatore Zenone. A seguito dell'uccisione della figlia di Teodorico, Amalasunta, da parte del cugino Teodato, Giustiniano I trov\u00f2 il pretesto per iniziare una guerra di conquista (la cosiddetta guerra greco-gotica) che vide, tra alterne vicende, la conquista della penisola italiana nel 535-555 da parte di Bisanzio.\nLa caratteristica principale di questi regni consisteva principalmente nella permanenza delle istituzioni e delle cariche romane, che continuavano a operare per le popolazioni conquistate e che, pertanto, assicuravano una certa continuit\u00e0 con l'ordinamento tradizionale; d'altra parte, i Germani continuavano a essere organizzati secondo la loro organizzazione dell'esercito popolo in cui i capi militari guidavano singole comunit\u00e0, cos\u00ec come i romani rispondevano alle proprie cariche e istituzioni.\nLa giustizia era cos\u00ec regolata in base alla personalit\u00e0 del diritto, ovvero alla scelta dell'ordinamento giuridico in base all'appartenenza etnica: i germani ad esempio, continuavano a utilizzare la varie forme di giustizia, la faida, l'ordalia. Numerosi erano i codici che regolavano le consuetudini romane e germaniche: l\"'Edictum Theodorici\" (del re visigoto Teodorico II 453-466), il \"Codex euricianus\" (del visigoto Eurico, 470 circa), la \"Lex Romana Visigothorum\" (506), la \"Lex Romana Burgundionum\", eccetera.\nIl re aveva una duplice funzione: da una parte era responsabile delle cariche romane, dall'altra continuava a esercitare le funzioni di guida dell'esercito, mantenendo, soprattutto, la sua carica militare tradizionale. Il riconoscimento da parte dell'imperatore di Bisanzio e il titolo di \"patricius purpureus\" erano ritenuti importanti in quanto consentivano al re \"barbaro\" di legittimare il possesso delle terre di cui si era appropriato con la conquista e, soprattutto, di istituire una dinastia che si incaricasse di questi possessi.\nQuesto processo \u00e8 maggiormente evidente nel regno dei franchi merovingi e nel regno dei longobardi: il re inizi\u00f2 ad assumere importanza, oltre che come guida degli uomini liberi dell'esercito-popolo, anche in quanto pi\u00f9 importante possessore fondiario, comportando, di fatto una patrimonializzazione della propria carica militare.\nUn altro elemento di novit\u00e0 consist\u00e9 nello sviluppo di un regime di tipo curtense. Innanzitutto \u00e8 importante osservare che in seguito allo stanziamento nelle terre conquistate, i capi militari acquisirono almeno due terzi delle terre dell'aristocrazia romana. Nella societ\u00e0 germanica, peraltro, inizi\u00f2 la rottura di una organizzazione sociale teoricamente egualitaria, in cui tutti gli uomini che possono combattere sono liberi: i possessori romani e i nuovi possessori germanici formarono un'aristocrazia fondiaria dai contorni sempre pi\u00f9 definiti (a partire soprattutto dal VII secolo), mentre alla popolazione romana gi\u00e0 inquadrata nelle ville, legata al padrone da regime colonico, si aggiungevano elementi germanici di rango pi\u00f9 basso. Pertanto, la fusione ci fu su due livelli, delle aristocrazie e delle popolazioni rurali, inquadrati nelle \"curtes\". La conseguenza maggiore fu la difficolt\u00e0 dei capi militari nella tutela dell'ordinamento tradizionale contro una giustizia che il possessore fondiario applicava in modo autonomo, senza ricorrere all'assemblea dei liberi e alla guida della comunit\u00e0: spesso ricorreva all'impiccagione o ad altre forme di giustizia diretta, senza tener conto delle forme di giustizia consuetudinaria.\nIn seguito alla divisione dell'Impero carolingio e, in particolare, alle invasioni di Ungari, Arabi, Normanni nel IX-X secolo, le cariche militari tradizionali, in particolare il re, cessarono sostanzialmente di esistere nella forma propria dell'ordinamento germanico. Il potere pubblico, a causa della incapacit\u00e0 del re di convocare il popolo in battaglia contro i nuovi invasori, e a causa della incapacit\u00e0 delle autorit\u00e0 tradizionali di difesa delle comunit\u00e0 minacciate, and\u00f2 frazionandosi nelle mani dei signori fondiari pi\u00f9 intraprendenti, che si appropriarono dei titoli della tradizione germanica, dinastizzandoli, per conferire legittimit\u00e0 alla propria autorit\u00e0.\nI Longobardi.\nI Longobardi erano una popolazione le cui origini sono incerte, segnalati da Velleio Patercolo nel I secolo alle foci dell'Elba e un secolo dopo da Tacito negli stessi luoghi. La loro tradizione pi\u00f9 tarda li indica come provenienti dalla Scandinavia, ma i ritrovamenti archeologici sembrano non confermare questa ipotesi. Attraversata l'Europa, giunsero in Boemia attorno al V secolo, per poi stanziarsi in Pannonia, dove si scontrarono prima con gli Eruli, poi con i Gepidi. Sconfitti questi ultimi grazie all'aiuto dei cavalieri nomadi turco-mongolici degli Avari, si scontrarono anche con essi a causa della pressione delle trib\u00f9 slave, che costrinsero i Longobardi a entrare in Italia, appena devastata dalla sanguinosa guerra gotica e quindi meno pronta a una difesa a oltranza.\nIl loro duro dominio annull\u00f2 gli effetti della guerra voluta da Giustiniano, e si stabil\u00ec dal Nord Italia alla Toscana, comprese anche alcune zone del centro (come il ducato di Spoleto) e del sud (ducato di Benevento). Animati da spirito di conquista e distruzione essi non si comportarono da \"foederati\", ma si dettero anche a massacri prima di ingentilirsi gradualmente verso la fine del VI secolo, quando iniziarono anche a convertirsi dall'arianesimo al Credo niceno della Chiesa di Roma. La capitale longobarda era Pavia, dove risiedeva il re, mentre il territorio era amministrato da 35 o 36 duchi. In ciascun ducato un gastaldo si occupava degli interessi del re, mentre l'aristocrazia era composta da una serie di guerrieri possessori detti \"arimanni\".\nClefi, succeduto ad Alboino, primo re in Italia, impose un durissimo trattamento dei latini. Dopo un decennio di lotte tra i duchi venne nominato re Autari (584-590), quindi Agilulfo (590-615), che spos\u00f2 Teodolinda, la vedova di Autari, la quale ebbe un ruolo centrale nel processo di conversione del suo popolo, anche per la sua amicizia con il papa Gregorio I e per l'opera di evangelizzazione da parte dell'abate e missionario irlandese Colombano, fondatore dell'Abbazia di Bobbio e dei suoi monaci. Non tutti i duchi accettarono il nuovo credo e la sua applicazione fu lunga. Con l'editto di Rotari venne messo per iscritto (in latino) il \"corpus\" di leggi longobarde, spesso mutuate da leggi germaniche modificate. Per esempio la \"fehde\" (la faida), ovvero la vendetta, fu sostituita da una compensazione in denaro. La definitiva conversione avvenne attorno alla met\u00e0 del VII secolo, quando ormai la societ\u00e0 longobarda era profondamente mutata rispetto alle sue origini.\nI Franchi.\nLa dinastia regale dei franchi ebbe origine dai \"Salii\" (si parla infatti di stirpe salica), gravitanti attorno a Tournai. Dal semi-leggendario Meroveo (secondo la tradizione germanico-pagana di discendenza divina) era nato Childerico, il cui figlio Clodoveo fu il vero fondatore di quella che si chiam\u00f2 poi dinastia dei merovingi.\nSalito al potere nel 481, Clodoveo coalizz\u00f2 le trib\u00f9 dei franchi e inizi\u00f2 una politica di espansione a spese di Alemanni, Turingi, Burgundi (con i quali stese un'alleanza) e Visigoti (stanziati nella Gallia del Sud fino al 507, quando furono costretti a varcare i Pirenei), occupando anche l'ultima \"enclave\" romana di Siagrio, nella valle della Senna. Scelse come capitale Lutetia, poi chiamata Parigi, a conclusione del processo culminato verso il 490.\nL'espansione dei Franchi, che possedevano ormai quasi tutta la Gallia attir\u00f2 l'attenzione di Teodorico, che cerc\u00f2 di aiutare i Visigoti inviando loro delle truppe, sia dell'imperatore Anastasio, che cerc\u00f2 di allearsi con Clodoveo, per ridimensionare i Goti, e di ottenere la sua sottomissione formale. L'offerta di Anastasio da una parte poteva legittimare le conquiste, ponendolo come ristabilimento dell'autorit\u00e0 sovrana romana rispetto ai suoi sudditi; dall'altra li avrebbe messi in lotta contro i popoli germani ben molti pi\u00f9 vicini geograficamente e culturalmente. Inoltre il regno dei franchi, che erano tra i popoli meno romanizzati, erano l'ultimo ancora pagano in Europa.\nRe Clodoveo fece allora una scelta singolare, cio\u00e8 quella di convertirsi, imponendo il battesimo al proprio popolo, non secondo la fede ariana, predominante nei popoli germanici, ma secondo il credo niceno accettando la sottomissione solo e soltanto al vescovo di Roma. La scelta ebbe una portata storica molto forte, in quanto i Franchi furono di fatto il primo popolo che accett\u00f2 il primato del vescovo di Roma. Le ragioni di tale scelta possono essere individuate nella volont\u00e0 di Clodoveo di legittimarsi direttamente da Roma (e quindi dall'Impero delle origini), non da Costantinopoli, e di ribadire la propria identit\u00e0 nazionale con una scelta diversa da quella degli altri popoli germanici.\nAccantonata la liturgia gi\u00e0 in uso dai vescovi gallo-romani, Clodoveo fece applicare la liturgia e la disciplina del vescovo dell'Urbe, diventando i \"figli primogeniti della Chiesa romana\". Dall'altra parte la conversione present\u00f2 anche alcuni rischi per la casa regnante, perch\u00e9 poteva scontentare i suoi maggiori fedeli di cultura pagana; inoltre toglieva alla sua dinastia l'aura sacrale derivata dalle leggende. Nella pratica comunque l'accettazione del cristianesimo non va vista come assoluta, poich\u00e9 quelle popolazioni spesso avevano credenze religiose sincretiche che sicuramente convissero con i vecchi costumi religiosi e militari tradizionali.\nL\"Historia francorum\" di Gregorio di Tours data la conversione di Clodoveo al natale del 496, respinta ormai da molti storici che la collocano al 506 alla vigilia del conflitto con gli ariani visigoti. I principali artefici della conversione regale, sempre secondo Gregorio, furono la burgunda regina Clotilde e san Remigio, vescovo di Reims. Dopo la conversione Clodoveo chiese ad Anastasio la dignit\u00e0 consolare, che ottenne (\"proconsole\") con le insegne relative.\nIl regno di Clodoveo si framment\u00f2 tra gli eredi, secondo le usanze del tempo che consideravano le conquiste territoriali alla stregua del patrimonio personale di beni mobili.\nLe isole britanniche.\nLa Britannia fu invasa nel V secolo e cristianizzata tra il V e il VI secolo. Il nord (Scozia), l'ovest (Galles) e sud-ovest (Cornovaglia) erano occupati dai Celti. Nel VI secolo i gallesi furono cristianizzati. I regni germanici erano spesso in conflitto tra loro, soggetti a guerre, scissioni e accorpamenti. Una situazione di maggior stallo si determin\u00f2 nel VII-VIII secolo, quando emerse una situazione poi chiamata \"eptarchia\", cio\u00e8 dei sette regni: tre angli a est (Northumbria, Mercia, Anglia orientale) e quattro sassoni (Wessex, Sussex, Essex e Kent). Dopo un breve prevalere del Kent, prevalse la Northumbria; successivamente la Mercia. Nel VII secolo il prestigio dell'abbazia di Iona faceva propendere per l'egemonia sulle isole britanniche della Chiesa irlandese, diversa da quella di Roma per varie caratteristiche liturgiche, disciplinari e culturali.\nFu Gregorio I a inviare in quella che gi\u00e0 si poteva chiamare \"Gran Bretagna\" (la Bretagna francese era ormai un'entit\u00e0 dopo la migrazione celtica V secolo) monaci benedettini che ricollegassero il cristianesimo irlandese a quello romano. Il pi\u00f9 famoso di questi monaci fu Agostino, che organizz\u00f2 le diocesi tra Angli e Juti diventandone primate e insediandosi a Canterbury. Col sinodo di Whitby (663) la chiesa britannica complet\u00f2 il processo di fondazione e sottomissione a quella di Roma, organizzandosi gerarchicamente attorno all'arcivescovo di Canterbury. La grande stagione culturale dell'epoca culmin\u00f2 con la figura di Beda il Venerabile.\nL'apporto culturale delle trib\u00f9 germaniche.\nCon l'inizio del Medioevo cominci\u00f2 un inevitabile confronto tra l'antica e raffinata cultura romana e quella pi\u00f9 rozza, ma allo stesso tempo pi\u00f9 energica, dei Germani. Poich\u00e9 nei nuovi regni i Romani pi\u00f9 colti furono impiegati nell'amministrazione della legge, dell'economia e come insegnanti, le usanze germaniche si imposero in modo particolare nel campo bellico e nelle abitudini quotidiane, mentre lingua e giurisdizione rimasero tendenzialmente su base latina. Sono numerosissimi gli esempi di vocaboli di origine germanica che, gi\u00e0 prima dell'anno Mille, entrarono nelle lingue romanze, come nel caso dell'italiano, quasi tutti inerenti all'arte bellica: agguato, guardia, guerra, schiera, spia, trappola, zuffa, eccetera.\nDai Germani abbiamo importato molte delle pratiche e dei metodi che oggi sono diffusi in tutta l'Europa, nonch\u00e9 nei territori d'oltreoceano conquistati. Essi erano pi\u00f9 allevatori che agricoltori e mangiavano prevalentemente carne, che prevalse sulla tradizione del pesce; non consumavano i pasti comodamente sdraiati su triclini, ma sedevano a tavola su comuni sgabelli. Erano i migliori fabbri dell'Occidente e i loro spadoni lunghi e pesanti presero il posto delle lance e delle spade corte. Ci\u00f2 nonostante, non sapevano usare pietra e mattoni - mentre l'abilit\u00e0 dei costruttori romani era proverbiale - e non avevano un apparato statale. Essendo analfabeti difettavano di leggi scritte, e quelle tramandate oralmente erano poche e imprecise.\nRomani e barbari non erano per\u00f2 completamente differenti, ma avevano alcune usanze comuni, di poca importanza e slegate tra di loro: l'amore per i gioielli, per esempio, o l'assenza di sella e staffa per cavalcare. Insomma, la cultura germanica non riusc\u00ec n\u00e9 sent\u00ec il bisogno di eliminare quella romana e ogni popolo contribu\u00ec con le proprie caratteristiche migliori nel dare vita ai regni romano-barbarici.\nLa Chiesa e il monachesimo.\nLa Chiesa consisteva essenzialmente in una federazione di chiese episcopali che venivano riunite in province metropolitane: i vescovi designavano il clero locale, spesso in accordo con le autorit\u00e0 civili, di cui erano la guida suprema e si consultavano con altri vescovi nei sinodi provinciali sulle questioni liturgiche e legate alla disciplina.\nSpesso, tuttavia, i vescovi rispondevano a un capo politico, come il re visigoto, che era riuscito a legare a s\u00e9 l'episcopato e riusciva a riunire tutti i vescovi del regno visigoto: questi spesso, tale la loro importanza assunta, erano influenti nella scelta dei nuovi sovrani. Il vescovo di Roma, diversamente dagli altri, andava acquisendo maggiormente quel ruolo di guida della gerarchia ecclesiastica che lo port\u00f2 a frequenti confronti in materia teologica con la Chiesa ortodossa, come la questione dell'iconoclastia nell'VIII secolo.\nNel VI secolo in Europa si diffuse il monachesimo, un'istituzione dai tratti originali, che si present\u00f2 come una novit\u00e0 rispetto alla tradizionale societ\u00e0 cristiana fondata sul dualismo tra il clero e i fedeli. Fondamentale fu l'attivit\u00e0 di Benedetto da Norcia, che nel 529 si stabil\u00ec a Montecassino e istitu\u00ec una Regola comune di vita cenobitica che nel corso dei secoli venne impiegata in tutto l'Occidente: il lavoro manuale divenne elemento importante nel percorso della comunit\u00e0 monastica. L'impostazione delle comunit\u00e0 era molto diversa da quella bizantina: in Italia era incentrata su un sereno equilibrio tra vita spirituale e vita manuale quotidiana, a differenza dei modelli orientali incentrati sull'esperienza mistica.\nL'esperienza monastica aspirava al raggiungimento di un modello di vita cristiana condotta secondo una regola estremamente rigida, nella penitenza, nell'isolamento dal mondo, nelle preghiere e in un radicalismo religioso del tutto nuovo: questo nasceva sia dall'esigenza di una coerente imitazione di Cristo, sia in un percorso di salvezza immediato. I precursori furono gli anacoreti, individui che si ritiravano nell'isolamento pi\u00f9 assoluto, rifiutando ogni contatto umano; in seguito per\u00f2 molti di essi compresero l'importanza di una comunit\u00e0 pi\u00f9 allargata in cui la disciplina era regolata da norme comuni: sant'Antonio abate, san Basilio Magno e san Pacomio furono gli iniziatori del primo cenobitismo in Oriente.\nTra il IV e il VI secolo il monachesimo si diffuse inizialmente nelle regioni mediterranee, in Catalogna, in Provenza e in Italia, per poi raggiungere le regioni interne del continente.\nIl modello benedettino si impose lentamente, nel corso di un paio di secoli, su un'altra grande tradizione, quella del monachesimo irlandese, che faceva capo a san Colombano (nato attorno al 540): nel suo peregrinare dall'Irlanda, passando per la Gallia, fino all'Italia settentrionale, fond\u00f2 numerose comunit\u00e0 monastiche che rispettavano la regola irlandese colombaniana. Tuttavia questa, eccessivamente legata a tradizioni culturali estranee all'Occidente latino e poco attenta agli aspetti organizzativi della comunit\u00e0, fu in seguito riformata in regola mista colombaniana-benedettina e verso il IX secolo abbandonata quasi ovunque in favore della regola di San Benedetto riformata da Benedetto d'Aniane e voluta dall'imperatore Ludovico il Pio. La tradizione irlandese fin dal V secolo, nata in un contesto originale, in una terra mai sottomessa a Roma e slegata all'Occidente, ebbe un'importanza decisiva soprattutto nell'attivit\u00e0 missionaria presso gli anglo-sassoni, che ricevettero una prima evangelizzazione, e nell'opera di diffusione e conservazione della cultura grazie agli scriptoria ed alle biblioteche che raccolsero su pergamena, come da tradizione celtica e non romana, tutti i testi biblici, evangelici e religiosi e opere classiche greco-romane.\nIl monachesimo benedettino fu propagato e diffuso in Italia grazie all'opera di papa Gregorio I (540-604), il quale, monaco presso il monastero di Sant'Andrea a Roma, divenne vescovo di Roma. Nel 596 Gregorio invi\u00f2 una serie di monaci, capitananti da sant'Agostino di Canterbury, dal monastero benedettino che egli stesso aveva fondato sul colle Celio fino alla Gran Bretagna, dove essi si insediarono a Canterbury. Da l\u00ec compirono una profonda opera di cristianizzazione, ai danni del paganesimo residuo.\nI monasteri dapprima di regola colombaniana e poi di regola mista colombaniana-benedettina si diffusero in Europa e divennero non solo centri religiosi, ma anche economici e di diffusione e conservazione della cultura. Infatti, nelle biblioteche dei monasteri furono raccolti, conservati e copiati moltissimi testi classici che, in tal modo, si salvarono dalla distruzione.\nIl suo merito fu, prevalentemente, quello di aver compreso la distanza tra la Chiesa orientale e quella occidentale: in tal senso, pur riconoscendo l'autorit\u00e0 di Bisanzio, leg\u00f2 maggiormente il vescovo di Roma all'episcopato occidentale, conferendogli un ruolo di guida, e rafforz\u00f2 la sua autorit\u00e0 politica nel ducato bizantino di Roma. Si impegn\u00f2 inoltre nella conversione dei popoli di religione ariana, come i visigoti (nel 587 con re Recaredo) e i longobardi (all'inizio del VII secolo con Teodolinda e re Agilulfo), ma soprattutto invi\u00f2 in Inghilterra sant'Agostino, monaco benedettino, a evangelizzare gli anglo-sassoni ancora pagani. Sant'Agostino ottenne la conversione dei sovrani, riuscendo cos\u00ec a far ricostruire le antiche sedi episcopali (egli stesso divenne arcivescovo di Canterbury), a fondare monasteri e a favorire una cristianizzazione attenta nel rispettare gli usi locali. La penetrazione a nord dell'isola, port\u00f2 i missionari benedettini a scontrarsi presto con gli evangelizzatori irlandesi, che per\u00f2 a partire dal 664, su decisione presa in comune accordo dai sovrani dei regni anglosassoni dopo il sinodo di Whitby, dovettero ripiegare.\nDall'Inghilterra, dove pi\u00f9 fertile fu il movimento benedettino, inizi\u00f2 un percorso di evangelizzazione che interess\u00f2 soprattutto il nord della Germania: l'anglosassone san Bonifacio nell'VIII secolo evangelizz\u00f2 la Turingia e l'Assia e fond\u00f2 diverse abbazie prima di subire il martirio. L'Inghilterra divent\u00f2 cos\u00ec un centro propulsore di cultura cristiana e latina ed ebbe il ruolo decisivo di propagare il cristianesimo in regioni culturalmente e linguisticamente pi\u00f9 vicine e legarle maggiormente al nuovo occidente cristiano, romano e germanico insieme.\nL'Impero bizantino.\nLa risposta di Costantinopoli dopo il 476 ai nuovi regni barbarici fu duplice: da un lato gli imperatori volevano mantenere i diritti teorici su tutto l'impero, quali legittimi successori dei Cesari; dall'altro lato essi erano ormai disinteressati al vasto territorio occidentale ormai impoverito e decentrato, che non valeva l'enorme dispendio di mezzi che sarebbe stato necessario per riconquistarlo. L'economia redditizia dopotutto si svolgeva ormai quasi esclusivamente nelle ricche citt\u00e0 della parte asiatica e nel Mediterraneo orientale.\nPer questo gli imperatori fecero buon viso a ogni capo barbaro che si arrogasse il governo di qualche territorio, purch\u00e9 riconoscessero la superiorit\u00e0 morale di Costantinopoli. Spesso anzi erano gli stessi diplomatici bizantini, dall'epoca di Arcadio in poi, a incoraggiare le popolazioni barbariche a spostarsi a Occidente liberando i confini orientali dalla loro minaccia in cambio della promessa di una legittimazione al governo di ampie zone occidentali.\nTalvolta, quando un regno sembrava acquisire troppa forza e importanza, Bisanzio cercava di mettere i capi barbarici l'uno contro l'altro, favorendo colpi di stato e congiure.\nI germani erano ancora importanti sotto il profilo militare come mercenari, ma dall'epoca di Leone I (457-474) si riusc\u00ec ad affrancarsi da essi tramite l'arruolamento in larga scala di Isauri, una popolazione guerriera dell'Anatolia. Lo stesso imperatore Zenone era isaurico. Alcuni problemi derivarono dal fatto che la fede della sua popolazione fosse monofisita, cosa che l'imperatore cerc\u00f2 di mitigare adottando una dottrina di compromesso (editto di Henotik\u00f2n), che venne per\u00f2 condannata sia dalla frangia pi\u00f9 estrema del monofisismo sia dal Papa.\nOltre alle questioni religiose, molto sentite, i problemi che preoccupavano l'Impero d'Oriente erano la difesa dei confini nord-occidentali dalle popolazioni germaniche, slave e uralo-altaiche, la ridefinizione giuridica, fiscale e territoriale del territorio, i rapporti con l'Occidente e con il papa romano, e la contesa con l'Impero persiano della zona tra l'Eufrate e la Siria.\nGiustiniano e le guerre greco-gotiche.\nCon l'imperatore Giustiniano I (al potere dal 527) nell'Impero romano d'Oriente si avvi\u00f2 una campagna di riconquista dei territori occidentali con l'obiettivo di spostare di nuovo il baricentro politico verso il Mediterraneo e verso occidente, restaurando l'antica unit\u00e0 territoriale imperiale. Innanzitutto si assicur\u00f2 la pace sulla frontiera orientale stipulando una pace \"perpetua\" (dopo un conflitto con scarsi risultati tra il 527 e il 532). Un esercito di modeste dimensioni, ma dotato di una notevole flotta, pot\u00e9 allora partire alla volta dell'Occidente, sbaragliando velocemente in Africa il regno dei Vandali. Capitan\u00f2 l'impresa il generale Belisario, gi\u00e0 vittorioso durante la rivolta della Nika, che aveva insanguinato Costantinopoli nel 532 e quasi fatto fuggire l'imperatore, se non fosse stato per i consigli di sua moglie Teodora, secondo quanto racconta lo storico Procopio di Cesarea.\nLa riconquista di Giustiniano si volse quindi all'Italia, dove il potere degli Ostrogoti era in crisi dopo la morte di Teodorico (526). Sua figlia Amalasunta teneva la reggenza per conto del figlio Atalarico, che per\u00f2 mor\u00ec nel 534. La reggente aveva cercato di associarsi al cugino Teodato per restare sul trono, ma egli l'aveva prima isolata sull'Isola Bisentina (lago di Bolsena), quindi l'aveva fatta uccidere. Il pretesto per l'attacco agli Ostrogoti fu dato proprio dal comportamento di Teodato (oltre ai non chiari patti di \"foederatio\" tra Impero e Goti).\nLa cosiddetta guerra greco-gotica inizi\u00f2 nel 535 con la rapida conquista di Napoli e la morte di Teodato, gi\u00e0 destituito, mentre fuggiva a Roma. Il nuovo re ostrogoto, Vitige, fu preso in ostaggio da Belisario quando conquist\u00f2 l'imprendibile Ravenna con un'astuzia. Belisario si trov\u00f2 quindi in disaccordo con Giustiniano sul cosa fare con i territori riconquistati: l'imperatore voleva lasciare che gli Ostrogoti governassero uno stato tributario a Nord del Po, mentre Belisario preferiva fare dell'Italia un territorio imperiale romano. Scontento di Belisario, Giustiniano lo invi\u00f2 a Oriente, a difendere l'impero dai rinnovati attacchi dei persiani.\nNel 541 per\u00f2 Totila (soprannome che significava l'\"Immortale\") sconfisse ripetutamente i bizantini in Romagna, Toscana e Campania, riconquistando Napoli e Roma (546), prima di costituire una flotta con la quale organizz\u00f2 numerose scorrerie nelle grandi isole del Mediterraneo. Totila tent\u00f2 anche la mossa strategica di abolire la schiavit\u00f9, liberando i servi dei latifondi, ma non ne ebbe l'appoggio che sperava.\nDopo essere caduto in disgrazia nel 543 con l'accusa di tradimento (per poi essere perdonato grazie all'amicizia di sua moglie Antonina con l'Imperatrice Teodora), Belisario fece ritorno in Italia (544), ma con truppe insufficienti non riusc\u00ec a contrastare efficacemente Totila, anche se riusc\u00ec a strappare ai Goti il possesso di Roma (547). Conscio che senza truppe sufficienti non sarebbe mai riuscito a vincere la guerra, Belisario tramite Antonina chiese e ottenne il richiamo in Oriente (548). Dopo il richiamo di Belisario Giustiniano trascur\u00f2 la guerra in Italia perch\u00e9 impegnato nelle questioni teologiche, e Totila ne approfitt\u00f2 riconquistando Roma e invadendo la Sicilia, la Sardegna e la Corsica. Nel 551 Giustiniano si decise a inviare il generale eunuco Narsete in Italia. Narsete riusc\u00ec a sconfiggere definitivamente Totila a Taginae (l'odierna Gualdo Tadino), come pure il suo successore Teia (553), conquistando tutta l'Italia; respinse inoltre le scorrerie dei Franco-Alamanni nell'Italia del Nord. Nel 554 Giustiniano estese a tutta l'Italia la \"Prammatica Sanzione\" (la legislazione romana), con una prefettura con capitale a Ravenna, divisa in varie province. Fu ristabilita la schiavit\u00f9 e fu iniziato un programma artistico e architettonico a Ravenna. Non \u00e8 certo in che misura il diritto romano venne effettivamente applicato nei territori conquistati; sicuramente almeno i vescovi divennero gestori della giustizia dotati di un apposito tribunale.\nLa guerra gotica aveva tuttavia devastato l'Italia. Dopo la guerra Roma era parzialmente in rovina con solo un acquedotto ancora in funzione e il senato romano in irreversibile declino. Giustiniano nella \"Prammatica Sanzione\" promise fondi per la ricostruzione e per la promozione della cultura, ma a quanto pare i Bizantini non fecero molto per riportare la Citt\u00e0 Eterna all'antico splendore, se l'unica opera pubblica riparata a Roma risulta essere un ponte ricostruito nel 565. Narsete comunque si impegn\u00f2 a ricostruire parzialmente varie citt\u00e0, anche se concentr\u00f2 le sue attenzioni soprattutto nel rinforzamento delle difese. Nonostante Giustiniano avesse preso con la \"Prammatica Sanzione\" provvedimenti per contrastare gli abusi degli esattori imperiali in Italia, essi continuarono a essere commessi. Il sistema tardo-romano di riscossione delle tasse, che i Bizantini ereditarono dall'Impero romano, era infatti oppressivo e la corruzione degli esattori che estorcevano dalla popolazione pi\u00f9 del dovuto per tenersi l'eccedenza per s\u00e9 senza darlo allo stato non fece che peggiorare la situazione.\nLo squilibrio creato a Oriente dalle campagne in Europa occidentale fu subito colto dai persiani, che tra il 540 e il 562 invasero l'Armenia e la Siria, conquistando anche la metropoli di Antiochia. Un momento altamente drammatico fu anche la cosiddetta peste di Giustiniano (542-546), che spopol\u00f2 Costantinopoli e tutto l'impero, mentre pochi anni pi\u00f9 tardi (559) la capitale veniva salvata a stento da un'orda di invasori Unni e Slavi. Nel 568-569 i Longobardi invadevano l'Italia stremata dalla guerra, rendendo vana ed effimera la riconquista dell'Italia.\nSe sul piano militare, demografico, economico e sociale le politiche di Giustiniano furono degli insuccessi, almeno parziali, egli conquist\u00f2 una fama duratura per la sua rivoluzione giuridica, che organizz\u00f2 il diritto romano in una forma e uno schema organico che rimane alla base della legge di diverse nazioni odierne. Il \"Corpus Iuris Civilis\" era formato dal \"primo Codice\" (\"Novus Iustinianus Codex\"), \"Digesto\" (\"Digestum, seu Pandectae\", raccolta degli \"iura\", cio\u00e8 le opere di giuristi presieduti dal grande giurista Triboniano), le \"Istituzioni\" (\"Institutiones Iustiniani sive Elementa\", destinate all'insegnamento del diritto nelle scuole) e il \"secondo Codice\" (\"Codex repetitae praelectionis\", ovvero il Codice vero e proprio con la raccolta delle \"leges\" imperiali), con il quale le nuove leggi si armonizzavano con quelle antiche.\nDopo Giustiniano.\nCon la scomparsa del grande imperatore si difese e rafforz\u00f2 con cura il suo maggior successo, la riforma del diritto del \"Corpus Iuris\", ma ci si disinteress\u00f2 delle sue conquiste in Occidente, anche per vie delle nuove minacce dalle pi\u00f9 vicine frontiere orientali. I Longobardi invasero l'Italia nel 568 e negli anni successivi anche i Visigoti invasero i possedimenti bizantini in Spagna, ma Giustino II, invece di inviare truppe in difesa dei possedimenti occidentali (e lo avrebbe potuto fare dato che all'epoca l'Impero non era impegnato in nessun altro fronte), decise di rompere la pace con i Persiani che Giustiniano aveva saggiamente comprato nel 562, avviando una guerra inutile e dispendiosa che poi imped\u00ec all'Impero di difendere con efficacia gli altri fronti. I suoi successori Tiberio II e Maurizio continuarono la guerra con la Persia, che dur\u00f2 per vent'anni e si concluse con la vittoria bizantina e l'annessione all'Impero di parte dell'Armenia persiana (591), mentre le province balcaniche venivano occupate da Avari e Slavi, che iniziarono a stanziarsi in quei territori permanentemente. Maurizio, dopo aver concluso la guerra con la Persia combatt\u00e9 con alterni successi gli Avari e gli Slavi ottenendo dei successi ma non riuscendo a cacciare completamente gli Slavi dalla Grecia. In Occidente cre\u00f2 due nuove strutture politiche di confine: gli esarcati di Ravenna e di Cartagine, guidati ciascuno da un magistrato speciale, l'esarca appunto, dotato di poteri politici e militari speciali. In Italia venne creata un'ulteriore provincia sull'Adriatico, la Pentapoli, che comprendeva le citt\u00e0 di Ancona, Senigallia, Rimini, Fano e Pesaro.\nI rapporti con l'Impero persiano restavano comunque pessimi, con una serie praticamente ininterrotta di guerre dall'inizio del VII secolo, culminata con la conquista persiana di Siria ed Egitto. I Persiani conquistarono e devastarono Gerusalemme nel 614 portando in Persia la reliquia della Vera Croce. L'imperatore Eraclio I promosse una vittoriosa riscossa (paragonata da taluni a una crociata), nonostante l'alleanza tra Persiani e \u00c0vari arrivati alle mura di Costantinopoli nel 626, coronata dalla vittoria bizantina nella battaglia di Ninive. In seguito a questa vittoria, Eraclio riusc\u00ec a ottenere dai Persiani vinti la restituzione della Vera Croce e della Siria e dell'Egitto e riport\u00f2 trionfalmente la Vera Croce a Gerusalemme. L'Impero sasanide era ormai in profonda crisi che presto avrebbe portato alla sua scomparsa definitiva. Eraclio riorganizz\u00f2 l'apparato centrale in \"logotesie\" e il territorio in circoscrizioni militari dette \"themata\" (in italiano \"temi\"), governati da \"strategos\" con poteri civili e militari. Sul piano militare organizz\u00f2 una sorta di milizia territoriale di contadini-soldato (gli \"stratiotai\") simili ai soldati \"limitanei\" romani presso il \"limes\" romano: ogni \"stratiota\" in cambio di un appezzamento di terreno trasmissibile ereditariamente doveva provvedere alla difesa militare della zona. Comunque l'attribuzione dell'istituzione dei temi a Eraclio non \u00e8 accettata da alcuni studiosi, come Warren Treadgold, il quale l'attribuisce a Costante II (641-668). Di l\u00ec a poco il sorgere repentino della potenza arabo-islamica, tanto potente quanto inattesa, avrebbe inesorabilmente compromesso la stabilit\u00e0 appena raggiunta, con la perdita nel giro di pochi mesi di ricchi territori quali la Siria, la Palestina e l'Egitto.\nDal VII al XV secolo si parla ormai abbastanza diffusamente nella storiografia di Impero bizantino, piuttosto che di Impero romano d'Oriente: con l'epoca di Eraclio si assistette al definitivo tramontare delle mire di controllo sulla parte occidentale dell'Europa e del Mediterraneo, inoltre le organizzazioni statali e territoriali prendono tutti nomi greci (non pi\u00f9 \"provinciae\", ma nemmeno l'Imperatore era ormai pi\u00f9 \"imperator\", ma \"basileus\"). Ma non si tratt\u00f2 di una semplice traduzione, il significato delle istituzioni mut\u00f2 profondamente: per esempio si perdeva la connotazione di \"generale vittorioso\" dell'imperatore o la valenza di \"Res publica\" dello Stato.\nL'Impero bizantino perse per\u00f2 molto terreno per la repentina nascita ed espansione della potenza araba, che strapp\u00f2 via importanti province del Mediterraneo sud-orientale. Risale a quel periodo un'ancora maggiore militarizzazione dell'Impero.\nBisanzio aument\u00f2 la propria influenza nell'Europa orientale, dove numerosi missioni della Chiesa greca avevano cristianizzato ampie regioni dai Balcani alla futura Russia. Nonostante ci\u00f2 i successori di Eraclio dovettero assistere alla perdita graduale di ampi territori nei Balcani, ormai indifendibili rispetto ai continui attacchi degli Slavi. L'unica rivalsa che Costante II e Costantino IV Pogonato ottennero fu la formale sudditanza all'Impero da parte dei re slavi. Tra 674 e 678 gli Arabi arrivarono a attaccare la stessa Costantinopoli, che data la sua posizione affacciata sul mare e ben difesa si poteva trovare facilmente in prima linea. Tra il 695 e il 717 ci fu un periodo tumultuoso, in seguito alla fine del potere della dinastia eracliana, con ben sei \"basileis\" (quindi forte instabilit\u00e0), guerre civili e repressioni.\nRoma si stava sottraendo definitivamente all'influenza di Costantinopoli, rafforzando la sua rivendicata superiorit\u00e0 sulle altre chiese patriarcali. Dopo la caduta di Ravenna e dell'Esarcato (751), in Italia restava sotto il controllo bizantino l'Italia meridionale, la Sicilia e la Sardegna, ma progressivamente i Bizantini persero queste terre tra IX e XI secolo.\nLa lotta iconoclasta.\nL'eresia iconoclasta fu sostenuta dagli imperatori della cosiddetta dinastia isaurica (cio\u00e8 proveniente dalla regione anatolica dell'Isauria, presso il Tauro). Leone III (salito al potere nel 717, primo della nuova dinastia) fu un sovrano energico che seppe restaurare l'ordine nell'Impero e aveva vinto e arrestato temporaneamente gli arabi tra il 717 e il 718. Egli \u00e8 noto anche per il controverso divieto di culto verso le immagini sacre, che vennero per decreto condannate alla distruzione fisica. Era la cosiddetta iconoclastia, che gener\u00f2 una crisi che si protrasse fino al IX secolo. Non sono ancora chiari i motivi di tale scelta, che danneggiarono i ricchi monasteri (che proprio sul culto delle immagini fondavano la loro prosperit\u00e0) e il numeroso gruppo di artisti, attivi soprattutto nella capitale. Il sovrano tronc\u00f2 un lungo dibattito teologico in merito alle immagini, con quello che pu\u00f2 sembrare un brusco \"motu proprio\": ruppe definitivamente i rapporti con la Chiesa di Roma (che defin\u00ec l'imperatore eretico) e, nonostante l'apparenza, non avvicin\u00f2 i cristiani greci a ebrei e musulmani: entrambi non veneravano immagini sacre, ma i primi non erano interessati ad alcun proselitismo tra i cristiani e i secondi, proprio in quegli anni, erano guidati dalla dinastia omayyade che nella sua corte di Damasco era molto tollerante verso le rappresentazioni figurative.\nL'iconoclastia spinse l'Impero, a causa delle dispute interne, sull'orlo di una guerra civile e caus\u00f2 delle rivolte anti-bizantine in Italia, che facilitarono l'espansione dei Longobardi a danni dell'esarcato; nel 751 Ravenna, capitale dell'Esarcato bizantino, cadde in mano longobarda, avvenimento che segn\u00f2 la fine della dominazione bizantina dell'Italia centrale; infatti il Papa chiam\u00f2 i Franchi contro i Longobardi, che vennero sconfitti e costretti dal re franco a cedere l'esarcato al Papa, decretando la nascita dello Stato della Chiesa e l'inizio del potere temporale dei Papi, che si staccarono cos\u00ec dalla dominazione di Bisanzio.\nLa questione iconoclasta venne risolta nel 787 con il ritorno all'iconodulia (\"venerazione delle immagini\") decisa dall'Imperatrice Irene al Concilio di Nicea II, ma gli iconoclasti tornarono al potere con Leone V (813-820), che ripristin\u00f2 l'iconoclastia. I suoi successori, Michele II e Teofilo, mantennero l'iconoclastia (soprattutto Teofilo), ma questa venne poi abolita all'inizio del regno del figlio di Teofilo Michele III nell'843, per opera della madre e reggente di Michele III Teodora. Vennero per\u00f2 perse le isole di Creta (nell'863, riconquistata solo nel 961) e la Sicilia (conquistata dagli emiri di Kairouan tra l'827 e il 902). Il pi\u00f9 grande traguardo di quell'epoca fu invece la cristianizzazione di gran parte dell'Europa orientale da parte della Chiesa greca.\nLa Chiesa greca e l'evangelizzazione dell'Europa orientale.\nAlla dinastia isaurica si avvicend\u00f2 sul trono di Costantinopoli quella amoriana, originaria della Frigia (820-867). Tra gli obiettivi di questa dinastia vi fu l'evangelizzazione delle genti slave, dai quali si aspettavano di ottenere un pi\u00f9 ossequioso rapporto con l'Impero bizantino. Gi\u00e0 al tempo di Michele III due fratelli di Tessalonica, Cirillo e Metodio avevano iniziato la cristianizzazione della Moravia traducendo la Bibbia in un dialetto slavo della Macedonia, il \"peroslavo\", ovvero la lingua sacra degli slavi evangelizzati. Essi crearono un nuovo alfabeto elaborato a partire da quello greco, il \"glagolitico\" detto poi, proprio da san Cirillo, cirillico.\nNell'865 il \"khan\" bulgari, Boris I di Bulgaria, accett\u00f2 di essere battezzato e venne fondata la Chiesa bulgara, assoggettata al patriarca di Costantinopoli, ma che svilupp\u00f2 anche delle proprie caratteristiche nazionali. Boris assunse allora il titolo di \"imperatore subordinato\", cio\u00e8 \"caesar\" (contratto secondo la loro lingua in \"czar\", cio\u00e8 zar), a sottolineare la sua volont\u00e0 di entrare nella compagine imperiale.\nVerso lo scisma d'Oriente.\nContemporaneamente alla Chiesa greca si muoveva per\u00f2 anche quella latina, che sotto l'egida Carlo Magno e dei carolingi cercava di emulare l'altra. Le due Chiese erano ancora sostanzialmente concordi sui grandi temi teologici stabiliti dai concili, ma iniziavano ormai a differire sul piano liturgico e disciplinare. Ai dissapori sullo scisma dei tre capitoli di epoca giustinianea, dell'eresia iconoclasta e della competizione proselitica, si aggiunsero le incomprensioni in seguito all'incoronazione papale di Carlo Magno \"imperatore\".\nNell'867 il patriarca di Costantinopoli Fozio inizi\u00f2 uno scisma per le accuse al papa di aver manipolato le conclusioni del concilio di Nicea del 325, aggiungendo al \"Symbolon\" (Credo), la formula che lo Spirito Santo procede oltre che dal Padre anche dal Figlio (la questione del \"Filioque\"). Fozio fu scomunicato da Niccol\u00f2 I e poi, reinsediatosi, di nuovo da Giovanni VIII (881), finch\u00e9 il \"basileus\" Leone VI il Saggio non lo depose nell'886. Il contenzioso di Fozio lasci\u00f2 un profondo segno nel contenzioso tra le due sedi patriarcali. Ulteriori dissapori si sommarono quando Ottone I rinnov\u00f2 il titolo imperiale nell'incoronazione papale, irritando il \"legittimo\" imperatore bizantino, anche se allora si cerc\u00f2 di rimediare col matrimonio tra la principessa bizantina Teofane e il figlio di Ottone, Ottone II. Il vero e proprio scisma si consum\u00f2 nell'XI secolo e, nonostante i tentativi per rimediarvi nel XV secolo, \u00e8 tuttora uno dei grandi problemi tra Chiesa cattolica e ortodossa.\nLa dinastia macedone.\nSul trono di Bisanzio, dopo quella isaurica, prese il potere la dinastia macedone, originaria della Macedonia che era il nord dell'impero bizantino. Dopo varie lotte e incertezze prese il potere Basilio I \"il Macedone\", che inaugur\u00f2 una nuova politica pi\u00f9 fortemente accentrata. Lui e il suo successore Leone VI aggiornarono il diritto giustinianeo con nuove leggi, una riforma della burocrazia e affrontarono i temi teologici sollevati dal turbolento Fozio. Essi cercarono di ristabilire il controllo in Italia meridionale, ma persero definitivamente la Sicilia. I macedoni monopolizzavano le cariche pubbliche e le rendite fondiarie a danno dei piccoli latifondisti, arrivando, nel corso del X secolo, a una bipolarizzazione tra i pochi grandi latifondisti aristocratici e la massa di piccoli agricoltori impoveriti e pesantemente tassati. Tutti i governatori dei 32 distretti dell'impero dovevano risiedere a Costantinopoli, dove si accentrava ormai la costosa e rapace compagine imperiale, da dove partivano tutti i processi decisionali dell'impero. Venne potenziato l'esercito per controllare i confini dove minacciavano i Musulmani, i Bulgari e i principi di Kiev, che vedevano Costantinopoli come un faro di civilt\u00e0, ma anche come una ricchissima preda.\nI successivi imperatori furono totalmente assorbiti dalle lotte contro i nemici esterni, come Niceforo II Foca, che riconquist\u00f2 Creta e Aleppo tra il 961 e il 962, Cipro, la Cilicia e la Siria settentrionale con Antiochia, venendo poi incoronato per acclamazione. Basilio II cerc\u00f2 di contenere l'aristocrazia, colpendo duramente chi creava problemi, lott\u00f2 contro i Musulmani e soprattutto contro i Bulgari, vincendo lo \"czar\" Samuele e guadagnandosi l'appellativo di \"Ammazzabulgari\" (\"Bulgaroctonos\").\nNascita ed espansione dell'Islam.\nNel VI secolo, la Penisola arabica era abitata, nelle sue aree centrali e settentrionali, da trib\u00f9 nomadi indipendenti mentre in quelle meridionali erano attive, sotto il nome di Himyariti (i latini \"homerites\"), gli eredi dei grandi regni sabei, del Hadramawt, del Qataban, di Awsan e dei Minei, tutte culture sedentarie estremamente progredite nelle conoscenze idrauliche e assai attive fin dal secondo millennio a.C. nel commercio dei cosiddetti \"aromata\", fra cui il famoso incenso, assai richiesti in area mediterranea, mesopotamica e iranica.\nI beduini, abitanti della steppe arabe, erano invece dediti al piccolo e grande nomadismo a causa del loro speciale modo di sussistenza che si basava strettamente sull'allevamento di ovini e di dromedari e sull'assalto di altri gruppi nomadi e delle carovane dei mercanti. Erano politeisti e il santuario di Mecca era forse il pi\u00f9 importante centro di incontro sia religioso sia commerciale, quanto meno nella regione del Hij\u0101z.\nMaometto (570-632).\nAll'inizio del VII secolo, Maometto riusc\u00ec a fare degli Arabi una nazione, fondando uno Stato teocratico.\nLa tradizione islamica vuole che Maometto fosse nato il 20 aprile 570 alla Mecca, da un'importante famiglia cittadina. Dopo la morte del padre fu allevato dalla madre Amina bint Wahb e, alla morte di costei, dal nonno paterno \u02bfAbd al-Mu\u1e6d\u1e6dalib b. H\u0101shim, per essere affidato alla morte anche di questi alla tutela dello zio paterno Ab\u016b \u1e6c\u0101lib. Nel 595 spos\u00f2 una ricca e colta vedova, Khad\u012bja, di circa 15 anni pi\u00f9 anziana di lui e titolare di un'impresa carovaniera nella quale Maometto era stato a lungo procuratore. Dopo il matrimonio, che miglior\u00f2 notevolmente la sua situazione, Maometto svolse il mestiere di mercante. Gi\u00e0 entrato in contatto con la comunit\u00e0 ebraica medinese e conosciuti gli esponenti della pi\u00f9 rarefatta presenza cristiana nell'area non c'\u00e8 dubbio che delle due grandi religioni egli abbia conosciuto i principali assunti teorici, anche se \u00e8 impossibile quantificarne gli apporti, a dispetto di quanti vogliono negare una sua originalit\u00e0 all'Islam per il quale, tra l'altro, \u00e8 impossibile negare il contributo anche sud-arabico e mazdeo. Quasi sicuramente, durante un suo viaggio, era entrato in contatto con cristiani monofisiti in Siria.\nLa predicazione di Maometto inizi\u00f2 nel mese di Ramadan del 610, quando, secondo la tradizione tramandata dal Corano, sul Monte Hira, nei pressi di Mecca, al Profeta apparve l'Arcangelo Gabriele che gli parl\u00f2 inculcandogli la Rivelazione musulmana. Seguirono numerose altre visioni, ritiri spirituali, voci che gli parlavano. Inizialmente Maometto confid\u00f2 queste esperienze solo a pochi intimi, tra i quali il cugino \u02bfAl\u012b e i congiunti \u02bfUthm\u0101n b. \u02bfAff\u0101n e Ab\u016b Bakr, mentre solo verso la fine del decennio successivo inizi\u00f2 a predicare in pubblico una rivelazione monoteistica. Egli predicava un Dio unico \"Allah\" (parola araba che deriva dalla radice &lt;'-l-h&gt;, \"divinit\u00e0\"), per il quale era l'Inviato (\"ras\u016bl\") per concludere il messaggio, perfezionandolo, gi\u00e0 annunciato nella Bibbia. Le caratteristiche della sua predicazione erano un duro tono apocalittico e una ferma condanna del politeismo che, con i pellegrinaggi alla Ka\u02bfba, era una delle attivit\u00e0 pi\u00f9 remunerative alla Mecca.\nIl 16 luglio 622 Maometto e una trentina circa di seguaci, sempre pi\u00f9 invisi ai potenti concittadini, si defilarono dalla citt\u00e0 e si rifugiarono a Yathrib (poi chiamata Medina). Fu la vera e propria Egira del 622 che segn\u00f2 l'inizio dell'epoca musulmana grazie alla positiva accoglienza della sua predicazione nella citt\u00e0. Nel 624 Maometto, scese in campo contro La Mecca con una serie di guerre con alterne vicende. Nel 630 finalmente Maometto, la cui autorit\u00e0 era ormai indiscussa, entr\u00f2 alla Mecca quasi senza colpo ferire. Sbaragliati gli ultimi coreisciti pagani, all'et\u00e0 di quasi 60 anni si dedic\u00f2, coronato il suo disegno principale, all'espansione della fede islamica nelle terre dei nomadi e semi-nomadi vale a dire l'intero \u1e24i\u01e7\u0101z. Egli accett\u00f2 comunque il compromesso di mantenere il santuario della Ka\u02bfba, integrandolo nella spiritualit\u00e0 islamica. Mor\u00ec a Medina nel 632.\nLa fortuna della predicazione di Maometto fu l'accoglienza positiva che ricevette da tutte le trib\u00f9 beduine, riuscendo a dare a esse un credo e un'identit\u00e0 comune, sottraendole alla spirale di vendette tribali che comportavano una guerra continua (che si mitig\u00f2, ma rest\u00f2 comunque endemicamente presente essendo strettamente collegata alla vita nomadica, alla razzia delle greggi, al possesso dei pozzi, ecc.). I beduini offrirono alla causa islamica tutta la loro fedelt\u00e0, il senso dell'onore, la straordinaria audacia guerriera e la frugalit\u00e0 che permisero nel giro di pochi decenni di conquistare un vero e proprio impero. Da un lato si veniva a nobilitare la pratica diffusa della razzia (che per i beduini era un diritto, un titolo di vanto e di sostentamento), dall'altro essa si accostava a una delle norme basilari della nuova religione, il \"jih\u0101d\" (\"sforzo nella direzione gradita a Dio\"), che aveva come fine non tanto la conversione, ma l'assoggettamento degli infedeli, tramite il riconoscimento della superiorit\u00e0 araba e il pagamento di un tributo.\nI seguaci di Maometto.\nIntanto, a Medina, in un'improvvisata riunione, si decisero i destini politici della \"Umma\" (la comunit\u00e0 islamica), identificando il primo successore di Maometto e \"luogotenente\" di Dio in terra: il califfo. Egli non era un \"re\": il re era sempre Dio, che guidava il popolo dei credenti. Il califfo ne era solo il vicario sulla Terra.\nGi\u00e0 per disposizione del primo califfo, Ab\u016b Bakr, ma assai pi\u00f9 per volont\u00e0 del terzo califfo \u02bfUthm\u0101n b. \u02bfAff\u0101n, furono raccolte le tradizioni orali e i pochissimi appunti scritti relativi al Corano, il libro sacro dell'Islam, ma anche la sua legge, perch\u00e9 nello Stato islamico la sovranit\u00e0 appartiene a Dio. Maometto era riuscito con la sua predicazione a dare unit\u00e0 alle trib\u00f9 beduine indirizzando verso l'esterno la guerra violenta che in genere essi esercitavano tra di loro stessi. Il \"jih\u0101d f\u012b sab\u012bl All\u0101h\", lo \"sforzo sulla Strada di Dio\", erroneamente tradotto come \"guerra santa\", che viene invocato ogni volta che l\"Umma\", la comunit\u00e0 musulmana, si trova minacciata nell'esistenza, nella propria libert\u00e0 e nella sua sicurezza. Per la tarda giurisprudenza islamica esiste un \"piccolo \"jih\u0101d\"\" verso il nemico esterno e un \"grande \"jih\u0101d\"\" verso i nemici interni dell'uomo, intesi come il peccato, le debolezze e l'inadeguato accordo tra principi teorici e realt\u00e0 mondane.\nL'espansione islamica.\nPer un trentennio il califfato fu elettivo, prima di diventare ereditario con la dinastia degli Omayyadi che trasferirono nel 661 la capitale da Medina a Damasco. I successori politici di Maometto, i califfi, avviarono una fortunata e rapida espansione territoriale, che seppe sfruttare le debolezze dei due colossi dell'Impero bizantino e persiano sasanide, i quali guardavano ai beduini come a una minaccia tradizionalmente innocua.\nNel 637 veniva conquistata Ctesifonte e l'impero persiano, che per un millennio era stato una delle pi\u00f9 allarmanti preoccupazione per l'Impero romano, fu cancellato come neve al sole entro il 645 circa. All'impero bizantino vennero strappate le ricchissime e popolose regioni della Siria, Palestina (633-640) ed Egitto (639-646). Dall'Egitto si prosegu\u00ec fino alla Nubia, a sud, e alla Tripolitania, a ovest. Con la conquista del litorale del mediterraneo sud-orientale gli Arabi ottennero la capacit\u00e0 di creare presto una flotta con ottimi marinai. Nel 655 la battaglia navale lungo le coste della Licia ruppe la tradizionale supremazia bizantina in mare, con una disastrosa sconfitta delle 500 navi capitanate dallo stesso \"basileus\" Costante II.\nLa conquista tanto rapida di aree vaste e popolose fu sicuramente dovuta anche alla stanchezza delle popolazioni locali verso il duro e rapace dominio bizantino: gli Arabi infatti offrivano paradossalmente una maggiore libert\u00e0 religiosa ai cristiani \"eretici\" (dominavano in queste zone infatti le eresie monofisita e nestoriana, duramente avversate da Bisanzio) e richiedevano il pagamento di un tributo che era decisamente pi\u00f9 sopportabile della tassazione imperiale.\nUna prima crisi dell'Islam si ebbe tra il 656 e il 661 quando \u02bfAl\u012b ibn Ab\u012b T\u0101lib, cugino e genero di Maometto, insorse contro il califfo \u02bfUthm\u0101n, fondatore della dinastia omayyade. Entrambi vennero poco tempo dopo assassinati e dai loro seguaci si instaur\u00f2 la frattura tra sunniti (che riconoscono la \"Sunna\", ossia gli scritti con detti e fatti del Profeta) e gli sciiti (che riconoscono una \"Sunna\" diversa quanto a trasmettitori delle tradizioni e che non riconoscono l'autorit\u00e0 califfale dopo quella di \u02bfAl\u012b ibn Ab\u012b T\u0101lib, legittimo successore di Maometto). Tra gli sciiti si ebbe un ulteriore scisma con la formazione del gruppo dei kharigiti, che sostenevano il principio radicale secondo il quale qualsiasi fedele pu\u00f2 ricoprire la carica di califfo. Furono i sunniti ad avere la meglio, ed essi fondarono un califfato ereditario spostando la capitale da Medina a Damasco nel 661.\nDurante l'epoca omayyade si continuarono le conquiste: in Oriente si arriv\u00f2 fino all'Indo Kush e al lago di Aral con la conquista di Kabul e Samarcanda; in Occidente venne conquistata tutta l'Africa del Nord (il Maghreb, dal 647 al 663) fino alla Penisola iberica. Entro il 705, il \"lontano Occidente\" del Marocco era in mano agli arabi e si iniziava il lento e faticoso processo di islamizzazione delle popolazioni berbere. Nel 711 i musulmani misero piede in Spagna, sconfiggendo velocemente i Visigoti e arrivando entro il 720 alla Catalogna e alla Settimania (Gallia meridionale). Anche in questo caso la repentinit\u00e0 della conquista viene spiegata con la complicit\u00e0 della popolazione, in particolare degli ebrei, degli ariani (i re visigoti si erano da tempo convertiti al cristianesimo \"romano\") e delle fazioni nemiche alla casa regnante.\nAl 717, sul fronte orientale, i musulmani avevano posto l'assedio a Costantinopoli, ma la distruzione della flotta araba grazie al \"fuoco greco\" imped\u00ec temporaneamente l'espansione verso la Penisola balcanica. L'importante vittoria di Leone III Isaurico venne ridimensionata in Occidente nella storiografia successiva, perch\u00e9 l'imperatore era un eretico iconoclasta: il mito di aver fermato gli arabi venne tributato invece a un fatto secondario, la battaglia di Poitiers che ebbe come protagonista Carlo Martello, personaggio del nascente astro della dinastia carolingia.\nTra il 718 e il 730 i musulmani conquistarono e razziarono la tutta la Provenza e il bacino del Rodano. Nella penisola iberica frattanto per\u00f2 resistettero focolai di resistenza cristiana, dai quali il goto Pelagio organizz\u00f2 nel 720 il principato delle Asturie, che circa venti anni dopo si trasform\u00f2 in regno con capitale a Oviedo (fondata nel 760).\nSecondo una tradizione molto radicata i musulmani vennero fermati con la battaglia di Poitiers del 732 (o 733) dal merovingio Carlo Martello. In realt\u00e0 tale avvenimento ebbe un mito che probabilmente oltrepass\u00f2 la sua reale importanza storica, grazie alla propaganda della dinastia carolingia, che si sarebbe affermata da l\u00ec a poco. Le razzie infatti non terminarono negli anni successivi e si assistette piuttosto a un graduale esaurirsi della spinta araba che forse era la naturale conclusione del processo di espansione. Nel 734 infatti veniva presa Avignone e contemporaneamente veniva saccheggiata Arles. Nel 737 gli Arabi arrivarono a saccheggiare la Borgogna, dove prelevarono un'enorme quantit\u00e0 di schiavi da portare in Spagna. Carlo Martello era impegnato nelle continue campagne nel sud della Francia, ma i continui doppi giochi di alleanze trasversali e di tradimenti rende impossibile una netta divisione tra i due schieramenti, tanto che ad alcuni Franchi i raid musulmani fecero anche comodo, all'interno di una lotta per il potere molto complessa.\nNel 751, sul fronte orientale, la battaglia di Talas segn\u00f2 la spartizione dell'area altaica tra musulmani e Impero cinese della dinastia Tang. l'espansione islamica si andava esaurendo per la fine della spinta e per la stanchezza verso il continuo stato di guerra. Inoltre nei nuovi territori frutto di incursioni (come la Francia) non c'erano le condizioni di insoddisfazione delle popolazioni o di scontri interni che avevano permesso la rapida conquista di Africa e Spagna.\nL'apporto culturale arabo.\nL'elemento arabo-berbero (ma non dimentichiamo anche la presenza persiana) port\u00f2 all'Occidente cristiano nuove conoscenze tecnologico-scientifiche, specie nell'agricoltura, con l'introduzione di non poche piante del tutto sconosciute (canna da zucchero, carciofo, riso, spinaci, banane, zibibbo, cedri, limone, arancia dolce o cotone, come pure spezie di vario tipo, quali la cannella, i chiodi di garofano, la noce moscata - ossia di Mascate - il cardamomo, lo zenzero e lo zafferano) e anche reintroducendo colture abbandonate dalla fine del cosiddetto periodo classico \"antico\" (innanzi tutto l'ulivo e l'albicocco). Furono introdotte le tecniche costruttive dei mulini ad acqua e a vento, la carta (di provenienza cinese), e tecniche bancarie quali l'assegno e la lettera di cambio, senza dimenticare il formidabile apporto nella scienza della matematica, quali l'algebra o la trigonometria, il sistema decimale (elaborato in ambito indiano) o il concetto di zero.\nI musulmani svilupparono grandemente la medicina, l'alchimia (genitrice della moderna chimica) e l'astrologia, con gli annessi studi astronomici (da ricordare l'introduzione dell'astrolabio). Anche nella filosofia il loro apporto contributivo per l'Europa continentale fu di capitale importanza grazie sia alle traduzioni da essi approntate o da essi commissionate, sia all'interpretazione o reinterpretazione dei grandi filosofi dell'antichit\u00e0. Vennero nuovamente divulgati o riscoperti non pochi testi di filosofia e di pensiero scientifico prodotti sia in et\u00e0 classica sia in et\u00e0 ellenistica. Grazie a tali traduzioni l'Europa occidentale e centrale (che aveva quasi del tutto cancellato il ricordo del retaggio culturale espresso nell'antichit\u00e0 classica in lingua greca) torn\u00f2 in possesso di opere da tempo trascurate e a rischio di totale oblio.\nI musulmani sotto dominazione abbaside, fatimide e andalusi crearono biblioteche e strutture d'insegnamento pubbliche che - come nel caso di Cordova - costituirono di fatto le prime universit\u00e0 del Vecchio Continente, alimentate dal sapere della cultura persiana antica, da quella indiana e da quella greca ed ebraica. In Occidente la fama di medici quali Avicenna e Raz\u012b divenne duratura, tanto che i loro lavori divennero libri di testo fino al XVIII secolo, mentre di notoriet\u00e0 non minore fruirono gli studi di filosofi quali Averro\u00e8 (che di Aristotele \"il gran Comento feo\", diceva Dante Alighieri) e Geber, considerato per secoli anche in ambito cristiano il pi\u00f9 grande alchimista.\nLa rottura dell'unit\u00e0 islamica.\nDa al-Mans\u016br ad al-Mutawakkil il califfato conobbe la sua epoca d'oro, con un impero vastissimo che toccava da una parte l'Atlantico e dall'altra penetrava nel sub-continente indiano. L'eccessiva ampiezza fece lentamente esaurire le spinte verso l'esterno, che conobbero un arresto nel terzo decennio dell'VIII secolo.\nGli Omayyadi avevano trasformato le conquiste in un impero ereditario, con un'amministrazione fiscale sempre pi\u00f9 preoccupata a drenare risorse per forze armate pletoriche e relativamente efficienti e disciplinate. Grande preoccupazioni causavano gli sciiti e i kharigiti, quando nacque un forte contrasto tra la dinastia al potere e la famiglia degli abbasidi, che sconfissero l'ultimo califfo omayyade in una grande battaglia nel 750. Nel 762 il nuovo califfo al-Mansur inaugurava una nuova epoca con una capitale appositamente fondata, Baghdad sul Tigri. La scelta spostava notevolmente il baricentro dell'impero verso est ed era un'aperta rivalsa contro la corte degli omayyadi, troppo ispirata a Bisanzio. Un membro della casa omayyade per\u00f2 riusc\u00ec a fuggire nella Penisola iberica e a fondare il nuovo emirato di al-Andalus, con capitale Cordova, che riusc\u00ec a imporre la propria egemonia su buona parte della Penisola, tanto che nel 929 \u2018Abd al-Rahman III assunse il titolo di califfo.\nL'enorme dilatazione del califfato e la sempre minor efficienza dell'amministrazione favorirono rivendicazionismi nazionali e, dopo l'autonomia di governo riconosciuta dagli Abbasidi ad Aghlabidi e Tahiridi, si ebbero le prime esperienze indipendentistiche, prima delle quali fu quella dei Tulunidi in Egitto e Siria. Si formarono cos\u00ec, con l'andare del tempo, emirati e sultanati indipendenti, non di rado in lotta fra loro. Tutto ci\u00f2 moltiplic\u00f2 le corti dando nuovo respiro all'economia (in grado ora d'investire sul posto e di non essere costretta ad arricchire il solo centro dell'impero), oltre che alla scienza e alle attivit\u00e0 culturali in genere grazie a una vivace committenza da parte dei vari sovrani.\nSi ebbe l'autonomia della Tunisia sotto gli Aghlabidi di Qayrawan (inizio del IX secolo), e quella dell'Egitto, con le dinastie dei Tulunidi (868-905), Ikhshididi (935-969) e Fatimidi. Questi ultimi, dichiaratisi discendenti della figlia di Maometto, F\u0101tima, conquistarono l'Egitto nel 969 muovendosi dall'Algeria, fondando una nuova capitale chiamata Il Cairo e proclamando un califfato sciita che sarebbe durato fino al 1171. Gli Ziridi poi, gi\u00e0 sottomessi ai Fatimidi, si impose nell'area dell'attuale Tunisia, Tripolitania e algerina orientale dal 972 al 1167.\nSebbene poi gli altri musulmani rispettassero la formale sudditanza alla dinastia sunnita di Baghdad, ormai il processo di frammentazione era inarrestabile e vide il fiorire di alcune dinastie locali che spesso diedero vita a splendide culture: la dinastia degli Hamdanidi tra Aleppo e Mosul (890-1003), la dinastia dei Tahiridi e Samanidi in un immenso territorio in Asia centrale con capitale a Bukhara (819-999), o i Buwayhidi in Iran (932-1055), che arriv\u00f2 a governare Baghdad e il territorio tra Siria meridionale, Giordania e Iraq.\nAlla fine del IX secolo vennero alla luce anche delle eresie, quali quella degli estremisti sciiti-ismailiti, detti Carmati, nel Bahrein, che rese necessario il taglio delle rotte commerciali nel Golfo Persico dirottate nel Mar Rosso e nel Corno d'Africa.\nL'Europa carolingia.\nLa fine della dinastia merovingia.\nI quattro figli maschi di Clodoveo divisero il regno in altrettante regioni, che negli anni successivi vennero anche allargate grazie a conquiste verso oriente e verso sud. Neustria e Aquitania andarono a Cariberto, Austrasia e Alvernia e Provenza a Sigiberto I, Borgogna a Gontrano e la regione attorno a Tournai a Chilperico I. La nascita in quei tempi della lingua francese rende bene l'idea di una popolazione prevalentemente gallo-romana (il francese \u00e8 infatti lingua neolatina) assoggettata alla minoranza germanico-franca al potere. Il retaggio culturale latino era ancora pi\u00f9 forte nelle citt\u00e0 del versante mediterraneo, dove la Lingua occitana (\"Langue d'oc\", ossia \"d'hoc\") \u00e8 marcatamente neolatina.\nRestavano fuori dalla sfera di influenza franca lo Stato degli Alemanni (pi\u00f9 o meno l'attuale Svizzera), la Bretagna, l'Occitania e i \"Vasconi\": i Paesi Baschi dell'area pirenaica).\nNel VI secolo il regno franco pativa una crisi per la disgregazione politica e le difficolt\u00e0 dell'agricoltura. I re merovingi, per la loro debolezza cronica, vennero infatti chiamati \"re fannulloni\", forse proprio per il fatto che il loro potere ben presto si affievol\u00ec a favore di un casato di \"Maggiordomi di Palazzo\" (che comandavano l'esercito e guidavano l'esecutivo): i Pipinidi, poi detti Carolingi.\nUna prima riunificazione era stata provata dalla regina d'Austrasia Brunechilde, a capo del regno come reggente per i figli e poi, dopo la morte prematura di essi, per i nipoti.\nNel 613 Clotario II di Neustria riusc\u00ec a ricomporre tutto il regno franco sotto la sua autorit\u00e0, avvalendosi dell'aiuto di due importanti esponenti dell'aristocrazia austrasiana, Arnolfo di Metz e Pipino di Landen. Nello stesso anno Clotario mise a morte Brunechilde, che aveva perso l'appoggio della nobilt\u00e0. A differenza di Brunechilde, Clotario doveva avere l'indiscutibile vantaggio per la nobilt\u00e0 franca di lasciare un ampio margine di potere. L'anno successivo egli legava la nomina dei vescovi alla sanzione reale.\nAlla morte di Clotario (629), Arnolfo si ritir\u00f2 in un monastero, morendo poco dopo in odore di santit\u00e0, mentre il nuovo re Dagoberto I, sentendo forse l'oppressione della nobilt\u00e0 austrasiana, spost\u00f2 la corte da Metz a \"Lutetia\" (Parigi), portandosi con s\u00e9 Pipino, che nella nuova capitale aveva meno appoggi ed era pi\u00f9 facilmente controllabile. Nel 639 Dagoberto mor\u00ec lasciando dei figli giovanissimi e un anno dopo mor\u00ec anche Pipino.\nNel 631 Grimoaldo, figlio di Pipino di Landen, riprese la carica di Maestro di Palazzo; credendo i tempi maturi per un colpo di mano, intendeva assicurare il trono a suo figlio Childeberto. Ma l'opposizione della nobilt\u00e0 reag\u00ec duramente trucidando nel 656 circa sia Grimoaldo sia suo figlio.\nFu solo nel 687 che il nipote sia di Arnolfo di Metz sia di Pipino di Landen Pipino di Heristal, dopo aver vinto la battaglia di Tertry e guadagnato l'appoggio della nobilt\u00e0 riusc\u00ec a diventare la nuova guida per i franchi, rinsaldata dalla leggendaria vittoria di Carlo Martello alla battaglia di Poitiers sugli arabi e consacrata con Pipino il Breve, che fond\u00f2 la dinastia reale pipinide-arnolfingia, poi detta carolingia.\nAlla morte di Carlo Martello (741) la Francia era priva di re (Teodorico IV era morto nel 737 senza eredi), ma non di maggiordomi, coi figli di Carlo Pipino il Breve e Carlomanno pi\u00f9 forti che mai. Essi misero sul trono Childerico III, dalla genealogia incerta, eloquentemente soprannominato il \"re fantasma\", essendo solo un fantoccio nelle mani dei pipinidi. Il regno era di fatto comandato da Carlomanno (il nord con Austrasia, Alemannia e Turingia) e Pipino (il sud con Neustria, Borgogna e Provenza). Carlomanno si ritir\u00f2 in seguito in un'abbazia, cos\u00ec che Pipino si trov\u00f2 a essere di fatto l'unico uomo di potere. In questo contesto Pipino si decise a fare il passo fondamentale, inviando a papa Zaccaria degli ambasciatori nel 751 per saggiarne la disponibilit\u00e0 a incoronarlo re.\nPipino, assodata la disponibilit\u00e0 del papa che proprio in quegli anni era in cerca di alleati contro la minacciosa espansione dei Longobardi verso Roma, fece rinchiudere il suo signore Childerico III, e si proclam\u00f2 alla testa del regno al suo posto. La fine del regno dei merovingi fu marcata, secondo la tradizione franca dei \"re capelluti\", dalla rasatura che venne imposta a Childerico. Pipino divent\u00f2 cos\u00ec il primo re dei Franchi carolingi, per prima cosa secondo le tradizioni del suo popolo e in seguito per la Chiesa cattolica.\nFu cruciale per la storia europea l'atto, giuridicamente illegittimo, dell'incoronazione papale (fino ad allora i re erano stati solo benedetti dal Papa, mentre lo \"status\" giuridico a regnare doveva provenire dall'unico erede dell'Impero romano, il sovrano bizantino). Sia Pipino stava usurpando un titolo di sovrano \"sacrale\" verso i Germani, sia il papa si stava arrogando un potere di legittimazione che non aveva fondamento giuridico definito. Ma nella pratica la sacralit\u00e0 del papa compens\u00f2 la fine della sacralit\u00e0 della dinastia merovingia, inoltre la presenza di un imperatore \"eretico\" (iconoclasta) come Leone III sul trono di Bisanzio causava un vuoto di potere che il papa aveva gi\u00e0 manifestato di volersi arrogare (nacque proprio in quegli anni il documento falso della Donazione di Costantino). Inizi\u00f2 con Pipino anche la cerimonia dell'\"unzione\" regale con uno speciale olio benedetto, un atto estraneo al mondo germanico o romano, che si rifaceva direttamente all'unzione dei Re d'Israele presente nella Bibbia. In quel periodo nacque probabilmente per analogia anche la leggenda dell'unzione di Re Clodoveo con un olio benedetto portato miracolosamente da una colomba all'arcivescovo di Reims san Remigio per volere dello Spirito Santo.\nPapa Stefano II si rec\u00f2 in Francia per chiedere il supporto di Pipino, che ricevette con la nomina per s\u00e9 e per i suoi figli a \"patrizi romani\" (cio\u00e8 protettori di Roma), e invi\u00f2 i suoi eserciti in Italia nel 754 e nel 756, sconfiggendo le truppe di re Astolfo dei Longobardi, riconquistando le terre bizantine dell'Esarcato di Ravenna e della Pentapoli, territori che erano finite sotto la mano del re longobardo Astolfo: si tratta di un'area che va dalle citt\u00e0 di Forl\u00ec e Ravenna fino ad Ancona. Si impadron\u00ec di queste terre, ma ne fece dono al papa anzich\u00e9 restituirle ai Bizantini, che protestarono invano contro questo atto di forza. Pi\u00f9 ancora che la donazione di Sutri, nel 728 quando il Re Liutprando Re dei Longobardi, cedette e regalo a Papa Gregorio II il castello di Sutri questo fu il vero inizio di uno Stato della Chiesa.\nLa benevolenza del papato e l'energia dei nuovi sovrani cancellarono presto dalla memoria collettiva qualsiasi ricordo di usurpazione.\nCarlo Magno.\nCarlo Magno, figlio di Pipino il Breve, fu senza alcun dubbio il sovrano che segn\u00f2 maggiormente l'epoca carolingia, per la longevit\u00e0 del suo regno, ma anche grazie al suo carisma, alle sue conquiste militari (riusc\u00ec a estendere il regno dai Franchi a tutta la Gallia, eccetto la Bretagna, alla maggior parte della Germania, all'Italia (nel 774 depose Desiderio, l'ultimo re longobardo) e alla Spagna) e alle sue riforme (nel campo dell'educazione, dell'economia, e l'inizio della restaurazione dello Stato).\nCarlo condusse diverse campagne militari di successo, specie contro i Sassoni e gli Avari, convertiti a forza al Cristianesimo. Un sostanziale fallimento fu invece la sua azione contro gli Arabi di al-Andalus che doveva servire a qualificarlo come \"difensore\" della Cristianit\u00e0, rinverdendo il passato trionfo del nonno Carlo Martello contro i musulmani nella Battaglia di Poitiers. Non solo Carlo dovette rinunciare al suo assedio di Saragozza, vuoi per l'indisponibilit\u00e0 dei cristiani spagnoli di avere Carlo come loro \"difensore\", vuoi per l'arrivo di inquietanti notizie circa un'improvvisa grave ribellione dei Sassoni, ma la sua retroguardia, nel valicare i Pirenei per tornare in territorio franco, fu decimata dalle popolazioni basche (in parte sommaria cristianizzate ma ancora sostanzialmente pagane) nel famoso passo di Roncisvalle: episodio ricordato nei secoli avvenire dalle \"Chansons des gestes\".\nA seguito dei successi con la sconfitta dei Longobardi si alle\u00f2 col papa il quale lo incoron\u00f2 imperatore il giorno di Natale dell'800: era nato l'Impero carolingio. Giuridicamente una qualsiasi legittimazione temporale sarebbe dovuta pervenire dall'imperatore bizantino, ma Carlo e il papa agirono nel solco dell'unzione di Pipino il Breve, legittimati dalla pretesa continuit\u00e0 rispetto all'Impero romano rivendicata dal papa e dalla crisi dell'Impero bizantino dilaniato dalle lotte interne e dall'eresia iconoclasta.\nL'organizzazione dell'Impero carolingio.\nCarlo Magno era a capo di una federazione di popoli che conservavano i loro costumi. L'organizzazione del vasto impero creato da Carlo si caratterizz\u00f2 per la permanenza delle cariche elettive della tradizione germanica, tra le quali i conti costituivano la pi\u00f9 importante. Questi mantenevano le funzioni tradizionali dell'et\u00e0 merovingia: presiedevano l'assemblea dei liberi, esercitavano la giustizia e riunivano sotto il loro comando la comunit\u00e0 di liberi in caso di guerra. I conti, nonostante vengano indicati, per comodit\u00e0, a capo di una circoscrizione, non governavano una unit\u00e0 territorialmente definita, bens\u00ec guidavano una comunit\u00e0 di individui che si riconoscevano come Franchi: in Italia infatti, essendo i Franchi poco numerosi anche dopo la conquista, si mantenevano attive le cariche longobarde, i duchi, cos\u00ec come in Sassonia prevalevano le autorit\u00e0 proprie di quel popolo.\nLa maggiore differenza consiste nel fatto che i conti diventarono i possessori fondiari pi\u00f9 importanti, sia per le proprie terre in allodio (di loro propriet\u00e0 privata), sia per le terre concesse in beneficio, da parte del re o di un altro signore pi\u00f9 potente, cui si legavano. Questo comport\u00f2 una duplice funzione: carica popolare della tradizione germanica e signore fondiario di vaste \"curtes\", che lo rendeva responsabile di una giustizia, nelle sue terre, di tipo signorile, che proprio egli nella tutela dell'ordinamento tradizionale, doveva combattere. In tal senso, i continui capitolari del re, e gli appelli inviati tramite i suoi emissari, i \"missi dominici\", erano indirizzati ai conti nella necessit\u00e0 di richiamarli al rispetto delle consuetudini nelle loro propriet\u00e0.\nLa presunta centralizzazione dell'Impero carolingio pertanto, deve essere considerata in base al pi\u00f9 frequente legame del re, la cui carica popolare era ora maggiormente legittimata nella nuova veste di imperatore cristiano, con i capi militari. La difficolt\u00e0 da parte del re di gestire le terre fiscali in suo possesso lo port\u00f2 a favorire la concessione di numerose \"curtes\" in beneficio, in favore di importanti elementi della nobilt\u00e0 fondiaria, i quali, la maggior parte, ricoprivano le cariche popolari: i conti, dunque, oltre a rispondere al re come capo dell'esercito popolo, gli erano fedeli in quanto membri della sua clientela vassallatica, e in base a ci\u00f2 erano legati ad alcuni obblighi che tale legame comportava, la fedelt\u00e0, particolarmente militare, il consiglio.\nD'altra parte \u00e8 importante considerare che erano diversi gli elementi a capo di una clientela vassallatica, e la interpretazione tradizionale che trasferisce al Regno franco una piramide feudale che fa capo al re, in cui tutti i funzionari erano suoi vassalli, non \u00e8 accettabile, e si tratta di un trasferimento all'et\u00e0 carolingia di un sistema organizzativo presente soltanto a partire dal XIII secolo quando il re, in effetti, leg\u00f2 a s\u00e9 i principi territoriali tramite il suo riconoscimento di signore feudale di tutto il regno. Nel periodo carolingio il rapporto vassallatico ebbe una funzione importante, ma non costitu\u00ec un sistema definito (fu decisivo mezzo di ricomposizione territoriale soltanto tra il X e XII), e soprattutto l'ordinamento prevalente, anche sotto Carlo Magno, rest\u00f2 quello tradizionale.\nIl re inoltre disponeva di cariche importanti come gli scabini - giudici che tutelavano la giustizia tradizionale - e i marchesi. Questi ultimi erano posti alla guida delle regioni periferiche dell'impero, e avevano la funzione di guidare le autorit\u00e0 pi\u00f9 importanti, raggruppando pi\u00f9 contee, e coordinare la vita militare.\nEconomia.\nMentre l'impero romano d'Occidente aveva basato la propria economia sugli scambi commerciali, soprattutto marittimi e sulla vita urbana, gravitando verso il Mediterraneo, l'impero carolingio aveva come base economica l'agricoltura latifondistica, caratterizzata prevalentemente da una produzione di sussistenza. Le \"curtes\" erano articolate in base a una distinzione tra la terra direttamente gestita dal proprietario fondiario attraverso manodopera servile direttamente alle sue dipendenze, la \"pars dominica\" (terra del \"dominus\"), e la terra data in concessione ai coloni, la \"pars massaricia\". Quest'ultima era composta da piccoli poderi, detti mansi, sufficienti al sostentamento di una famiglia (5-30 ettari), concessi in affitto a famiglie di massari liberi in cambio di un canone in denaro o in natura oppure affidati al lavoro dei servi casati. I massari pagavano al proprietario il canone e si impegnavano a effettuare nella parte dominica un certo numero di servizi per il signore, detti \"corv\u00e9\" (richieste). Solitamente la \"pars dominica\" comprendeva un mulino e altri servizi utili alla comunit\u00e0.\nLe \"curtes\" non rappresentano territori compatti, ma risultano frammisti spesso a possessi di altri signori fondiari, indominicati o in concessione: i \"villaggi\" erano spesso collocati dove maggiore era la concentrazione di terre frammiste, e riunivano le abitazioni di coloni che rispondevano a diversi signori. Gli scambi erano quasi del tutto inesistenti, tuttavia viene valutato in modo piuttosto positivo il ruolo delle eccedenze della produzione fondiaria: nei villaggi o in centri pi\u00f9 consistenti e di nuova formazione, erano frequenti piccoli mercati locali, dove lo scambio avveniva prevalentemente tramite il baratto, data la scarsit\u00e0 di moneta. Perci\u00f2 \u00e8 indubbia la presenza di scambi spontanei, regionali: d'altra parte le rotte continentali nord-sud, vedevano commercianti musulmani che dalle sponde occupate dell'Africa proponevano beni di lusso e merci pregiate, cos\u00ec come i Frisoni, attivi nella regione moso-renana, e gli Ebrei.\nIn un'ottica pi\u00f9 ampia, \u00e8 a partire dall'inizio del secolo IX, nonostante le invasioni, che inizia quel movimento che comporter\u00e0 un aumento della resa agricola e conseguentemente demografico, fondamentale per la rinascita dell'occidente medievale. Certamente, nel periodo carolingio, l'elemento pi\u00f9 rilevante, rispetto al quadro desolante dei due secoli precedenti, sembra limitarsi a una riorganizzazione della produzione agricola nella nascita della villa classica carolingia: le vie di comunicazione sono sempre prive di manutenzione, e le vie fluviali e marittime sono privilegiate.\nRinascita carolingia.\nCarlo Magno sostenne una ripresa culturale (rinascenza carolingia), favorita dall'influenza della cultura anglosassone, che si concret\u00f2 nell'istituzione della \"Schola Palatina\", presso il palazzo reale di Aquisgrana: fu favorito l'insegnamento delle arti secondo la divisione nel \"trivium\", e nel \"quadrivium\", in un rinnovato interesse per gli studi classici. In generale ripresero vigore le scuole presso le sedi vescovili, le scuole cattedrali, e nei monasteri.\nI pi\u00f9 importanti autori contemporanei (e vicini) a Carlo Magno sono ricordati prevalentemente per opere storiche: Eginardo, scrisse un\u2019importante (e anche l'unica) biografia di Carlo, la \"Vita Karoli\", in cui il sovrano \u00e8 tratteggiato prevalentemente secondo la tradizionale regalit\u00e0 germanica; e Paolo Diacono, longobardo, che fu autore dell\"'Historia Langobardorum\", opera fondamentale per la storia del regno longobardo. Alcuino di York, fu importante per la direzione della \"Schola Palatina\".\n\u00c8 nel periodo carolingio che venne elaborata una nuova forma di scrittura, la minuscola carolina, per facilitare il lavoro di copia degli amanuensi e la lettura dei testi essenziali, costituendo la base di ogni successiva corsiva minuscola.\nDeclino dell'Impero.\nGi\u00e0 con il figlio di Carlo Magno, Ludovico il Pio, la debolezza del potere centrale aveva innescato una deriva dell'Impero carolingio della quale approfittarono le aristocrazie per esercitare il potere in maniera sempre pi\u00f9 libera e arbitraria. Con la successione a Ludovico si scaten\u00f2 tra i figli dell'imperatore una guerra civile, con Ludovico ancora in vita, che fu ricomposta solo dopo la morte dell'imperatore, con la concessione del primogenito Lotario I di terre ai suoi fratelli superstiti secondo la divisione originariamente pensata dal padre (trattato di Verdun, 843).\nCon la morte di Lotario si avvicendarono sul trono gli altri due fratelli Ludovico il Germanico e Carlo il Calvo, per poi vedere l'ascesa di Carlo il Grosso, figlio di Ludovico il Germanico. Pressato dalle incursioni saracene e normanne Carlo fu costretto ad abdicare dall'aristocrazia franca che si rifiutava di obbedirgli, venendo imprigionato e senza alcun erede: nell'888 l'Impero carolingio vacillava gi\u00e0 in profonda crisi.\nSociet\u00e0 ed economia europea tra VI e VIII secolo.\nIl paesaggio dell'Europa alto medievale era dominato da boschi, foreste e paludi, soprattutto nelle aree dove c'era stato un forte popolamento germanico, per via dello stile di vita di queste popolazioni, basato su caccia e allevamento brado. Le pratiche agricole erano assai ridotte e con bassissimi rendimenti (intesi come rapporto tra seminato e raccolto), almeno fino all'introduzione del grande aratro a ruote con coltro e versoio, che si ebbe lentamente a partire dall'VIII secolo. Gli animali maggiormente allevati erano i suini, anche se nel mondo romano-bizantino rest\u00f2 la predilezione per gli ovini.\nNon si deve confondere l'idea di un contadino alto-medievale con quella del suo corrispettivo basso-medievale. In definitiva infatti si deve tener conto che se si pu\u00f2 parlare di \"contadino\" (abitante del \"contado\", cio\u00e8 di villaggio fuori delle citt\u00e0) esso non era prevalentemente \"agricoltore\", ma espletava tutta una serie di attivit\u00e0 come quelle di pastore, cacciatore, allevatore, pescatore e raccoglitore di frutti spontanei, che garantivano alla sua dieta una certa variet\u00e0 in quantit\u00e0 non necessariamente scarse. Se dall'XI secolo si registr\u00f2 un aumento nella produzione agricola, ci\u00f2 non signific\u00f2 inequivocabilmente un miglioramento nell'alimentazione, perch\u00e9 i maggiori terreni coltivati significarono anche una riduzione dell'habitat della selvaggina e dei frutti spontanei, sostituiti dal nutrizionalmente pi\u00f9 povero pane. Inoltre tra XI e XII secolo il feudalesimo ridusse la libert\u00e0 di caccia e pesca, distanziando sempre maggiormente l'alimentazione dei ceti subalterni da quella dei ceti dirigenti. Ci\u00f2 ebbe come conseguenza un'endemica denutrizione che alla lunga ridusse le naturali difese organiche e spian\u00f2 la strada all'epoca delle grandi epidemie.\nGi\u00e0 nel VI secolo la cosiddetta \"peste di Giustiniano\" aveva decimato la popolazione delle citt\u00e0, mentre fin dalla tarda antichit\u00e0 continuava il processo di spopolamento con abbandono delle citt\u00e0 e dei villaggi nelle campagne in favore di \"villae\" difese militarmente dove i contadini si assoggettavano a un regime di semi-libert\u00e0 in cambio di protezione. Si calcola che tra VII e VIII secolo la popolazione europea registr\u00f2 il livello pi\u00f9 basso. I nuclei urbani non cessarono mai di esistere, arroccati spesso attorno alla maggiore autorit\u00e0 locale che era il vescovo, unici garanti di una certa attivit\u00e0 politica, economica e intellettuale. Spesso per\u00f2 nelle citt\u00e0 le mura urbane venivano rimpicciolite, magari con materiali di scarto. Si diffuse l'economia curtense, ritenuto dalla storiografia ottocentesca e primonovecentesca un sistema chiuso praticamente autarchico, mentre gli storici contemporanei sottolineano la presenza di un seppur modesto commercio.\nIl sistema stradale romano si degrad\u00f2 rapidamente, sia per l'incuria, sia per la deliberata distruzione da parte delle popolazioni locali che ormai vedevano le strade come mezzo per facilitare l'arrivo di eserciti nemici e razziatori. Gli spostamenti di lungo raggio ormai si facevano preferibilmente per via fluviale e marittima.\nNuove incursioni barbariche: Ungari, Normanni e Saraceni.\nSe tra il V e l'VIII secolo le incursioni di popolazioni \"barbare\" erano state pressoch\u00e9 ininterrotte, esse erano venute prevalentemente da est, con popolazioni di ceppo uro altaico, quali Avari e Bulgari. Una nuova ondata si registr\u00f2 nel IX secolo, con gruppi non numerosi ma molto agguerriti e affamati di preda, provenienti sia da est (invasioni ungare dell'Europa), ma anche, e questa fu una novit\u00e0 nel panorama europeo, da sud (Saraceni) e da nord (Normanni). Per la prima volta dal tempo dei Vandali le incursioni provenivano dal mare e ci\u00f2 comport\u00f2 gravi conseguenze per tutti gli insediamenti costieri, che and\u00f2 dallo spopolamento alla vera e propria rifondazione in zone interne pi\u00f9 al riparo.\nI Saraceni in Sicilia.\nLa grande offensiva araba che invest\u00ec il Mezzogiorno d'Italia nel corso dell'VIII e del IX secolo ebbe come protagonista la dinastia degli emiri aghlabidi, consolidatasi a partire dall'800 in quel periodo in quella regione che gli Arabi chiamavano Ifr\u012bqiya e che era costituita in pratica dalla Tunisia, da parte dell'Algeria occidentale e piccole parti della Cirenaica.\nLa penetrazione araba in Sicilia ebbe inizio nell'827, sostenuta dal nobile locale Eufemio in chiave anti-bizantina, ma l'esercito arabo-berbero, guidato inizialmente dall'anziano giureconsulto Asad ibn al-Fur\u0101t, impieg\u00f2 numerosi decenni prima di superare la forte resistenza locale e quella dei Bizantini che avevano il controllo dell'isola. In Sicilia, dopo la caduta di Palermo nell'831, sorse cos\u00ec un emirato che, nell'899, divent\u00f2 di fatto autonomo per quasi un secolo dal potere dei Fatimidi che, nel frattempo, avevano sostituito in Ifr\u012bqiya gli Aghlabidi.\nMediante una lenta conquista, prolungatasi per tutto il secolo e completata nel 902 con la caduta di Taormina, gli Arabo-Berberi d'Ifr\u012bqiya si insediarono stabilmente in Sicilia, sostenuti con una consistente immigrazione dal Nordafrica e da una riuscita opera di islamizzazione delle popolazioni isolane, soprattutto nella zona occidentale dell'isola. Maggioritario rimase comunque l'elemento latino e greco; e non si deve trascurare il ruolo delle comunit\u00e0 ebraiche, che abbandonarono l'isola solo molti secoli dopo, per disposizione spagnola.\nNel resto del Mezzogiorno, con l'eccezione dell'emirato di Bari, che peraltro non si orient\u00f2 mai verso la costruzione di un dominio regionale, e di quello di Taranto, in Puglia e in Campania, la presenza araba ebbe il significato solo di un'espansione al fine di realizzare bottino. Per questo i musulmani talora dettero vita a insediamenti stabili che potessero fungere da basi e sostenere le loro azioni militari nell'entroterra e sui mari (in particolare si ricordi la base sul Garigliano, o del Traetto). Non migliore fortuna ebbero i tentativi di espansione islamica verso la Calabria sul finire dell'VIII secolo.\nIl dominio arabo sulla Sicilia ebbe termine nel 1091 per opera dei Normanni. Il periodo della dominazione araba ebbe influssi positivi sull'isola sia in campo economico (introduzione di forme di agricoltura pi\u00f9 avanzate con l'eliminazione del precedente latifondo e miglioramento della produttivit\u00e0 che contribu\u00ec a dare un forte impulso ai gi\u00e0 attivi commerci), sia in quello culturale (Palermo conobbe una splendida fioritura artistica e fu ricordata come la principale citt\u00e0 islamica del Maghreb, dopo Cordova, per il suo alto numero di moschee, di bagni pubblici \"hamm\u0101m\" e di istituzioni scolastiche).\nNascita della societ\u00e0 feudale.\nAlla disgregazione del potere centrale e al pericolo delle incursioni esterne la societ\u00e0 europea rispose colmando \"spontaneamente\" i vuoti di potere tramite la rete vassallatico-beneficiaria. Consisteva nella sottomissione di individui (i vassalli) ad altri (i signori), in un rapporto privato che prevedeva reciproci vantaggi: in cambio della fedelt\u00e0 e del servizio del vassallo il signore concedeva infatti un beneficio, spesso un terreno, ma poteva anche essere di carattere monetario o materiale di altro tipo. Nel caso di terreni pi\u00f9 ampi il vassallo poteva ricevere anche diritti giuridici consistenti nell'immunit\u00e0 e nella delega ad amministrare la giustizia e a goderne dei proventi pecuniari.\nIl beneficio per\u00f2 restava di propriet\u00e0 del signore, concesso in possesso al vassallo che quindi non poteva n\u00e9 trasmetterlo in eredit\u00e0, n\u00e9 alienarlo. In questo contesto si colloca il Capitolare di Quierzy dell'877 da Carlo il Calvo, il quale concede la possibilit\u00e0 di trasmettere i benefici ricevuti durante i precedenti regni in eredit\u00e0, seppur provvisoriamente, fino a che il re non avesse deciso se confermare o riassegnare i benefici. Il Capitolare di Quierzy \u00e8 invece tradizionalmente considerato come l'inizio del feudalesimo, poich\u00e9 la scuola giurisdizionalista, di cui Ganshof fu il capostipite, considerava tale capitolare come \"la concessione dei feudi maggiori\", cosa che, come si \u00e8 visto, non \u00e8 vera. Si consideri inoltre che il termine feudo \u00e8 attestato per la prima volta nel X secolo e che il suo uso sistematico risale solamente al XII secolo. Il vero punto di svolta fu il 1037 quando, inseguito alla rivolta milanese dei valvassori, l'imperatore Corrado II concesse l'irrevocabilit\u00e0 e la trasmittibilit\u00e0 ereditaria dei \"beneficia\" con la \"Constitutio de feudis\" . Da questo momento, e non prima, si pu\u00f2 cominciare a parlare di sistema feudale, sebbene la sua sistemazione giuridica si ebbe solo nel secolo XII e si consolid\u00f2 definitivamente nel secolo XIII. Tale diritto, chiamato diritto feudale, sopravvisse tra alterne vicende fino almeno al XVIII secolo.\nLe monarchie postcarolingie.\nL'Europa assistette alla progressiva polverizzazione del potere sia per la debolezza dell'Impero, sia per lo stato di emergenza causato dalle nuove invasioni. Le attivit\u00e0 commerciali tornarono a ristagnare per l'insicurezza delle vie di comunicazione, con un ritorno verso forme di autarchia.\nQuesto isolamento e dispersione del potere aveva favorito la comparsa di caratteri sempre pi\u00f9 marcatamente nazionali nelle ex-regioni dell'Impero romano, tanto che gi\u00e0 dal IX-X secolo \u00e8 lecito parlare di nascita delle nazioni moderne: a met\u00e0 del IX secolo si hanno gi\u00e0 le prime tracce scritte di antiche forme di quelle che sono oggi la lingua francese o tedesca.\nFrancia.\nNel X secolo la corona francese fu contesa tra i carolingi e i discendenti del conte di Parigi Eude. Nel 987 Ugo Capeto, della dinastia di Eude, riusc\u00ec a prendere il potere fondando la dinastia che da lui prese il nome di capetingia. Il nuovo regno di Francia si estese verso ovest (Britannia), verso sud (Occitania) e verso est (Renania) sopravvivendo tra alterne vicende fino al 1792. Fino all'inizio dell'XI secolo i capetingi erano stati in grado di controllare solo la Francia centro settentrionale, con il resto del regno diviso in potenti ducati (Bretagna, Normandia e Aquitania) e le contee di Fiandra, Lorena, Champagne, Borgogna e Tolosa. Nel 1066 Guglielmo il Conquistatore, duca di Normandia e quindi vassallo del re di Francia, era nel frattempo diventato re d'Inghilterra, creando la situazione paradossale di essere vassallo e parigrado del re rispettivamente al di qua e al di l\u00e0 della Manica. Papa Alessandro II legittim\u00f2 la conquista di Guglielmo, per\u00f2 questa legittimazione sottintendeva la concessione in feudo al re e ai suoi eredi da parte del pontefice.\nLa situazione divenne ancora pi\u00f9 complicata quando nel 1154 Inghilterra e Normandia passarono a Enrico II dei Plantageneti, conti d'Angi\u00f2: con il matrimonio con la duchessa d'Aquitania Eleonora, personaggio di straordinaria personalit\u00e0 e cultura, divorziata da Luigi VII di Francia, entrava nella sfera inglese anche l'Aquitania, per la quale scaturirono una serie di guerre che tra battute di arresto e riprese si conclusero solo nel XV secolo e che furono alla base della rivalit\u00e0 secolare tra Francia e Inghilterra. Nonostante le difficolt\u00e0 (alle quali va aggiunta la sconfitta durante la seconda crociata), Luigi VII ebbe il merito di riuscire a riorganizzare la burocrazia regia, con una rete di prevosti e balivi, che riscuotevano le imposte e amministravano la giustizia. Inoltre il re, per indebolire la grande aristocrazia feudale, si avvicin\u00f2 alla piccola aristocrazia e ai nascenti ceti medi delle citt\u00e0, in cerca di protezione contro i soprusi e di una maggiore libert\u00e0 che favorisse i commerci.\nGermania.\nIn Germania non si ebbe una delineazione nazionale altrettanto lineare, essendo ancora forte la distinzione in quattro etnie fondamentali: bavari, franconi e svevo-alemanni. Ogni etnia aveva a capo un duca, con poteri che derivavano da tradizioni giuridiche e mitologiche legate al sostrato pagano ancora esistente. La corona tedesca veniva aggiudicata dal IX secolo attraverso un sistema elettivo che gravitava tra questi quattro duchi, impostando un carattere tipicamente federale che ancora oggi sopravvive nelle istituzioni della Germania contemporanea. Il carattere dinastico del potere non era escluso ma era meno radicato che in altri paesi. Il fondatore della monarchia tedesca viene considerato il duca di Sassonia Enrico l'Uccellatore, padre di quell'Ottone I che riusc\u00ec a rifondare l'Impero riconquistando la corona d'Italia.\nLa situazione all'inizio del X secolo si presentava particolarmente grave, per la polverizzazione del potere a fronte delle pericolose minacce esterne causate dalle frequenti invasioni degli ungari. Quando venne eletto al trono il duca sassone Enrico detto l'Uccellatore (919-936) egli seppe dare una risposta forte a questi problemi iniziando una riforma amministrativa e militare del regno, facendo edificare una serie di fortezze che facessero da centri difensivi, amministrativi, politici ed economici (un po' come erano state le abbazie al tempo di Carlo Magno). Nel 935 egli ottenne una significativa vittoria contro gli ungari, assoggettando anche le popolazioni slave tra Elba e Oder.\nOttone I.\nGrazie ai suoi successi, i duchi tedeschi decisero di eleggere dopo di lui suo figlio Ottone, che continu\u00f2 l'opera paterna battendo definitivamente gli ungari sul fiume Lech nel 955 (battaglia di Lechfeld): gli sconfitti furono convertiti al cristianesimo e vennero fatti insediare sul medio corso del Danubio, dando origine a un regno che da essi prese il nome di Ungheria.\nDopo essere intervenuto anche in Italia, nel 962 Ottone si fece incoronare imperatore, un titolo ormai desueto che egli seppe per\u00f2 rinvigorire.\nLa politica di Ottone si assest\u00f2 quindi su tre direttrici principali:\nLa via diplomatica fu cos\u00ec preferita alle campagne militari, dimostratesi fallimentari; in nome della ragion di stato il figlio di Ottone, Ottone II, spos\u00f2 la principessa bizantina Teofane; ci\u00f2 tuttavia non bast\u00f2 n\u00e9 a far s\u00ec che il \"basileus\" riconoscesse l'imperatore tedesco come suo pari, n\u00e9 a trasferire il dominio sull'Italia.\nLa dinastia ottoniana.\nDopo la morte del padre, avvenuta nel (973), Ottone II dovette subito fronteggiare una ribellione nel regno di Germania. Poco dopo anche la situazione a Roma, vessata dalla nobilt\u00e0 locale, divent\u00f2 preoccupante e il re decise di scendere in Italia anche per compiere una spedizione contro i musulmani di Sicilia, ma venne sconfitto duramente nel 982 scomparendo l'anno successivo.\nIl figlioletto Ottone III aveva appena tre anni, per cui l'Impero venne tenuto in reggenza da Teofane. Sembrava ormai che il titolo di sovrano fosse tornato a essere un accessorio puramente formale, quando Ottone III, ormai cresciuto e imbevutosi di cultura imperiale bizantina e di ideali ascetici, grazie all'insegnamento di san Nilo di Rossano, seppe riportare le cose alla normalit\u00e0, con l'appoggio di alcuni arcivescovi tedeschi. Nel 996 scese in Italia e si fece incoronare imperatore.\nSe i suoi predecessori avevano avuto come modello l'Impero di Carlo Magno, Ottone III dovette sicuramente essere attratto dai fasti della Roma imperiale di Costantino, scegliendo la citt\u00e0 eterna come capitale nella quale insediarsi e dalla quale governare il regno secondo l'ideale della \"renovatio imperii\". La sua prematura morte rende impossibile stabilire cosa intendesse per ripristino ed \u00e8 difficile comprendere quale fosse il suo progetto e quale sarebbe stato lo sviluppo delle sue azioni future.\nBorgogna.\nIn Borgogna non esisteva una forte radice etnica come in Francia o in Germania, per cui emerse meno sul profilo europeo. La sua corona fu oggetto di contese feroci, ma il fatto di detenerla raramente portava a un potere effettivo, come d'altronde accadde in Italia. Dal 951 divenne appannaggio del re di Germania.\nItalia centro-settentrionale.\nLa situazione italiana \u00e8 molto simile nelle caratteristiche a quella della Borgogna: una corona puramente formale ma combattuta con ferocia tra i vari pretendenti.\nDopo la deposizione di Carlo il Grosso nell'887, come nel resto del mondo carolingio, anche nel regno d'Italia la grande aristocrazia cerc\u00f2 di affermare il proprio diritto a eleggere il monarca. Ci\u00f2 costrinse i sovrani che si avvicendarono sul trono a legittimare il proprio diritto a regnare rinegoziando i propri rapporti con i grandi aristocratici, allo scopo di garantirsi il loro supporto politico-militare, pi\u00f9 spesso di quando fosse avvenuto in et\u00e0 carolingia, quando il sostegno aristocratico era garantito dall'appartenenza alla stirpe di Carlo Magno. Avendo goduto di una cos\u00ec cattiva fama, questo periodo \u00e8 noto alla storiografia tradizionale come \u201canarchia feudale\u201d, dipingendolo semplicisticamente come una fase di disgregazione del potere centrale. Alcuni dei sovrani pi\u00f9 rilevanti di questo periodo furono Berengario I, Guido e Lamberto di Spoleto e Ugo di Provenza (926-946), il quale cerc\u00f2 di risolvere le diatribe ereditarie sul titolo associandolo subito a suo figlio Lotario II. Questi per\u00f2 scomparve gi\u00e0 nel 950, per cui gli successe il marchese d'Ivrea Berengario II, che a sua volta elesse come successore il figlio Adalberto. Berengario, temendo lotte e trame per il potere, fece perseguire la vedova di Lotario II, Adelaide, che si rivolse all'Imperatore tedesco Ottone I, chiedendogli aiuto a fronte di quella che riteneva l'usurpazione della corona da parte di Berengario. Ottone I accett\u00f2 il pretesto per scendere in Italia, dove doveva avere gi\u00e0 progetti una volta consolidato il suo potere in Germania. Dopo aver sconfitto Berengario entr\u00f2 nella capitale Pavia, spos\u00f2 Adelaide e si cinse della corona italiana nel 951, legandola a quella dell'Impero romano-germanico. Ottone avrebbe forse voluto proseguire verso Roma, ma la pressione degli ungari in Germania lo costrinse al rientro. Da allora la corona d'Italia pass\u00f2 ai successori di Ottone I fino al 1002.\nNel 1002 i principali esponenti della grande aristocrazia del Regno d'Italia, riuniti a Pavia, decisero di assegnare la corona d'Italia ad uno di loro, stanchi del vuoto di potere causato dalla mancata autorit\u00e0 del sovrano tedesco e scontenti della sua alleanza con la gerarchia ecclesiastica che li escludeva. Venne scelto Arduino d'Ivrea, ma egli incontr\u00f2 dure resistenze soprattutto tra i vescovi della pianura padana. Sconfitto, fu costretto a ritirarsi nel monastero di Fruttuaria, dove mor\u00ec nel 1014. Anche il Regno d'Italia fin\u00ec poi definitivamente sotto il controllo di quello tedesco dal 1032. Il \"Regnum Italiae\" cess\u00f2 di fatto di esistere con l'avvento delle autonomie comunali.\nItalia meridionale.\nNel frattempo nel meridione d'Italia si assistette alla nascita di una monarchia, quella dei Normanni, che, stabilitisi ormai in Normandia dalla Scandinavia, vedevano angusto il proprio territorio e cercavano sbocchi di espansione. Fu cos\u00ec che la famiglia Altavilla riusc\u00ec a inserirsi nel Meridione d'Italia sfruttando le rivalit\u00e0 tra i vari signori locali e impadronendosi di Puglia e Calabria. La loro fortuna fu nell'avere dalla loro parte il papa, in cerca di alleanze durante la difficile disputa contro l'Impero tedesco. Il pontefice infatti, superata l'iniziale diffidenza e ostilit\u00e0, concesse il Meridione d'Italia in feudo agli Altavilla, commettendo l'ennesima infrazione formale rispetto a Bisanzio, legittimamente proprietaria di quei territori (altri smacchi del pontefice a Bisanzio erano stati, secoli addietro, le incoronazioni dei re di Francia e dell'Imperatore d'Occidente, arrogandosi diritti che poteva vantare solo sostanzialmente, ma non formalmente). Il papa in quell'occasione aveva comunque il pretesto dello scisma d'Oriente, che gli diede l'opportunit\u00e0 di rivendicare per s\u00e9 territori dell'imperatore eretico, sui quali quest'ultimo non era ormai pi\u00f9 in grado di esercitare la propria autorit\u00e0.\nI Normanni divennero allora nemici dei bizantini, venendone espulsi dall'esercito (molti erano i mercenari), e Roberto il Guiscardo tent\u00f2 oltretutto la conquista dell'Epiro, che non gli riusc\u00ec (1081-1085), nonostante un nuovo avallo papale. Suo fratello Ruggero, ispirandosi alla \"Reconquista\" spagnola, decise allora di tentare di scalzare l'egemonia saracena in Sicilia, riuscendoci con successo tra il 1061 e il 1094. Con Boemondo, figlio di Roberto il Guiscardo, i normanni conquistarono anche la ricca citt\u00e0 di Antiochia nel corso della prima crociata, creando una sorta di \"diaspora\" normanna che origin\u00f2 un variegato \"impero\" che andava dall'Inghilterra alla Terrasanta, privo di una qualsiasi unit\u00e0 familiare o istituzionale, ma figlio della medesima spinta espansiva dell'intraprendente popolo scandinavo. Sicilia e resto dell'Italia meridionale vennero riuniti in un unico regno dal 1130.\nLa Sardegna ebbe invece un destino a s\u00e9, di autonomia feudale, con la nascita dei Giudicati, quattro entit\u00e0 statuali autonome (Calari, Torres, Arborea, Gallura) che ebbero potere in Sardegna fra il IX e il XV secolo e del tutto diverse dalla forma feudale vigente nell'Europa medievale, pi\u00f9 prossime a quelle tipiche dell'esperienza bizantina. Il re (o giudice) governava sulla base di un patto col popolo (cosiddetto \"bannus-consensus\"), venuto meno il quale il sovrano poteva essere detronizzato e anche ucciso legittimamente dal popolo medesimo, senza che questo incidesse sulla trasmissione ereditaria del titolo all'interno della dinastia regnante.\nFondendo tradizioni autoctone (usi e istituti di presumibile derivazione dalla civilt\u00e0 nuragica) e istituti giuridici romano-bizantini, i quattro giudicati si discostavano dai contemporanei regni medievali in quanto non sottoposti ad un regime privatistico, secondo la tradizione barbarico-feudale [mancac completamente ogni tipo di fonte e si utilizzano termini pseudo storiografici: cos'\u00e8 la tradizione barbarico-feudale?]. Il Giudicato d'Arborea sopravvisse fino al 1400, arrivando alla quasi unificazione della Sardegna in un unico regno sotto Mariano IV prima ed Eleonora d'Arborea dopo.\nSpagna.\nLa Penisola iberica era quasi completamente in mano al califfato di Cordova, che per\u00f2 non riusciva da imporre la propria autorit\u00e0 nel mosaico di emirati sovente in lotta tra loro.\nIl nord del paese invece era in mano cristiana, con i Regni delle Asturie e di Navarra che si riorganizzavano e che a partire dalla fine del X secolo avrebbero dato vita alla \"Reconquista\". I confini vennero progressivamente spostati verso sud, a partire dallo spostamento della capitale delle Asturie fu spostata da Oviedo a Le\u00f3n da Alfonso III il Grande. Non potendo procedere con campagne di ampio respiro, i cristiani erano soliti effettuare razzie verso la \"meseta\", l'altipiano centrale. Altri regni impegnati nella riconquista furono la Navarra (regno dal 926 poi collegato alla Castiglia), l'Aragona, regno indipendente dal 1035, e la contea catalana di Barcellona, gi\u00e0 facente parte dell'Impero carolingio. Alla fine del X secolo esisteva una frontiera tra cristiani e musulmani verso il fiume Duero, che era abbastanza fluida. Dopo aver respinto alcuni attacchi tra 985 e 1003, i catalani ambivano a spostare il confine fino a Tarragona.\nUna battuta d'arresto della Reconquista fu dovuta all'energico vizir Almanzor, ma una sua ripresa si ebbe nel 1055|. Nel 1064 fu conquistata Coimbra, dopo un pellegrinaggio di Ferdinando I al santuario di Santiago di Compostela, che in quel periodo guadagn\u00f2 la fama di Santiago \"Matamoros\" (Santiago Ammazza Saraceni), grazie all'apparizione di san Giacomo durante la battaglia di Clavijo, secondo tradizione. L'intervento di papa Alessandro II scongiur\u00f2 una crisi dovuta alla morte di re Ramiro I, permettendo la conquista nel 1064 della piazzaforte di Barbastro, vicino a Saragozza, grazie all'intervento di numerosi cavalieri francesi: sul piano del diritto ecclesiastico, grazie alla richiesta di intervento tramite bolla papale, questo avvenimento \u00e8 ritenuto il modello per la prima crociata. Ferdinando di Castiglia arriv\u00f2 a farsi pagare un tributo dai re mori vicini e comp\u00ec un'eroica cavalcata fino a Valencia; spir\u00f2 nel 1065 venendo sepolto nella nuova cattedrale da lui fondata per accogliere le reliquie di sant'Isidoro di Siviglia, ottenute dai musulmani.\nInghilterra.\nL'Inghilterra si evolse in maniera quasi \"naturale\", dato il suo carattere insulare, dall'eptarchia a un regno unitario. Dopo aver liberato il territorio dalla minaccia dei corsari normanni, re come Alfredo il Grande del Wessex inizi\u00f2 a unificare la nazione. Sebbene i danesi non smisero di saccheggiare le coste, l'Inghilterra seppe costruire una solida tradizione monarchica. Restavano fuori dal controllo dei re inglesi le fiere popolazioni celtiche di Scozia, Irlanda, Galles, e Cornovaglia.\nI successori di Alfredo si prodigarono per arrestare i danesi, ma re Etelredo II era stato addirittura scacciato dal sue regno dal re danese Sven Barbaforcuta, riparando nel paese di sua moglie, la Normandia. Solo con la morte di Sven (1014), il re pot\u00e9 tornare in patria, ma il nuovo re danese Knut (\"Canuto\") si rivel\u00f2 un avversario ancora pi\u00f9 temibile, tanto che Etelredo accett\u00f2 di pagare un tributo, il \"danegeld\", in cambio di una tregua. La pausa giov\u00f2 solo al re danese, che la sfrutt\u00f2 per assoldare mercenari con i quali mosse l'attacco definitivo nel 1015. Con la vittoria Canuto \"il Grande\" era arrivato a possedere un regno immenso, che comprendeva le corone d'Inghilterra, Danimarca e Norvegia, oltre alla signoria sulle terre slave tra Oder e Vistola. A questo punto Knut inizi\u00f2 una politica pi\u00f9 prudente, vista la difficile gestione di un territorio tanto vasto, ottenendo l'omaggio vassallatico dai re di Scozia e Irlanda e sposando la vedova di Etelredo II, la normanna Emma. Canuto favor\u00ec l'integrazione tra inglesi e danesi, anche se riserv\u00f2 i posti di comando all'aristocrazia scandinava, e mantenne buoni rapporti con la Chiesa inglese. Alla sua morte (1035) si scatenarono lotte tra i suoi discendenti. Si fece vivo anche l'ultimo erede di Etelredo II, Edoardo il Confessore, esiliato in Normandia, che torn\u00f2 in patria nel 1042, ma venne in seguito sconfitto e fatto ostaggio dei danesi fino alla morte. Nel 1066 Guglielmo il Conquistatore, duca di Normandia, sbarcava in Inghilterra sbaragliando con la battaglia di Hastings (14 ottobre) la resistenza anglosassone e venendo incoronato re d'Inghilterra il 25 dicembre di quell'anno. Egli confisc\u00f2 una parte dei beni dell'aristocrazia locale per darla ai suoi seguaci e organizz\u00f2 il territorio in feudi piccoli, affinch\u00e9 non gli creassero problemi come in terra francese. Organizz\u00f2 le circoscrizioni locali (\"shires\") con funzionari regi (\"sheriffs\") e cre\u00f2 un catasto, il \"Domesday Book\", con il quale cens\u00ec tutte le strutture fondiarie del regno.\nI suoi successori non seppero mantenere l'equilibrio creato e alla fine di alcune lotte emerse una nuova dinastia, quella dei Plantageneti, guidata dal conte d'Angi\u00f2 Enrico II. Egli fu impegnato nelle lotte con il re di Francia (possedeva infatti sia la Normandia sia l'Aquitania) e cre\u00f2 una rete di rapporti diplomatici con le altre monarchie europee che lo sostennero nelle sue imprese. Ebbe per\u00f2 come avversari interni i baroni e il clero, che disapprovavano la sua politica accentratrice: san Tommaso Becket cerc\u00f2 di far valere i diritti della Chiesa, ma venne assassinato, su richiesta forse dello stesso re, scatenando una guerra civile fomentata dai figli stessi del re. Alla fine Enrico ebbe comunque la meglio, riuscendo addirittura a istituire una corte di giustizia permanente. L'equilibrio che ne nacque fu la necessaria premessa per l'affermazione del carattere \"corale\" della monarchia inglese, che divenne in seguito la prima monarchia costituzionale europea.\nI veneziani.\nCon la caduta dell'Impero romano d'Occidente le terre della \"Venetia et Histria\" vennero invase a pi\u00f9 riprese da diverse popolazioni germaniche organizzate: parte transitarono, come gli Unni, parte vi si fermarono, come i Goti e i Longobardi, sostituendosi alla nobilt\u00e0 locale precedente e venendo in breve tempo culturalmente assorbite nella numerosa popolazione storica. Le campagne si fecero meno sicure e la popolazione locale si rifugi\u00f2 nelle citt\u00e0, che si dotarono in fretta e furia di mura (mai esistite nei precedenti mille e pi\u00f9 anni), o sulle montagne. Cos\u00ec il complesso sistema idrografico della pianura, non pi\u00f9 curato, cadde presto in rovina causando alluvioni disastrose (per esempio la \"rotta della Cucca\" nel 589 che devi\u00f2 completamente il corso dell'Adige di parecchi chilometri).\nUn effetto particolare ebbero sulla nobilt\u00e0 queste invasioni: infatti, essendo gli invasori per lo pi\u00f9 guerrieri, rispettavano i contadini perch\u00e9 questi garantivano loro il sostentamento e le tasse (per esempio la \"Sala\" per i Longobardi, da cui il nome di alcuni paesi). Invece non avevano scrupoli per la nobilt\u00e0 e i proprietari terrieri perch\u00e9 sottraevano loro il controllo delle terre e le relative rendite. \u00c8 per questo che i signorotti Veneti da Padova, Altino, Oderzo, Aquileia e citt\u00e0 vicine, essendo abituati da secoli a vivere nei pressi di fiumi e lagune, preferirono traslocare beni e famiglie sulle isole pi\u00f9 remote della laguna veneta, pure abitate da secoli da pescatori, ricostruendo le loro citt\u00e0 su fitte foreste di pali conficcati nel suolo melmoso (usanza vecchia di millenni - vedi palafitte nel paleolitico presenti in tutti i laghi). Qui, a pi\u00f9 riprese fino alla caduta e alla distruzione di Padova nel 601, si trasferirono tutte le pi\u00f9 importanti famiglie con il seguito di lavoranti e servit\u00f9.\nQueste genti operose continuarono i lucrosi commerci di sempre sul mare creando un arcipelago di isolotti intensamente abitati e, sotto la protezione dell'ancora possente Impero di Bisanzio, in breve riorganizzarono anche il loro stile di vita politico arrivando sin dal 697 a eleggere il loro primo \"dux\", rappresentante della federazione dell'arcipelago delle lagune venete, da Chioggia a Caorle.\nIn pochi secoli, difendendosi accanitamente dai germanici ormai padroni della terraferma, arrivarono anche ad affrancarsi dalla sempre pi\u00f9 lontana tutela di Bisanzio e con l'anno 1000 questa federazione di isole inizi\u00f2 la sua espansione nell'Adriatico affermando la supremazia navale. Nel 1004 il dogato sconfisse i pirati illirici e decise di dare un nome al proprio \"stato\": Repubblica di Venezia (o Venetia).\nL'Europa nord-orientale.\nI rinnovati commerci nel continente europeo videro la comparsa sulla scena di aree un tempo escluse dallo scacchiere economico-politico, come le estremit\u00e0 nord ed est verso la Scandinavia e verso la Russia. Dal X secolo nacquero numerosi centri nuovi, che fecero da propulsori alla cristianizzazione e allo sviluppo delle ampie aree che andavano dalle coste del mare del Nord fino ai grandi fiumi russi. Tipicamente queste citt\u00e0 non avevano mura in pietra, ma terrapieni e palizzate, ed erano strutturate con due centri: un castello o fortezza dove risiedeva il signore locale e dove si trovava la cattedrale, e una zona mercantile con i fondachi e i depositi delle merci. Nuove citt\u00e0 del genere si trovano da Quntovic nelle Fiandre fino a Novgorod in Russia. Quest'ultima nel nome porta il carattere di \"nuovo\" che caratterizz\u00f2 le nuove fondazioni urbane. Le nuove citt\u00e0 avevano spesso un regime fiscale privilegiato poich\u00e9 era nell'interesse dei signori locali lo sviluppo di zone spopolate con il conseguente aumento delle colture, in zone gi\u00e0 boscose o paludose, delle derrate alimentari e della ricchezza in generale.\nNelle zone gi\u00e0 appartenute alla confederazione dei sassoni i conquistatori carolingi fondarono nuove citt\u00e0 (come Amburgo) o potenziarono quelle esistenti (come Brema). Da qui Ludovico il Pio istitu\u00ec diocesi che ebbero il compito di organizzare le missioni per evangelizzare la Danimarca, la Scandinavia e le regioni orientali.\nNelle monarchie nordiche le conversioni procedettero costantemente, ma non in maniera forzata, con battesimi di massa, essendo il re deponibile dall'assemblea (il \"Bund\") per questo non in grado di imporre variazioni culturali e religiose troppo drastiche. Per esempio in Svezia re Olav si convert\u00ec nel 1008, ma non pot\u00e9 fare altro che agevolare le missioni; ci\u00f2 fece scattare la reazione dei tradizionalisti pagani, che si strinsero attorno al tempio di Uppsala, timorosi che alla conquista culturale avrebbe seguito una perdita di indipendenza anche politica. Il tempio fu distrutto solo nel corso dell'XI secolo. La Finlandia invece fu cristianizzata con l'invasione svedese del XII secolo di Erik IX.\nPi\u00f9 conflittuale fu la colonizzazione del Baltico, con la concorrenza tra tedeschi e scandinavi, i quali spesso distrussero le citt\u00e0 rivali dopo aver fondato le proprie. Di solito ebbero la meglio gli scandinavi, ma i nuovi centri, alcuni dei quali oggi difficili da individuare, declinarono a partire dall'XI secolo, forse per l'agguerrita concorrenza commerciale tedesca.\nLa dinastia ottoniana aveva fondato numerose citt\u00e0 anche sul confine orientale della Germania, la pi\u00f9 importante delle quali era Magdeburgo: distrutta dagli slavi, venne rifondata nel 962 da Ottone I. Divenuta sede arcivescovile, vi si form\u00f2 Adalberto da Praga, il vescovo che fu martirizzato mentre tentava di convertire gli slavi dell'Oder. A egli seguirono per\u00f2 altri missionari, ai quali segu\u00ec infine una campagna militare che li decim\u00f2. Intorno al 1111, secondo le cronache, gli slavi vennero convertiti, sottomettendosi formalmente a Enrico X di Sassonia detto \"il Superbo\", anche se una \"vera\" conversione e sottomissione richiesero tempi pi\u00f9 lunghi. Le resistenze degli slavi vennero sconfitte solo con un continuo martellamento dei tedeschi. Nel 1156-57 il re della pi\u00f9 importante delle trib\u00f9 slave, Pribizlao degli Obodriti, si convert\u00ec e divenne feudatario di Enrico il leone, duca di Sassonia. Per gli slavi signific\u00f2 una vera e propria colonizzazione da parte del mondo germanico, che nei secoli successivi port\u00f2, in alcune aree, alla scomparsa della loro cultura, assimilata dai tedeschi.\nLa nascita della Russia.\nAncora pi\u00f9 importante della conversione dei Bulgari fu per la Chiesa greca l'evangelizzazione dello sterminato territorio tra il mar Baltico, il Volga e il Dnjestr, abitato dagli slavi orientali e divenuto poi terra dei Rus' (Russia). Nell'Alto Medioevo vi si trovavano una serie di principati attorno a varie citt\u00e0-mercato governate da principi-guerrieri. Queste citt\u00e0 erano state fondate dai variaghi dalla Svezia, dei mercanti-marinai-predoni che risalivano i fiumi compiendo redditizi commerci che, passando dal Mar Nero, sfociavano fino a Costantinopoli. Nella zona orientale dell'immensa pianura al di sopra del mar Nero un principe variago, Rurik, verso la fine del IX secolo riusc\u00ec a pacificare le popolazioni slave e finni, fondando la \"nuova citt\u00e0\" Novgorod, il cui nome rivela l'influenza slava. I suoi successori Hoskuld e Dyri si spinsero pi\u00f9 a sud, fino alla citt\u00e0-emporio Kiev, al centro di numerosi traffici commerciali tra i quali la via dell'ambra, lungo la quale si scambiavano anche legname, cera, miele, resina e pellicce. Nell'860 i variaghi tentarono di attaccare Costantinopoli, che vennero respinti e divennero da allora oggetto di attenzione per i \"basileis\", che iniziarono a reclutare alcuni di loro come guardie di palazzo.\nUn nuovo attacco e un nuovo accordo tra bizantini e variaghi si ebbe col principe di Kiev Igor', che dopo il 944 permise l'arrivo di missionari greci nelle sue terre. Il processo di conversione al cristianesimo orientale fu graduale e culmin\u00f2 nel 957 con il battesimo della vedova di Igor, la principessa Olga. In seguito nacquero delle leggende secondo le quali Igor avrebbe chiamato al suo cospetto rappresentanti di tutte le religioni dell'epoca (ebrei, musulmani, cristiani latini e cristiani orientali), scegliendo quella pi\u00f9 adatta al suo principato. In seguito Svjatoslav I ampli\u00f2 il principato, conquistando il \"khanato\" dei Chazari e respingendo a sud del Danubio i Bulgari, ma mor\u00ec in battaglia contro la popolazione turco-mongola dei Peceneghi. Segu\u00ec un periodo di frazionamento, che termin\u00f2 con la riunificazione di san Vladimiro, battezzato nel 968 e maritato alla principessa bizantina Anna, sorella di Basilio II. A quell'epoca Kiev divenne una grande capitale, sede metropolitica e centro di irradiazione culturale e cristiana per il territorio circostante. Da allora si pu\u00f2 iniziare a parlare di Russia.\nA Vladimiro successe Jaroslav il Saggio, che sottomise il khanato bulgaro del Volga, strinse rapporti diplomatici con i bizantini e con i polacchi e pose le basi giuridiche del \"Codice Russo\", una mediazione tra leggi giustinianee e diritto consuetudinario slavo. A Kiev e Novgorod il monaco Ilarione fond\u00f2 importanti scuole di copisti e di traduttori. Jaroslav si avvalse dei boiardi, proprietari terrieri a capo di gente armata, simili ai vassalli dell'occidentale. Dopo Jaroslav si ebbe una nuova frazione in principati (di Kiev, di Novgorod, di Vladimir e di Rjazan), con un lento decadere culturale e politico di Kiev (tra XII e XIII secolo), mentre la citt\u00e0 di Mosca veniva fondata nel 1147."}
{"id": "732343", "revid": "466539", "url": "https://it.wikipedia.org/wiki?curid=732343", "title": "Storia moderna", "text": "La storia moderna (et\u00e0 moderna) \u00e8 una delle quattro et\u00e0 storiche (antica, medievale, moderna e contemporanea) e che, sebbene i limiti cronologici siano aperti al dibattito, riguarda un arco temporale di circa tre secoli compreso tra la seconda met\u00e0 del XV secolo o la prima fase del XVI secolo alla fine del XVIII e inizi del XIX secolo. Diversi eventi sono presi come simbolico inizio del periodo come la conquista di Costantinopoli da parte dei turchi ottomani nel 1453, l'inizio del Rinascimento europeo o di quello timuride in Asia centrale, le conquiste musulmane nel subcontinente indiano, la fine delle crociate, la scoperta dell'America da parte di Cristoforo Colombo nel 1492 o il viaggio di Vasco da Gama. La fine talvolta viene fatta coincidere intorno alla Rivoluzione francese del 1789, la successiva ascesa di Napoleone Bonaparte o la Restaurazione seguita al congresso di Vienna del 1815. Tuttavia gli storici sono unanimi nel considerare alcuni caratteri peculiari che contraddistinguono l'et\u00e0 moderna tra cui, forse il pi\u00f9 importante, l'inizio di una diffusa globalizzazione. In questi secoli emersero nuove economie e istituzioni, sempre pi\u00f9 complesse e articolate, partendo dalle citt\u00e0-Stato medievali e dalle repubbliche marinare dell'Italia settentrionale, e dal Bengala indiano a Oriente. Il primo periodo moderno vide anche l'affermazione della teoria economica del mercantilismo.\nNelle Americhe, i popoli precolombiani avevano costruito una civilt\u00e0 ampia e variegata che comprendeva l'Impero azteco, la civilt\u00e0 Inca, i Maya con le loro citt\u00e0 e la Muisca. La colonizzazione europea delle Americhe inizi\u00f2 nella la prima et\u00e0 moderna cos\u00ec come inizi\u00f2 la fondazione dei primi avamposti commerciali europei in Asia e Africa, ci\u00f2 contribu\u00ec alla diffusione del cristianesimo nel mondo. L'aumento di contatti prolungati tra parti del globo precedentemente isolate, in particolare tra Europa e Americhe, mut\u00f2 ampiamente l'ambiente umano. In particolare, durante questo periodo inizi\u00f2 la tratta atlantica degli schiavi africani e la colonizzazione dei nativi americani. Negli stessi decenni, l'Impero ottomano conquist\u00f2 l'Europa sudorientale e parti dell'Asia occidentale e del Nord Africa. La Russia raggiunse la costa del Pacifico nel 1647. La grande divergenza ebbe luogo quando l'Europa occidentale super\u00f2 ampiamente la Cina in termini di tecnologia e ricchezza pro capite.\nNel mondo islamico potenze come gli Imperi ottomano, suri, safavide e Moghul crebbero in forza. In particolare nel subcontinente indiano, l'architettura, la cultura e l'arte Mughal raggiunsero il loro apice, mentre si ritiene che l'impero stesso godesse della pi\u00f9 grande economia del mondo, pi\u00f9 grande dell'intera Europa occidentale segnando il periodo di protoindustrializzazione. Varie dinastie cinesi e shogunati giapponesi controllavano la sfera asiatica. In Giappone, il periodo Edo durato dal 1600 al 1868 viene indicato anche come primo periodo moderno. Si ritiene che in Corea il primo periodo moderno sia durato dall'ascesa della dinastia Joseon all'intronizzazione del re Gojong. Nel XVI secolo, le economie asiatiche sotto la dinastia Ming e Mughal furono avvantaggiate dal commercio con portoghesi, spagnoli e olandesi, mentre il Giappone fu impegnato nel cosiddetto commercio Nanban dopo l'arrivo dei primi portoghesi durante il periodo Azuchi-Momoyama.\nLe prime tendenze moderne in varie regioni del mondo rappresentarono un allontanamento dai modi di organizzazione medievali, sia politicamente sia economicamente. Il feudalesimo declin\u00f2 in Europa e la cristianit\u00e0 vide la fine delle crociate e dell'unit\u00e0 religiosa sotto le insegne della Chiesa cattolica romana. Il vecchio ordine fu destabilizzato dalla Riforma protestante, con il suo contraccolpo che caus\u00f2 disastrose guerre di religione in Europa, compresa la sanguinosa guerra dei trent'anni, e la reazione cattolica con il concilio di Trento e la cosiddetta controriforma. Altre tendenze degne di nota dell'et\u00e0 moderna comprendono la rivoluzione scientifica basata sull'esperimento, un progresso tecnologico sempre pi\u00f9 rapido, una politica civile secolarizzata, viaggi pi\u00f9 veloci grazie allo sviluppo della cartografia e alla costruzione di nuove navi e l'emergere degli Stati-nazione, tutti elementi che poi troveranno conferma nella successiva et\u00e0 contemporanea.\nL'Europa nel primo periodo moderno.\nSociet\u00e0, cultura e politica all'inizio della modernit\u00e0.\nA partire dall'inizio dell'et\u00e0 moderna la popolazione europea torn\u00f2 a crescere, in particolare nei centri urbani, dopo un secolo di crisi. Ci\u00f2 inevitabilmente provoc\u00f2 un incremento della domanda di beni di prima necessit\u00e0 facendone crescere i prezzi mentre la moneta perder\u00e0 di valore per gli ingenti importazioni di metalli che in breve tempo giungeranno dalle nuove terre scoperte. Tutto ci\u00f2 non venne compensato dalle aziende agricole che si trovavano ancora in uno stato di arretratezza mentre la vita dei contadini era assai variabile, se da una parte alcuni di loro vivevano una situazione di pura sussistenza, altri godevano di un benessere giunto grazie a un ancora incerto processo di mobilit\u00e0 sociale.\nFu proprio l'aumento di coloro in grado di disporre di una certa capacit\u00e0 di acquisto a spingere il settore manifatturiero. Nel XVI secolo, infatti, si assistette a un incremento della produzione di beni, soprattutto tessili, non di esclusiva utilit\u00e0 ma sempre pi\u00f9 orientati verso il lusso. I ceti pi\u00f9 abbienti iniziarono ad abbellire le proprie dimore con oggetti sfarzosi come segno della propria affermazione mentre le famiglie altolocate facevano edificare sontuose cappelle nelle chiese chiamando affermati artisti affinch\u00e9 le decorassero. Cos\u00ec si diffuse la pratica del mecenatismo che raggiunse il suo massimo nelle ricche e sfarzose corti dei principi italiani che diventano un punto di riferimento vitale per i migliori pittori, scultori, architetti del tempo, un elemento determinante del Rinascimento.\nIl XV secolo \u00e8 attraversato da importanti cambiamenti culturali: l'ottimismo, la fiducia nell'uomo e nelle sue possibilit\u00e0, il principio della \"virt\u00f9\" umana contrapposta alla \"fortuna\" sono manifestazioni filosofiche e letterarie di un periodo noto col nome di Umanesimo. Tra tutti gli umanisti del periodo spicca la figura di Erasmo da Rotterdam, un sicuro punto di riferimento per buona parte dell'intellettualit\u00e0 europea. La scoperta di codici letterari in latino e il contemporaneo arrivo di numerosi intellettuali bizantini contribuirono a portare alla riscoperta di buona parte della letteratura latina e della letteratura greca, insieme allo studio dello stesso greco. Significativi progressi vengono fatti anche nel campo della filologia e della storiografia. La diffusione dei nuovi modelli culturali, che superavano le oramai sterili dispute della scolastica medievale, venne aiutata enormemente grazie all'introduzione, nel 1455, della stampa a caratteri mobili, per opera del tedesco Johannes Gutenberg. Con l'invenzione della stampa fiorirono le prime editorie, in particolare nella penisola italiana, dove \u00e8 celebre la stamperia veneziana di Aldo Manuzio.\nIl quadro politico dell'Europa del XVI secolo era piuttosto variegato ma in linea generale vi erano dei sovrani a cui si affiancava un'assemblea rappresentativa che ne limitava il potere soprattutto in ambito tributario. In Germania, cuore del Sacro Romano Impero, l'imperatore, secondo quanto stabilito nella bolla d'oro del 1356, veniva eletto da sette principi elettori a carica ereditaria. Questi elettori rappresentavano le centinaia di piccoli Stati e citt\u00e0 in cui il territorio era diviso, ognuno dei quali autonomo e soggetto al solo imperatore. Infine, tutte le entit\u00e0 politiche esistenti si riunivano in un'assemblea, convocata dall'imperatore al bisogno, detta \"dieta imperiale\". Anche in Spagna, nonostante che i regni cristiani avessero completato la \"Reconquista\" ai danni dei musulmani di al-Andalus, la geografia politica appariva alquanto frammentaria. Nel Regno di Castiglia e di Aragona, le \"cortes\" erano assemblee ove sedevano i rappresentati del clero, della nobilt\u00e0 e delle citt\u00e0. Nel Regno di Francia il re era forse il sovrano europeo con maggior potere ma anch'egli era tenuto a condividere le scelte fiscali con gli Stati generali.\nMolti eruditi del tempo studiarono la politica a loro contemporanea; in Italia Niccol\u00f2 Machiavelli descrisse la situazione degli Stati in perenne lotta tra di loro non lesinando critiche, mentre Francesco Guicciardini apr\u00ec la strada a un nuovo stile nella storiografia caratterizzato dall'uso di fonti governative a supporto delle argomentazioni e dell'analisi realistica delle persone e degli eventi del suo tempo. In Francia, Jean Bodin, diede una nuova definizione del monarca sostenendo che a lui fosse concesso di \"fare e disfare\" le leggi a suo completo piacimento in quanto il suo potere era al di sopra di esse, una teorizzazione che anticipava l'assolutismo monarchico\nEsplorazioni e imperi coloniali.\nNella seconda met\u00e0 del XV secolo vengono realizzate importanti esplorazioni geografiche. I portoghesi giungono al capo di Buona Speranza nel 1487 con Bartolomeo Diaz, per poi \"doppiare\" il continente africano nel 1497 con Vasco da Gama. Cinque anni prima Isabella di Castiglia finanzi\u00f2 una spedizione marittima che, secondo le idee del genovese Cristoforo Colombo, avrebbe dovuto raggiungere la Cina ma fin\u00ec per scoprire un nuovo continente: l'America. Il Nuovo Mondo fu poi meta di altre spedizioni che ne approfondirono la conoscenza, come quelle di Giovanni Caboto (1497), Amerigo Vespucci (1512) e Giovanni da Verrazzano (1524). Nel frattempo, nel 1519, la spedizione di Ferdinando Magellano aveva effettuato la prima circumnavigazione del globo terrestre.\nGrazie a tali spedizioni gli europei entrarono in contatto con nuove culture e sistemi politici, e contestualmente ebbe inizio il progressivo spostamento degli equilibri politici e commerciali dal mar Mediterraneo all'oceano Atlantico. I protagonisti di questa prima fase di espansione coloniale furono il Regno del Portogallo e la Spagna, tanto che il trattato di Tordesillas divise il mondo al di fuori dell'Europa tra loro.\nQuest'ultima, in particolare, inizi\u00f2 a creare un vero e proprio impero, aprendo la stagione dei \"conquistadores\" che, in successive spedizioni, polverizzano l'Impero azteco e quello inca, sottomettendo gran parte delle popolazioni indigene del Sud America. Le colonie spagnole, differentemente dal modello portoghese, si basarono sulla conquista territoriale e sullo sfruttamento agricolo e minerario, affidato all'istituzione dell\"Encomienda\". Vengono intraprese politiche di conversione e di europeizzazione forzata della popolazione, non di rado caratterizzate da violenze e, in occasione delle conseguenti ribellioni, da veri e propri massacri. La scoperta e la messa in sfruttamento di molte miniere gener\u00f2 un enorme afflusso di capitali verso la Spagna che produce effetti destabilizzanti per l'economia europea, soggetta a una crescente inflazione.\nLa Riforma protestante e la Controriforma.\nAlla fine del XV secolo la Chiesa viveva una profonda crisi morale, spirituale e di immagine. Nel Papato e nell'alto clero questa crisi si manifestava con l'assunzione di pratiche e comportamenti che niente avevano a che vedere con la fede. La prima preoccupazione dei Papi era la difesa strenua del proprio Stato, con continue guerre che dissanguavano le economie dello Stato Pontificio, e la preoccupazione di arricchire s\u00e9 stessi pi\u00f9 che difendere la religione. Il \"nepotismo\" era diffuso a tutti i livelli, a cominciare dai Papi. La consuetudine di accumulare i benefici ecclesiastici (con le rendite a essi connessi) era pratica comune. Il basso clero, pochissimo istruito e senza alcuna preparazione specifica, viveva come poteva, e contribuiva a fare della religione un insieme di pratiche pi\u00f9 vicine alla superstizione che alla fede.\nGi\u00e0 da molto tempo all'interno della stessa Chiesa si avvertiva la necessit\u00e0 di una riforma ma il punto di svolta si ebbe quando il monaco e professore di teologia tedesco Martin Lutero rese pubbliche nel 1517 le sue \"95 tesi\" in cui condannava la frequente pratica della vendita delle indulgenze. Aiutate dalla recente introduzione della stampa, le tesi ebbero una vastissima e veloce diffusione in tutta Europa dando inizio alla riforma protestante. Lutero e i suoi seguaci non si limitarono a criticare l'atteggiamento troppo terreno della Chiesa ma ne misero in discussione anche alcuni principi dottrinali proponendo una teologia diversa riassumibile nelle \"Cinque sola\". Lutero venne condannato da papa Leone X e bandito dall'Impero dalla dieta di Spira del 1526 ma trov\u00f2 protezione nel principe Federico il Saggio. La riforma ebbe cos\u00ec anche connotati politici dividendo la Germania tra principi protestanti e principi cattolici che si fronteggiarono fino a prendere le armi nella guerra di Smalcalda.\nLa Riforma non coinvolse solamente la Germania, ma anche in altri territori le idee riformistiche si affermarono. A Ginevra il teologo Giovanni Calvino perfezion\u00f2 lo zwinglianesimo fondando una propria dottrina protestante: il calvinismo. Non mancarono movimenti pi\u00f9 radicali che trovando alimento nelle tensioni sociali causarono sanguinose rivolte. Nel Regno di Francia il protestantesimo fu causa di guerre di religione che infuocarono per tutta la seconda met\u00e0 del XVI secolo. Come risposta la Chiesa cattolica indisse nel 1545 il concilio di Trento che, sebbene non riusc\u00ec nell'intento di ripristinare l'unit\u00e0 religiosa in Europa oramai definitivamente compromessa, dette inizio alla controriforma ovvero un insieme di misure di rinnovamento spirituale, teologico, liturgico che contraddistinsero il cattolicesimo in et\u00e0 moderna.\nL'impero di Carlo V e le grandi guerre d'Italia.\nLa pace di Lodi del 1454 aveva dato vita a un periodo di pace in Italia sebbene alquanto instabile. Infatti solo mezzo secolo dopo, alla morte di papa Innocenzo VIII e di Lorenzo de' Medici, la situazione precipit\u00f2. Complici le mire dei principi stranieri sugli Stati italiani, l'aspirazione della Repubblica di Venezia di ampliare i suoi domini di Terraferma e le ambizioni di potere di papa Alessandro VI e del duca di Milano Ludovico il Moro, a partire dalla fine del XV secolo iniziarono una serie di conflitti che sconvolsero la penisola con il loro seguito di distruzioni, epidemie e saccheggi. La stagione venne inaugurata nel 1494 con la discesa del re francese Carlo VIII con l'obiettivo di conquistare il Regno di Napoli, spedizione che tuttavia termin\u00f2 con un insuccesso delle armate francesi.\nLe guerre in Italia vennero continuate dal successore di Carlo, il nipote Luigi XII di Francia, arrivando a una situazione di stallo dopo una serie di conflitti e cambiamenti di alleanze. La situazione si acu\u00ec quando nel 1515 sal\u00ec sul trono francese l'ambizioso Francesco I seguito l'anno seguente su quello spagnolo da Carlo V d'Asburgo. Il primo atto dei difficili rapporti tra i due sovrani si ebbe nella corsa al all'elezione a imperatore del Sacro Romano Impero vinta poi da Carlo grazie ai finanziamenti dei ricchissimi banchieri Fugger. In questo modo Carlo si trov\u00f2 a essere il sovrano di un immenso territorio che comprendeva l'Impero spagnolo con le sue colonie americane, i Paesi Bassi, il Ducato di Borgogna, l'Arciducato d'Austria e il Sacro Romano Impero. Come imperatore Carlo si sent\u00ec investito del ruolo di guida di tutta la cristianit\u00e0 e su questa visione incentr\u00f2 tutta la sua politica interna ed estera dovendo, pertanto ricorrere a numerosi interventi militari e a far fronte a ingentissime spese che causarono malcontenti.\nNel prosieguo delle guerre d'Italia avvenne un fatto di grave portata: nel 1527 truppe imperiali di Carlo V, composte principalmente da lanzichenecchi di fede protestante, saccheggiarono Roma compiendo massacri nella popolazione e ingenti danni al patrimonio artistico; papa Clemente VII dovette trovare rifugio a Castel Sant'Angelo. L'evento ebbe grandi ripercussioni, non solo sulla Citt\u00e0 Eterna ma su tutta la politica del continente; la situazione si stabilizz\u00f2 nel 1530 quando il pontefice mise sul capo di Carlo la corona ferrea di imperatore e questi restitu\u00ec alla Chiesa i suoi possedimenti. Tale incoronazione accrebbe il proposito dell'imperatore di essere guida della Cristianit\u00e0 e di proteggerla dalla riforma protestante oltre che dalla minaccia dell'Impero ottomano che aveva gi\u00e0 conquistato il Regno d'Ungheria fermandosi solo nel 1529 dopo aver tentato di assediare Vienna.\nNel 1555, all'et\u00e0 di 55 anni, Carlo V decise di abdicare dividendo i suoi possedimenti tra due successori: al fratello Ferdinando I d'Asburgo cedette la corona imperiale mentre al figlio Filippo vennero consegnate le corone di Spagna, Castiglia, Sicilia e delle Nuove Indie a cui seguirono anche quelle dei Paesi Bassi e della Franca Contea. Fu proprio quest'ultimo che contribu\u00ec a mettere fine alle guerre d'Italia firmando nel 1559 la pace di Cateau-Cambr\u00e9sis con Elisabetta I d'Inghilterra ed Enrico II di Francia. Con questo trattato tutti gli Stati italiani persero la loro autonomia ed entrarono nell'orbita della Spagna, chi direttamente come il Ducato di Milano, lo Stato dei Presidi, il Regno di Napoli, di Sicilia e di Sardegna che divennero parte della corona spagnola governati da vicer\u00e9 o governatori; chi indirettamente, come lo Stato Pontificio, il Granducato di Toscana o la Repubblica di Genova. La Repubblica di Venezia fu l'unica a mantenere la propria indipendenza anche se dovr\u00e0 scendere a patti con la Spagna per poter continuare la guerra contro gli Ottomani nel Mediterraneo.\nEspansionismo ottomano.\nDopo aver preso Costantinopoli nel 1453 i turchi ottomani continuarono la loro espansione arrivando a conquistare anche la Siria e l'Egitto. L'apice dell'impero si ebbe durante il regno del sultano Solimano il Magnifico iniziato nel 1494. Sotto Solimano Istanbul, il nuovo nome di Costantinopoli, divenne una citt\u00e0 pi\u00f9 popolosa di qualsiasi altra europea e nel contempo si dot\u00f2 di grandiose opere architettoniche progettate dall'architetto Sin\u0101n. Solimano \u00e8 ricordato soprattutto per la sua attivit\u00e0 legislativa, promuovendo la realizzazione di un codice di leggi, e per le sue imprese militari che condusse instancabilmente per tutta la vita; celebre la sua vittoria nella battaglia di Moh\u00e1cs del 1526 nella quale sbaragli\u00f2 le truppe cristiane conquistando il Regno d'Ungheria e aprendosi la strada verso Vienna che assedier\u00e0 nel 1529 senza per\u00f2 riuscire a prenderla. Negli stessi anni, il suo ammiraglio Khayr al-D\u012bn Barbarossa conquistava Algeri e Tunisi facendone dei covi per i pirati barbareschi che da l\u00ec si spingevano fino a razziare le coste italiane e spagnole. Solimano non tralasci\u00f2 nemmeno la frontiera orientale con l'impero safavide avversario anche sulla dottrina religiosa essendo di confessione sunnita mentre gli ottomani erano sciti.\nCon Solimano gli Ottomani, dunque, arrivarono a rappresentare una reale minaccia per l'Europa cristiana. Carlo V rispose nel 1535 con una campagna di successo contro i pirati, mentre l'isola di Malta si distinse nel 1565 per un'eroica resistenza; ci\u00f2 non riusc\u00ec a Cipro, all'epoca possedimento veneziano, che cadde tre anni pi\u00f9 tardi. La fortemente celebrata vittoria di cristiani riuniti nella Lega Santa voluta da papa Pio V nella battaglia di Lepanto del 1571 non serv\u00ec a fermare l'espansionismo turco nel Mediterraneo e nei Balcani. Bisogner\u00e0 aspettare il 1683 quando il fallimento nella presa di Vienna ridimensioner\u00e0 le ambizioni di conquista degli Ottomani, costretti alla firma della pace di Carlowitz, sancendo di fatto il declino a cui stava andando incontro l'impero.\nFormazione degli Stati-nazione e guerre di religione.\nIl processo gi\u00e0 avviato nel Medioevo di formazione degli Stati-nazione ebbe il suo culmine del XVI secolo. Sotto il regno di Filippo II la Spagna raggiunse il massimo splendore, periodo conosciuto come \"Siglo de Oro\". Tuttavia iniziarono anche a manifestarsi i primi segni di decadenza. Mancava il ceto della borghesia, fondamentale per la crescita dell'economia e gli ingenti importazioni di metalli preziosi dalle colonie americane non contribuivano a far crescere l'economia del paese ma venivano utilizzate per saldare i debiti contratti con altri Stati.\nNel XVII secolo la Francia fu sconvolta da sanguinose guerre di religione che contrapposero i francesi di fede cattolica a quelli di fede calvinista, gli ugonotti. Il calvinismo fu dapprima perseguitato dal sovrano Enrico II, ma quando la corona pass\u00f2 alla moglie Caterina de' Medici i protestanti la politica mut\u00f2. Questo provoc\u00f2 un grosso malcontento tra le file cattoliche che per diversi anni fecero guerra ai calvinisti. La pace venne raggiunta solo dopo l'incoronazione di Enrico IV che con l'editto di Nantes nel 1598 consent\u00ec a tutti i francesi la libert\u00e0 di culto.\nDopo la travagliata guerra delle due rose, l'Inghilterra durante il XVI secolo fu relegata a un ruolo marginale, dovuto anche alla debolezza militare e allo scisma anglicano, voluto da re Enrico VII, che divise la chiesa inglese da quella cattolica. Il distacco da Roma venne portato a termine sotto il lungo e prospero regno di Elisabetta I d'Inghilterra (1558-1603) che attu\u00f2 una violenta repressione contro i cattolici arrivando a mettere a morte la cugina Maria Stuart. L'esecuzione di Maria aggrav\u00f2 i rapporti con la cattolicissima Spagna; nel 1570 una flotta di corsari inglesi cominci\u00f2 ad attaccare e a depredare le navi spagnole. Nel 1588 una potente flotta spagnola, l'Invincibile Armata, attacc\u00f2 il regno ma fu sconfitta e in gran parte distrutta: per la Spagna si tratt\u00f2 di una sconfitta gravissima mentre l'Inghilterra si avvi\u00f2 a diventare una forte potenza marittima. Alla morte di Elisabetta I, dato che non era sposata e non aveva figli, la corona pass\u00f2 alla famiglia degli Stuart.\nAll'epoca di Filippo II di Spagna i domini olandesi erano suddivisi in diciassette Province. Per secoli le civilt\u00e0 fiamminghe e olandesi si erano governate autonomamente e avevano goduto di un solido sviluppo economico. Il Re di Spagna impose sulla popolazione il cattolicesimo, provocando un grande malcontento soprattutto da parte di tutti i calvinisti, che nel 1566 diedero vita a una riforma antispagnola. La Spagna, cercando di riaffermare la propria autorit\u00e0, fece una violenta repressione e impose un maggior controllo anche sull'attivit\u00e0 urbana. Ma a questo suscit\u00f2 la ribellione anche dei cattolici che temevano di perdere la libert\u00e0 cittadina. Si unirono cos\u00ec nel 1576 ai calvinisti per una ribellione e firmarono un patto di unione nazionale.\nAnche la Polonia, dopo aver raggiunto il proprio apogeo politico-economico tra Quattrocento e Cinquecento, inizia ad attraversare un lento declino, che porter\u00e0 alla scomparsa del regno per l'ingerenza delle confinanti potenze europee (Prussia, Austria e Russia). Nell'et\u00e0 moderna in Scandinavia si smembra l'Unione di Kalmar e sorgono la Svezia e la Norvegia, mentre la Finlandia rimane sotto il governo svedese. In seguito la Norvegia viene conquistata dai danesi e la zona degli attuali Paesi baltici (sotto il governo svedese) viene conquistata dai russi. Infine, in Russia, dopo una lunghissima lotta contro i Mongoli Ivan il Terribile giunge all'indipendenza e si autoproclama Zar. Dopo la sua morte segue un periodo di disordini politici.\nMa la formazione degli Stati non fu un fenomeno che coinvolse tutta la popolazione europea. Nel Sacro Romano Impero, ormai tramontata l'idea di un impero universale europeo, il territorio continu\u00f2 a essere diviso in centinaia di regnicoli. Essi erano divisi anche sulla fede religiosa, chi di confessione cattolica, chi protestante e non mancarono gravi scontri armati tra i due schieramenti, come la gi\u00e0 ricordata guerra di Smalcalda. La, seppur momentanea, pace venne trovata con il trattato di Augusta del 1555 che, tuttavia, sanciva la divisione di fatto del regno secondo il principio \"Cuius regio, eius religio\". Anche l'Italia, uscita devastata e posta in gran parte sotto il dominio spagnolo, non riusc\u00ec ad affermare la propria identit\u00e0 nazionale perseverando nella sua frammentaria geografia politica.\nL'Asia nel XVI e nel XVII secolo.\nDinastie cinesi.\nDurante l'era della dinastia Ming, al potere tra il 1368 e il 1644, la Cina era il paese pi\u00f9 avanzato nella matematica e nelle scienze, tuttavia ben presto venne raggiunta e superata dagli europei. Gli storici hanno proposto diversi motivi per tale rallentamento tra cui l'incapacit\u00e0 di capitalizzare i suoi primi vantaggi e la mancanza di una \"rivoluzione scientifica\" a causa della difficolt\u00e0 a superare le tradizioni confuciane.\nNei primi decenni sotto i Ming, l'urbanizzazione del paese aument\u00f2 man mano che la popolazione cresceva e la divisione del lavoro diventava pi\u00f9 complessa. Anche i grandi centri urbani, come Nanchino e Pechino, contribuirono alla crescita dell'industria privata. In particolare si affermarono le industrie di piccola scala, spesso specializzate in oggetti di carta, seta, cotone e porcellana. Tuttavia la maggior parte della Cina era composta da centri urbani relativamente piccoli dotati di propri mercati. Durante il XVI secolo fior\u00ec il commercio via mare con l'Impero portoghese, spagnolo e olandese. Tali scambi fecero giungere un'enorme quantit\u00e0 di argento, di cui la Cina all'epoca aveva un disperato bisogno in quanto il suo precedente sistema basato sulla moneta cartacea era da tempo andato in crisi per colpa di una fortissima inflazione.\nSuccessivamente, con il declino della dinastia, la Cina torn\u00f2 a isolarsi volontariamente. Nonostante le politiche isolazioniste, l'economia soffr\u00ec ancora di una forte inflazione dovuta a una sovrabbondanza di argento spagnolo che entrava nella sua economia attraverso nuove colonie europee come Macao. Inoltre il paese dovette affrontare dure e costose guerre, seppur vittoriose, per proteggere la penisola coreana dai tentativi di invasione giapponesi. La crisi commerciale che colp\u00ec l'Europa intorno al 1620 fece sentire i suoi negativi effetti sull'economia cinese. La situazione fu ulteriormente aggravata da un periodo climatico non favorevole per l'agricoltura, dal verificarsi di calamit\u00e0 naturali e da improvvise epidemie. Un tale drammatico scenario aveva fortemente indebolito l'autorit\u00e0 del governo, cos\u00ec nel 1644 la dinastia Ming lasci\u00f2 il posto, dopo un breve periodo di transizione dominato dal ribelle Li Zicheng, alla dinastia Qing che fu l'ultima a governare sulla Cina imperiale.\nShogunati giapponesi.\nIl periodo Sengoku, iniziato intorno al 1467 e durato oltre un secolo, fu un'epoca di vasta crisi politica che il Giappone dovette fronteggiare mentre si trovava diviso in tanti piccoli feudi costantemente in guerra tra loro. In seguito al contatto con i portoghesi sull'isola di Tanegashima nel 1543, i giapponesi adottarono molte delle tecnologie e delle pratiche culturali europei, in campo militare (l'archibugio, armature in stile europeo, navi europee), religioso (cristianesimo), artistico e linguistico (integrazione di un vocabolario occidentale nella lingua giapponese).\nL'autorit\u00e0 del governo centrale fu in gran parte ristabilita grazie a Oda Nobunaga e Toyotomi Hideyoshi che dettero inizio al periodo Azuchi-Momoyama. Sebbene venga spesso indicato il 1573 come data di inizio, in termini pi\u00f9 ampi, il periodo inizi\u00f2 con l'ingresso di Oda Nobunaga a Kyoto nel 1568, quando guid\u00f2 il suo esercito nella capitale imperiale per insidiare Ashikaga Yoshiaki come quindicesimo e ultimo sh\u014dgun dello shogunato Ashikaga. Dur\u00f2 fino all'avvento al potere di Tokugawa Ieyasu dopo la sua vittoria sui sostenitori del clan Toyotomi nella battaglia di Sekigahara nel 1600. Tokugawa ricevette il titolo di sh\u014dgun nel 1603, dando vita allo shogunato Tokugawa che segn\u00f2 l'inizio del periodo Edo.\nCorea.\nNel 1392, il generale Yi Seong-gye dette inizio alla dinastia Joseon grazie a con un colpo di Stato in gran parte incruento. Yi Seong-gye spost\u00f2 la capitale della Corea nella sede dell'odierna Seoul. La dinastia fu fortemente influenzata dal confucianesimo, che svolse anche un ruolo importante nel plasmare la forte identit\u00e0 culturale della Corea.\nDurante la fine del XVI secolo, la Corea fu invasa due volte dal Giappone, la prima nel 1592 e di nuovo nel 1597. In entrambe le occasioni i giapponesi non riuscirono nell'impresa per via della resistenza postagli dell'ammiraglio Yi Sun-sin, il venerato comandante navale coreano, che guid\u00f2 la marina coreana utilizzando avanzate navi rivestite di metallo conosciute come navi testuggine. Poich\u00e9 le navi erano armate di cannoni, la marina dell'ammiraglio Yi fu in grado di demolire le flotte d'invasione giapponesi, distruggendo centinaia di navi nella seconda invasione del Giappone. Durante il XVII secolo, la Corea fu nuovamente invasa, questa volta dai manciuriani, che in seguito avrebbero conquistato la Cina come dinastia Qing. Nel 1637, il re Injo fu costretto ad arrendersi alle forze Qing e gli fu ordinato di inviare principesse come concubine al principe Dorgon.\nImperi dell'India.\nNel subcontinente indiano, la dinastia Lodi regn\u00f2 dal 1451 al 1526, verso la fine del sultanato di Delhi. L'ultimo sovrano della dinastia, Ibrahim Lodhi, venne sconfitto e ucciso da Babur nella prima battaglia di Panipat. Sull'altopiano del Deccan vi era l'Impero di Vijayanagara il cui potere venne fortemente ridotto a seguito di una grave sconfitta militare subita nel 1565 da parte dei sultanati del Deccan.\nSolitamente si considera il 1526 come data per l'inizio dell'Impero Mughal, una potenza imperiale persiana islamica che govern\u00f2 la maggior parte dell'Hindustan tra la fine del XVII e l'inizio del XVIII secolo. L'impero domin\u00f2 l'Asia meridionale e sudoccidentale, diventando la pi\u00f9 grande economia mondiale e potenza manifatturiera del tempo, il cui prodotto interno lordo si stima che valesse un quarto di quello mondiale e che fosse superiore all'intero europeo. Il \"periodo classico\" termin\u00f2 con la morte dell'imperatore Moghul Aurangzeb, anche se la dinastia continu\u00f2 per altri 150 anni. Durante questo periodo, l'Impero fu caratterizzato da un'amministrazione fortemente centralizzata che collegava le diverse regioni. Tutti i monumenti significativi dei Moghul, la loro eredit\u00e0 pi\u00f9 visibile, risalgono a questo periodo. Contemporaneamente il subcontinente indiano speriment\u00f2 su di s\u00e9 l'espansione dell'influenza culturale persiana con conseguenti brillanti risultati in campo letterario, artistico e architettonico. A partire dal 1674 l'Impero Maratha, situato nel Sud-ovest dell'attuale India, conobbe una notevole espansione sotto il dominio dei Peshwa, suoi primi ministri.\nAsia centrale.\nTra il XVI e l'inizio del XVIII secolo, l'Asia centrale si trovava sotto il dominio degli uzbeki mentre le regioni dell'Estremo Oriente erano governate dai \"pashtun\" locali. Tra il XV e il XVI secolo, dalle steppe giunsero varie trib\u00f9 nomadi, tra cui i Kip\u010daki, i Naiman, i Kangly, i Ongirrat e i Manghud. Questi gruppi erano guidati da Muhammad Shaybani, il \"Khan\" degli uzbeki.\nIl lignaggio dei \"pashtun\" afgani risale alla dinastia Hotaki. In seguito alle conquiste musulmane arabe e turche, i \"pashtun ghazi\" (guerrieri per la fede) invasero e conquistarono gran parte dell'India settentrionale durante il periodo della dinastia Lodi e della dinastia Suri. I guerrieri \"pashtun\" invasero anche la Persia cogliendo una fondamentale vittoria nella battaglia di Gulnabad. In seguito, i \"Pashtun\" fondarono l'Impero Durrani.\nL'Europa nel XVII secolo.\nScienza e cultura.\nIl XVI e il XVII secolo furono attraversati da una fase di straordinario sviluppo della scienza, tanto che gli stessi contemporanei furono consci di vivere una vera e propria rivoluzione scientifica. L'inizio di questo sviluppo si fa solitamente coincidere con il 1543, data di pubblicazione dell'opera di Niccol\u00f2 Copernico \"Sulle rivoluzioni delle sfere celesti\" con cui si mise in discussione il sistema geocentrico, che poneva la Terra al centro dell'Universo con tutti i corpi celesti che gli ruotavano intorno, a favore di quello eliocentrico in cui al centro vi era invece il Sole. Tale innovazione ebbe ripercussioni profondissime ponendo in crisi molti assiomi della scienza aristotelica ben radicati nella societ\u00e0 e negli insegnamenti cristiana. Il lavoro di Copernico trov\u00f2 molti sostenitori in tutta Europa nonostante la condanna ricevuta da parte della Chiesa di Roma alimentando nuove correnti filosofiche; il filosofo Giordano Bruno pag\u00f2 con la vita la sua strenua difesa delle nuove idee che andavano circolando. I calcoli di Copernico vennero continuati da Giovanni Keplero, che ne forn\u00ec una dimostrazione, e da Galileo Galilei che, grazie all'utilizzo del primo telescopio rifrattore, aggiunse ulteriori scoperte come le macchie solari o i satelliti di Giove. Galilei \u00e8 accreditato dai pi\u00f9 anche per essere stato l'iniziatore del metodo scientifico successivamente perfezionato da molto altri scienziati e in particolare dal lavoro \"i principi matematici della filosofia naturale\" pubblicato nel 1687 da Isaac Newton.\nAnche la medicina visse un periodo di grandi innovazioni e in particolare nell'anatomia che benefici\u00f2 dell'abrogazione del divieto di dissezione dei cadaveri. Cos\u00ec, gi\u00e0 nel 1534, l'anatomista Andrea Vesalio pot\u00e9 pubblicare una serie di tavole anatomiche che mostravano con un dettaglio e una precisione mai raggiunta prima gli organi umani. Verso la fine degli anni 1620 William Harvey pubblic\u00f2 i suoi lavori con cui descriveva la circolazione del sangue.\nConsci della necessit\u00e0 che tale \u00abaccumulo\u00bb di sapere che andava a formarsi necessitasse di condivisione, alcuni uomini di scienza e ricchi mecenati fecero nascere in tutta Europa accademie scientifiche ove riunire insieme i pi\u00f9 grandi studiosi del tempo; la prima di queste fu l'Accademia dei Lincei, fondata nel 1603 a Roma e di cui lo stesso Galilei ne face parte. Certamente degna di menzione la \"Royal Society\" nata nel 1660 a Londra grazie all'iniziativa di John Evelyn e altri accademici allo scopo di promuovere l'eccellenza scientifica come viatico per il benessere della societ\u00e0 e ben presto divenuta un \u00abprezioso sistema di comunicazione tra studiosi\u00bb.\nTra la fine del XVI secolo e l'inizio del successivo in Italia si svilupp\u00f2, per propagarsi in tutta Europa, il Barocco, un movimento estetico, ideologico e culturale che influenz\u00f2 il mondo delle arti, della letteratura, della musica. L'arte barocca fior\u00ec a Roma grazie alle eminenti opere di artisti del calibro di Gian Lorenzo Bernini, Francesco Borromini e Pietro da Cortona anche se lo snodo fondamentale fu costituito dall'opera di Caravaggio. Nucleo pulsante della nuova sensibilit\u00e0 \u00e8 la tensione dinamica, che si esprime in una ricca gamma di soluzioni stilistiche: l'andamento curvilineo dei corpi architettonici, il sistematico ricorso alla figura bifocale dell'ellisse, l'adozione della colonna tortile e del frontone \"rotto\", la plastica concitazione delle figure, il rigoglio vaporoso dei drappeggi, la proliferazione dell'ornamento, la dilatazione pittorica delle superfici. Per quanto riguarda la letteratura barocca, gli autori frequentarono con disinvoltura tutti i generi letterari, dal poema alla lirica, dal dramma al romanzo, dalla cronaca di viaggio al saggio erudito, con coraggioso sperimentalismo. La musica barocca solitamente compre un arco di tempo pi\u00f9 vasto ma tra i pi\u00f9 importanti compositori del Seicento troviamo, oltre a Claudio Monteverdi a cui si attribuisce la nascita dell'opera e il superamento della musica rinascimentale, Arcangelo Corelli, Alessandro Stradella, Dietrich Buxtehude, Heinrich Sch\u00fctz, Jacques Champion de Chambonni\u00e8res (considerato il fondatore della scuola clavicembalistica francese), Sigmund Theophil Staden e Johann Jakob Froberger.\nLa guerra dei trent'anni.\nCon pace di Augusta del 1555 si era raggiunta una instabile tregua in Germania tra cattolici e protestanti tanto che dopo un paio di decenni la situazione and\u00f2 a deteriorarsi. Sulla scia della controriforma e a seguito dell'intensa predicazione dei Gesuiti la fazione cattolica divenne sempre pi\u00f9 rigida e intollerante verso i protestanti che, in ottica difensiva, si riunirono dell'unione evangelica; i cattolici risposero associandosi nella lega cattolica. Un tale clima, dominato da fanatismi e intransigenze dottrinali, ebbe ripercussioni anche sulle comunit\u00e0 ebraiche, che subirono persecuzioni e sul fenomeno della caccia alle streghe che si intensific\u00f2.\nLa situazione precipit\u00f2 con la salita al trono di Boemia di Ferdinando II d'Asburgo, fervente cattolico e destinato a divenire imperatore. Le continue vessazioni a cui furono sottoposti i nobili protestanti spinsero alcuni di loro ad assaltare il castello di Praga e a gettare dalla finestra alcuni governatori imperiali; poco dopo la Dieta di Boemia elesse come proprio sovrano Federico V del Palatinato, capofila dell'unione evangelica: era cos\u00ec iniziata la guerra dei trent'anni. Come reazione la lega Cattolica scese in guerra e, guidata dal conte di Tilly, sconfisse pesantemente i protestanti nella battaglia della Montagna Bianca combattuta nel 1620.\nIn breve tempo la guerra, iniziata come un conflitto tra protestanti e cattolici, arriv\u00f2 a coinvolgere tutti gli Stati europei. La cattolica Spagna scese immediatamente in campo a fianco degli imperiali provocando l'ingresso nello scenario della Repubblica delle Sette Province Unite e dell'Inghilterra dalla parte dei protestanti. Federico V del Palatinato trov\u00f2 l'appoggio anche di Cristiano IV di Danimarca. L'ampliamento del conflitto non mut\u00f2 tuttavia le sorti di questi primi anni di guerra, con gli eserciti imperiali, aiutati anche dalla guida i Albrecht von Wallenstein, continuarono a cogliere vittorie tanto che Ferdinando d'Asburgo, ora divenuto imperatore, si sent\u00ec talmente forte da emanare nel 1629 l'editto di Restituzione con cui i protestanti venivano obbligati a restituire i beni ecclesiastici, secolarizzati dopo il 1552. La paura dell'eccessivo potere che la dinastia asburgica stava acquisendo, spinse il Regno di Svezia, su pressioni della Francia del cardinale Richelieu, a scendere direttamente in campo a favore della fazione protestante.\nL'entrata della Svezia, nonostante la morte in battaglia del re Gustavo II Adolfo, cambiarono le sorti della guerra a favore dell'unione evangelica. Tale situazione di vantaggio fece scendere in campo direttamente anche la Francia, cos\u00eccch\u00e9 l'ultima fase del conflitto prese i connotati della continuazione della rivalit\u00e0 franco-asburgica per l'egemonia sulla scena europea.\nSecolo d'oro olandese.\nLa ribellione iniziata nel 1566 contro la Spagna port\u00f2 le province settentrionali dei Paesi Bassi nel 1581 a dichiararsi indipendenti dalla sovranit\u00e0 di Filippo II e a dare vita alla Repubblica delle Sette Province Unite. Nel nuovo Stato ogni citt\u00e0 mantenne la propria sostanziale autonomia garantite da forme di autogoverno pur riconoscendo gli Stati Generali come organo supremo a cui partecipavano rappresentanti di ogni provincia con uguale diritto di voto anche se l'Olanda di fatto vantava una incontrastata superiorit\u00e0. L'indipendenza comport\u00f2 enormi benefici nelle tradizionali attivit\u00e0 di commercio via mare, gi\u00e0 peraltro ben floride.\nLa necessit\u00e0 di avventurarsi in imprese commerciali complesse e talvolta pericolose diede l'impulso alla fondazione della Compagnia olandese delle Indie orientali. Nata nel 1602 dalla fusione di dieci precedenti compagnie, essa \u00e8 considerata una delle prime societ\u00e0 per azioni della storia e a lei venne affidato in regime di monopolio, che nella teoria economica del tempo era giudicato un sistema auspicabile, tutto il commercio con i popoli dell'oceano indiano. La compagnia, dotata di una propria flotta e di propri uomini armati, raggiunse un potere eccezionale, non solo economico ma addirittura politico. Sull'esempio dei suoi enormi guadagni venne fondata anche la Compagnia olandese delle Indie occidentali che, tuttavia, ebbe minor fortuna.\nUn cos\u00ec prospero sviluppo commerciale non pot\u00e9 non prescindere dalla presenza di avanzate istituzioni finanziarie. I titoli di credito, gi\u00e0 scambiati fin dal Medioevo, divennero uno strumento abituale di mercanti e banchieri; nel 1609 venne fondata la \"Amsterdamsche Wisselbank\" (banca dei cambi di Amsterdam), una vera e propria banca pubblica, il cui modello venne replicato anche altrove. Negli stessi anni apr\u00ec agli scambi finanziari la borsa di Amsterdam in cui si negoziavano lettere di cambio, titoli di debito pubblico e azioni delle compagnie, talvolta dando vita anche a fenomeni puramente speculativi. Il commercio non fu, tuttavia, l'unico protagonista dell'economia delle Province Unite: industria, cantieristica navale, settore tessile, lavorazione dei diamanti, agricoltura e produzione di birra e distillati, furono tutti settori di grande redditivit\u00e0. Un diffuso benessere economico a sua volta spingeva i consumi e dunque l'economia in generale; mobili, tappeti, tessuti ricercati, oggetti ornamentali, quadri, ecc. non si trovavano solamente nelle case dei ricchi ma anche il ceto medio poteva disporne.\nMa non solo l'economia caratterizz\u00f2 il Secolo d'oro olandese, la tolleranza religiosa e il cosmopolitismo furono gli artefici anche di un marcato dinamismo culturale. Ogni villaggio disponeva di una propria scuola mentre l'istruzione superiore era garantita dalla presenza di cinque universit\u00e0 di cui quella di Leida era la pi\u00f9 importante. Amsterdam divenne uno dei pi\u00f9 importanti centri editoriali dove si potevano pubblicare opere che nel resto dell'Europa venivano bandite. La pittura del Secolo d'oro olandese ebbe compre protagonisti di tantissimi artisti tra cui Rembrandt, Frans Hals, Jan Vermeer. Nel campo giuridico, Ugo Grozio teorizz\u00f2 un diritto valido universalmente, gettando le badi per il diritto internazionale e costituendo un caposaldo del pensiero del pensiero giuridico moderno, mentre il filosofo Benedetto Spinoza \u00e8 considerato uno dei maggiori esponenti del razionalismo, antesignano dell'Illuminismo e della moderna esegesi biblica.\nGuerra civile inglese e le sue conseguenze.\nEssendo Elisabetta I d'Inghilterra senza figli, alla sua morte il trono and\u00f2 al re di Scozia Giacomo Stuart che un\u00ec le corone. Il suo regno fu contrassegnato da difficolt\u00e0 finanziare dovute alle ingenti spese militari e al mantenimento di una sfarzosa corte, a cui il re rispose aumentando le imposizioni fiscali generando cos\u00ec malcontento nei propri sudditi. Tali problemi continuarono anche con suo figlio e suo successore, Carlo I d'Inghilterra, la cui politica religiosa relativamente vicina alla chiesa cattolica serv\u00ec solo ad aggravare la distanza tra la corona e il popolo. Inoltre, Carlo si trov\u00f2 a dover chiedere nuovi finanziamenti al parlamento inglese per far fronte agli scozzesi che si erano armati contro di lui per sostenere alcune loro rivendicazioni. Il parlamento prese l'occasione per chiedere al re in cambio alcune prerogative ma Carlo rispose sciogliendolo momentaneamente. Una volta riconvocato, i rapporti con il sovrano non mutarono certamente in meglio, tanto che Carlo tent\u00f2, senza successo di far arrestare alcuni parlamentari particolarmente ostili scatenando la furia dei cittadini di Londra gi\u00e0 sollevatisi contro la corona a seguito di una crisi commerciale che stava attanagliando la citt\u00e0: la guerra civile inglese ebbe cos\u00ec inizio.\nNella battaglia di Naseby del 1645 l'esercito realista venne pesantemente sconfitto da quello repubblicano guidato da Oliver Cromwell e lo stesso sovrano dovette consegnarsi agli scozzesi per trovare salvezza. Fuggito, venne nuovamente sconfitto e questa volta cadde prigioniero. Dopo essere stato processato fin\u00ec per essere decapitato nel palazzo di Whitehall nel 1649; poco dopo venne abolita la camera dei Lord e proclamato il \"Commonwealth of England\". Assunto il titolo di lord protettore, Cromwell in realt\u00e0 instaur\u00f2 un regime di dittatura militare confermando comunque le sue doti di \"leader\" riuscendo in breve tempo a pacificare la Scozia, a soffocare le rivolte in Irlanda e a ristabilire l'ordine in Inghilterra; sotto il suo comando l'esercito inglese vinse la prima guerra anglo-olandese facendo ottenere al paese importati accordi commerciali. Inoltre, grazie anche ad un'alleanza con la Francia, sconfisse la Spagna in un conflitto protrattosi dal 1655 al 1660. Alla sua morte, avvenuta nel 1658, le redini del regime vennero prese dal figlio Richard che tuttavia si dimise dalla carica solamente due anni pi\u00f9 tardi conscio non riuscire a far fronte alle evidenti instabilit\u00e0 del suo potere. A seguito di ci\u00f2 il parlamento restaur\u00f2 la monarchia e la dinastia Stuart consegnando il trono a Carlo II, il figlio del re giustiziato undici anni prima.\nMorto 1685 Carlo, ci si trov\u00f2 con il problema della successione al trono: una parte del Parlamento, appartenente al partito \"Whig\", non voleva che il fratello minore del defunto re, Giacomo, prendesse il potere in quanto apertamente cattolico, mentre i \"Tory\" sostenevano la necessit\u00e0 di rispettare la linea di successione. Alla fine, il 23 aprile 1685, Giacomo II venne incoronato. Il suo regno inizi\u00f2 subito con atti di dispotismo creando forti malcontenti. I dissidenti si rivolsero a Guglielmo III d'Orange, marito della primogenita del re, che il 5 novembre 1688 sbarc\u00f2 a Torbay costringendo Giacomo II a trovare rifugio in Francia. Il parlamento incoron\u00f2 come nuovi sovrani Guglielmo e la moglie Maria II congiuntamente e poco dopo, nel 1689, eman\u00f2 il \"Bill of Rights\", considerato ancora oggi uno dei cardini del sistema costituzionale del Regno Unito, con cui il paese divenne una monarchia costituzionale. La cosiddetta \"Gloriosa rivoluzione\" fu cos\u00ec compiuta.\nL'et\u00e0 dei lumi e delle rivoluzioni.\nL'Illuminismo.\nL\"et\u00e0 dei lumi\": con questa espressione, che mette in evidenza l'originalit\u00e0 e la caratteristica di rottura consapevole nei confronti del passato, si diffuse in Europa il nuovo movimento di pensiero degli illuministi francesi che in effetti affondava le sue radici nella cultura inglese. Voltaire, Montesquieu, Fontenelle riconoscevano infatti di essersi ispirati a quella filosofia inglese fondata sulla ragione empirica e sulla conoscenza scientifica, elementi essenziali del pensiero di Locke e di Newton e David Hume che risalivano a loro volta a quello di Francesco Bacone.\nLa fede nella ragione, coniugandosi con il modello sperimentale della scienza newtoniana, sembrava rendere possibile la scoperta non solo delle leggi del mondo naturale, ma anche di quelle dello sviluppo sociale. Si pens\u00f2 allora che, usando correttamente la ragione, sarebbe stato possibile un progresso indefinito della conoscenza, della tecnica e della morale: convinzione questa che verr\u00e0 successivamente ripresa e rafforzata dalle dottrine positiviste.\nUna particolare funzione sociale e politica venne svolta nel \"Si\u00e8cle des Lumi\u00e8res\" dai salotti letterari. Gli incontri erano ora organizzati da altolocati membri dell'alta borghesia o dell'aristocrazia riformista francese che erano soliti invitare in casa loro intellettuali pi\u00f9 o meno noti per conversare e dibattere temi d'attualit\u00e0 o argomenti particolarmente graditi all'anfitrione. In questo ambiente culturale svolgono un ruolo preminente le donne, le \"salonni\u00e8ries\" (salottiere) alle quali il nuovo ideale egualitario illuminista offriva l'opportunit\u00e0 di collaborare, mostrando le proprie doti intellettuali, a un progetto radicalmente riformista non pi\u00f9 riservato a una cultura soltanto maschile.\nEmblema dell'illuminismo francese, assieme al pensiero di Voltaire, sar\u00e0 la grandiosa opera dell\"Enciclopedia\" o \"Dizionario ragionato delle scienze, delle arti e dei mestieri\" che in 35 volumi, pubblicati dal 1751 al 1780, da un consistente gruppo di intellettuali sotto la direzione di Diderot e D'Alembert, diffonder\u00e0 i principi illuministici non solo in Francia ma, attraverso numerose traduzioni, in tutta Europa. Gli illuministi contestavano soprattutto i dogmi della chiesa in quanto diceva cose non vere secondo la ragione umana. Infatti la chiesa per non essere giudicata mise all'indice molti dei libri illuministi.\nLe guerre del XVIII secolo.\nGran parte del XVIII secolo fu contraddistinto da conflitti armati intercorsi tra le potenze europee, scoppiati perlopi\u00f9 a causa dei commerci internazionali e per questioni dinastiche in quanto tutte le dinastie regnanti erano imparentate tra di loro e dunque tutte avevano legittime rivendicazioni quando una linea di successione si esauriva. A differenza delle guerre di religione del secolo precedente, i conflitti del XVIII secolo furono sostanzialmente meno sanguinosi. Questi furono prevalentemente combattuti da eserciti permanenti, dotati di un'imponente organizzazione burocratica e composti da soldati professionisti sottoposti a una durissima disciplina.\nNel 1700 Carlo II di Spagna mor\u00ec senza discendenti ponendo fine al ramo degli Asburgo di Spagna; il suo testamento a favore di Filippo di Borbone, nipote del re Luigi XIV di Francia, trov\u00f2 l'opposizione di Inghilterra, Repubblica delle Sette Province Unite e Austria preoccupate per la possibile unione delle corone di Francia e Spagna. Il conflitto che ne segu\u00ec caus\u00f2 lo smembramento di gran parte dell'Impero spagnolo oramai sul viale del tramonto dopo un periodo di grande prosperit\u00e0. Un nuovo scontro per motivi dinastici tra Asburgo e Borbone fu la guerra di successione polacca scoppiata nel 1733 alla morte di Augusto. Nonostante che il conflitto termin\u00f2 con l'ascesa al trono di Augusto III di Polonia, sostenuto dagli Asburgo, fu l'alleanza franco-ispano-sabauda a beneficiare di diverse espansioni territoriali. La guerra di successione austriaca inizi\u00f2 nel 1740 quando l'imperatore Carlo VI d'Asburgo mor\u00ec improvvisamente lasciando il trono d'Austria alla figlia Maria Teresa secondo quando disposto dalla Prammatica Sanzione del 1713. Anche questo conflitto comport\u00f2 diverse modifiche nell'asseto geopolitico europeo.\nSe la prima met\u00e0 del Settecento fu contraddistinta dalle guerre di successione, la seconda si apr\u00ec con un conflitto, causato da motivi prevalentemente economici, di cos\u00ec vasta scala che Winston Churchill lo definir\u00e0 come la \u00abprima vera guerra mondiale\u00bb, in quanto combattuta non solo in Europa ma anche nelle colonie di nelle Americhe, in Asia e in Africa occidentale. Scoppiata a causa della invasione prussiana della Sassonia, la guerra dei sette anni vide il trionfo dell'Inghilterra come potenza navale a spese della Francia che vide le sue ambizioni coloniali oramai al tramonto perdendo i suoi territori corrispondenti all'odierno Canada, quelli in India, nei Caraibi e sulla costa del Senegal. Dopo l'inconcludente guerra contro la Svezia, la Russia di Caterina II inizi\u00f2 una campagna contro gli Ottomani erigendosi a protettrice della cristianit\u00e0 ortodossa contro la minaccia islamica.\nL'Inghilterra fu certamente la potenza che usc\u00ec maggiormente rafforzata dalle guerre del Settecento, soprattutto sui mari, tuttavia non fu l'unica. La guerra dei sette anni sanc\u00ec definitivamente l'ascesa del Regno di Prussia di Federico il Grande, gi\u00e0 protagonista del conflitto per la successione austriaca. Federico era riuscito a creare un vero Stato militare tanto che i contemporanei descrivevano la Prussia non come \"uno Stato con un esercito ma un esercito con uno Stato\". Ma il regno di Federico non fu solo questo: i prussiani riuscirono a mettere in piedi lucrosi scambi commerciali con il Baltico mentre la tolleranza religiosa aveva permesso l'arrivo di molti artigiani ugonotti scappati dalla Francia che contribuirono allo sviluppo manifatturiero. In Italia, l'abilit\u00e0 di Vittorio Amedeo II di Savoia premise al ducato sabaudo di affermarsi come piccola ma concreta potenza; ottenuta la Sardegna nel 1718 in cambio della cessione all'Austria della Sicilia, Vittorio Amedeo prese il titolo di Re di Sardegna.\nPrima rivoluzione industriale.\nGrazie all'espansione dei commerci internazionali, nel corso del Settecento si assistette a una crescita della domanda di prodotti che stimol\u00f2 il passaggio da una produzione artigiana a quella manifatturiera. La rivoluzione industriale che ne scatur\u00ec fu un processo di evoluzione economica che da un sistema agricolo-artigianale-commerciale basato sul sistema corporativo port\u00f2 a un sistema industriale moderno caratterizzato dall'uso generalizzato di macchine azionate da energia meccanica e dall'utilizzo di nuove fonti energetiche inanimate (come ad esempio i combustibili fossili). Iniziata in Inghilterra intorno agli anni 1760, riguard\u00f2 prevalentemente il settore tessile-metallurgico e comporta l'introduzione della spoletta volante e della macchina a vapore.\nLa rivoluzione industriale comport\u00f2 una profonda e irreversibile trasformazione che parte dal sistema produttivo fino a coinvolgere il sistema economico nel suo insieme e l'intero sistema sociale. L'apparizione della fabbrica e della macchina modific\u00f2 i rapporti fra gli attori produttivi. Nacque cos\u00ec la classe operaia che riceve, in cambio del proprio lavoro e del tempo messo a disposizione per il lavoro in fabbrica, un salario. Contemporaneamente si afferm\u00f2 anche un ceto borghese dotato di mentalit\u00e0 imprenditoriale, spirito di iniziativa e propensione al rischio che dette vita al capitalismo industriale, imprenditore proprietario della fabbrica e dei mezzi di produzione, che mira a incrementare il profitto della propria attivit\u00e0.\nLa rivoluzione industriale ebbe enormi implicazioni sociali. Grazie all'utilizzo di fonti di energia trasportabili, come il carbone, le fabbriche vennero costruite nelle citt\u00e0 provocando una sostanziale emigrazione di contadini dalle campagne che si ritrovarono a vivere in condizioni di sovraffollamento e scarsa igiene. La necessit\u00e0 di trasportare materiali, spesso pesanti, comport\u00f2 un miglioramento senza precedenti delle vie di comunicazione. L'innovazione tecnologica and\u00f2 incontro a un rapido sviluppo grazie all'introduzione di nuove tecnologie: nel 1784 Henry Cort brevett\u00f2 un sistema di puddellaggio che consent\u00ec l'ottenimento di ghisa di alta qualit\u00e0 mentre, poco dopo, Edmund Cartwright invent\u00f2 il telaio meccanico.\nLa Rivoluzione americana.\nAlla fine della guerra dei sette anni la costa occidentale dell'America del Nord, che si estendeva dal Canada alla Florida, era divisa tra le tredici colonie britanniche. Sebbene ogni colonia fosse contraddistinta da una diversa composizione sociale e da un diverso sistema produttivo, complessivamente la loro vita culturale e economica poteva dirsi assai vivace. Filadelfia, Boston e New York erano le citt\u00e0 principali e la popolazione era in progressiva crescita passando dai circa due milioni di abitanti nel 1770 ai quasi tre milioni di dieci anni dopo. Commercialmente esse dipendevano tuttavia dal governo di Londra: tutte le merci esportate dovevano passare prima dalla Gran Bretagna e la loro libert\u00e0 imprenditoriale era limitata per evitare di entrare in concorrenza con la madrepatria. Nel tentativo di guadagnare autonomia, le colone si erano dotate di assemblee legislative elette dai cittadini che, nonostante avessero conquistato anche ampi poteri nel tempo, non erano riuscite ad affermarsi come confidato scontrandosi spesso con i rappresentanti del governo centrale. Quando la madrepatria decise di aumentare il prelievo fiscale le colonie reagirono duramente invocando il principio di \"nessuna tassazione senza rappresentanza\" in quanto nessun loro rappresentante sedeva presso il parlamento.\nLa situazione degener\u00f2 quando il 16 dicembre 1773 vi fu un atto di protesta da parte dei coloni, passato alla storia come il \"Boston Tea Party\", che port\u00f2 le autorit\u00e0 britanniche a ritirare qualsiasi autonomia concessa al Massachusetts. Nell'aprile del 1775 iniziarono i primi scontri armati e le colonie istituirono un esercito comune la cui guida venne affidata a George Washington. Il 4 luglio 1776, il secondo congresso continentale, tenutosi a Filadelfia, dichiar\u00f2 l'indipendenza della nazione chiamata \"Stati Uniti d'America\" con la Dichiarazione d'indipendenza, scritta da Thomas Jefferson. Essa venne creata secondo i principi repubblicani che enfatizzavano i doveri pubblici e aborrivano la corruzione e i diritti ereditari nobiliari; nella sua stesura non mancarono chiari riferimenti alla \"Magna Carta\", agli ideali illuministici e al contrattualismo di John Locke. \nInizialmente i coloni ribelli subirono la maggior organizzazione e potenza militare dell'esercito del Regno di Gran Bretagna ma poi, grazie a una maggiore esperienze e all'aiuto da parte di molte potenze europee in concorrenza con l'Inghilterra, riuscirono a cogliere nella battaglia di Saratoga del 1777 una prima decisiva vittoria che cambi\u00f2 le sorti del conflitto. Il trattato di Parigi, firmato nel 1783, pose ufficialmente fine alla guerra dopo quasi otto anni di combattimenti con il riconoscimento ufficiale dell'indipendenza delle oramai ex colonie. Nel 1787, sempre a Filadelfia, una assemblea costituente a cui partecipavano i rappresentanti di tutti i tredici Stati approv\u00f2, dopo due mesi di lavori, la costituzione del neonato Stato. Nel 1789 George Washington assunse la carica di primo presidente degli Stati Uniti d'America.\nLa Rivoluzione francese e Napoleone Bonaparte.\nPer la Francia il XVIII secolo fu un periodo fecondo dal punto di vista culturale ma assai difficile sul lato economico e politico. Gi\u00e0 con la morte di Luigi XIV il potere della monarchia si era incrinato e per risolvere il grave \"deficit\" che affliggeva lo Stato Luigi XVI fu costretto a convocare nel 1789, dopo fallimentari tentativi di riforma economica, gli Stati generali, cosa che non accadeva dal 1614. Tuttavia, il terzo stato, non sentendosi sufficientemente rappresentato nell'assemblea dove gli interessi convergenti del clero e della nobilt\u00e0 facevano da padrone, si autoproclam\u00f2 \"Assemblea nazionale\". Con il successivo giuramento della Pallacorda si dette vita, il 9 luglio 1789, all'assemblea nazionale costituente; da questi eventi origin\u00f2 un grande movimento rivoluzionario, il cui primo atto simbolico fu la presa della Bastiglia del 14 luglio da parte del popolo parigino insorto a difesa dell'Assemblea.\nNei giorni successivi l'assemblea deliber\u00f2 una serie di decreti con cui inizi\u00f2 a disgregare il sistema di \"Ancien R\u00e9gime\" mentre nelle campagne venivano assaltate le dimore della nobilt\u00e0. Nella notte del 4 agosto venne abolito il feudalesimo e poco dopo soppressi qualsiasi privilegio giuridico e fiscale. Il 26 agosto venne approvata la dichiarazione dei diritti dell'uomo e del cittadino, redatta sulla base degli ideali illuministici e giusnaturalistici. Nei due anni successivo tra il 6% e il 10% dei beni ecclesiastici e nobiliari vennero confiscati dallo Stato mentre gli ordini religiosi non impegnati nell'assistenza o nell'insegnamento vennero soppressi. Il timore di una controrivoluzione port\u00f2 all'instaurazione di un vero e proprio \"regime del terrore\", sotto la guida di Maximilien de Robespierre, contraddistinto da numerose esecuzioni capitali di semplici sospetti e avversari politici. Con la caduta di Robespierre si afferm\u00f2 il potere di un direttorio che mitig\u00f2 la situazione.\nL'affermazione dei principi di governo democratico e la reazione delle potenze europee, portarono a conflitti che condussero alla presa del potere da parte del generale Napoleone Bonaparte che era riuscito a farsi eleggere come primo console dando forma a un sistema di governo dittatoriale in cui egli si poneva come despota illuminato. Bonaparte inizi\u00f2 una serie di riforme amministrative e sociali che trasformarono la Francia: la gestione dello Stato venne accentrata, si dette impulso all'istruzione pubblica in modo da poter formare una classe di ottimi tecnici, alla funzione pubblica venne affidato anche il compito dell'assistenza sociale e sanitaria. Largo uso si dette al metodo scientifico, come il ricorso alla statistica, per ottimizzare le scelte di intervento pubblico, gettando le basi procedurali dello Stato moderno. Nel 1804 promulg\u00f2 il codice civile con cui si metteva fine definitivamente all'antico sistema di diritto comune tipico del diritto medievale e dell'et\u00e0 moderna iniziando una nuova era.\nBonaparte deve la sua fama soprattutto ai campi militari. Egli, infatti, condusse una serie di brillanti campagne militari contro tutte le monarchie europee che culminarono con la celebre battaglia di Austerlitz in cui sconfisse nel 1805 l'Austria mettendo formalmente fine al Sacro Romano Impero. In pochi anni, Napoleone aveva sottomesso quasi tutta l'Europa. All'apice del potere, nel 1814, era riuscito a farsi incoronare imperatore dei francesi da parte di papa Pio IV in una cerimonia tenutasi nella cattedrale di Notre Dame. Tuttavia, quando nel 1812 dette inizio alla campagna di Russia, come risposta allo zar che aveva rotto gli accordi commerciali con la Francia riprendendo la propria libert\u00e0 economica, Napoleone imbocc\u00f2 la strada del declino. La vittoria nella battaglia di Borodino e la presa di Mosca non riuscirono a essere determinanti contro la tecnica della \"terra bruciata\" messa in campo dall'esercito zarista e la Grande Armata francese fu costretta a un ritiro che in breve si trasform\u00f2 in rotta. Esiliato sull'isola d'Elba, Napoleone torn\u00f2 al potere a seguito dell'insoddisfazione del popolo francese verso la restaurazione al trono della dinastia dei Borbone. Tuttavia, le potenze europee si erano coalizzate per sconfiggerlo definitivamente, cosa che avvenne nella battaglia di Waterloo del 18 giugno 1815. Deportato sull'isola di Sant'Elena, in mezzo all'oceano Atlantico, morir\u00e0 il 5 maggio 1821."}
{"id": "732346", "revid": "125328246", "url": "https://it.wikipedia.org/wiki?curid=732346", "title": "Raul Montanari", "text": "Biografia.\nTrasferitosi a Milano con la famiglia, compie studi classici all'Universit\u00e0 Cattolica del Sacro Cuore e si laurea in Lettere antiche, conseguendo poi un master in Comunicazioni sociali.\nIl suo primo romanzo, \"Il buio divora la strada\", edito da Leonardo, \u00e8 uscito nel 1991. Nel 2008 pubblica \"La prima notte\" (Baldini &amp; Castoldi); il libro si svolge nell'arco di una nottata, ed \u00e8 quasi interamente costituito da un dialogo tra un uomo e una donna, con particolare attenzione ai personaggi rispetto alla trama, tendenza confermata nel successivo \"Strane cose, domani\", A quanto l'autore ha raccontato in diverse interviste, il soggetto \u00e8 basato su un fatto realmente accadutogli (il ritrovamento del diario abbandonato da una ragazza in un parco milanese). In seguito, Montanari pubblica \"L'esordiente\" (2011), satira del mondo letterario italiano, e \"Il tempo dell'innocenza\" (2012), meditazione sull'impossibilit\u00e0 di sfuggire al destino.\nPer il teatro, ha tradotto il \"Tieste\" di Seneca, \"Edipo Re\" e \"Edipo a Colono\" di Sofocle, \"Doppio Sogno\" di Arthur Schnitzler e il \"Macbeth\" di Shakespeare. \u00c8 stato docente presso l'Universit\u00e0 Cattolica. A Milano dirige una scuola di scrittura creativa.\nNel 2012, per il complesso delle sue attivit\u00e0 gli \u00e8 stato assegnato il premio istituzionale della citt\u00e0 di Milano (Ambrogino d\u2019oro).\nNel 2015 ha pubblicato con Einaudi Stile Libero \"Il regno degli amici\", il primo romanzo di Montanari ambientato interamente nel mondo degli adolescenti La storia \u00e8 ambientata nell'estate dell'82."}
{"id": "732347", "revid": "1414688", "url": "https://it.wikipedia.org/wiki?curid=732347", "title": "Michela Ponza", "text": "\u00c8 nipote del fondista Vincenzo Demetz ed \u00e8 sorella dell'ex biatleta Ivonne, a loro volta atleti di alto livello.\nBiografia.\nOriginaria di Santa Cristina Valgardena e tesserata per il Gruppi Sportivi Fiamme Gialle, entr\u00f2 a far parte della nazionale italiana nel 1994. Inizi\u00f2 la carriera sportiva praticando lo sci di fondo, sport nel quale gi\u00e0 suo nonno Vincenzo Demetz aveva raggiunto due medaglie di bronzo ai Mondiali del 1937.\nIl suo punto di forza era la grande precisione al poligono di tiro: ha concluso 54 gare senza errori (e nella stagione 2005-2006 ha raggiunto l'87% dei centri - posizione a terra 90%, posizione in piedi 85% -). Per contro risultava lenta sugli sci da fondo\nIn carriera partecip\u00f2 a quattro edizioni dei Giochi olimpici invernali, (46\u00aa nella sprint, 36\u00aa nell'individuale, 38\u00aa nell'inseguimento, 11\u00aa nella staffetta), (13\u00aa nella sprint, 17\u00aa nell'individuale, 5\u00aa nell'inseguimento, 11\u00aa nella partenza in linea, 12\u00aa nella staffetta), (43\u00aa nella sprint, 27\u00aa nell'individuale, 50\u00aa nell'inseguimento, 11\u00aa nella staffetta) e (38\u00aa nella sprint, 48\u00aa nell'inseguimento, 6\u00aa nella staffetta), e a dodici dei Campionati mondiali, vincendo una medaglia.\nDopo essersi ritirata dall'attivit\u00e0 agonistica al termine della stagione 2014, ha intrapreso la carriera di allenatrice in seno alla FISI e alle Fiamme Gialle."}
{"id": "732348", "revid": "1005847", "url": "https://it.wikipedia.org/wiki?curid=732348", "title": "Storia di Venezia", "text": "La voce tratta della storia di Venezia dalle origini all'annessione al Regno d'Italia nel 1866, fino ai giorni attuali. \nLe origini di Venezia.\nLa laguna veneta si \u00e8 formata nell'VIII secolo a.C. da un precedente ambiente fluvio-palustre e si suppone che qui vi fossero insediamenti umani sin dall'epoca preistorica, vista la ricchezza di risorse che favoriva caccia e pesca. In et\u00e0 pre-romana, vale a dire nel periodo paleoveneto, la civilt\u00e0 era ben radicata nella zona con popolazioni dedite alla pesca, alla produzione del sale, ai trasporti marittimi ed alle altre attivit\u00e0 mercantili connesse. Nell'area, snodo di intensi traffici commerciali che collegavano l'Adriatico con il centro ed il nord dell'Europa, in questo periodo vengono a svilupparsi alcuni insediamenti, tra i quali spicca, ormai con una fisionomia protourbana, il centro di Altino.\nSecondo Tito Livio, Antenore e gli altri fuggiaschi dalla guerra di Troia giunsero, trovando rifugio sicuro, presso la costa veneta; Aquilo and\u00f2 a fondare Aquileia, Antenore fond\u00f2 Padova e Clodio fond\u00f2 Chioggia.\nLa venuta dei Romani avviene in maniera pacifica senza sottomissione. Il sistema dei porti viene potenziato (a questo periodo risale Chioggia), mentre l'entroterra viene bonificato e centuriato, cosa peraltro ancora visibile nell'attuale disposizione di strade e fossi. La laguna divenne forse luogo di villeggiatura per la nobilt\u00e0, come testimoniano alcuni ritrovamenti.\nSecondo il \"Chronicon Altinate\" (XI secolo) il primo insediamento a Venezia sulla \"Riva Alta\" (Rialto) risalirebbe al 25 marzo del 421 con la consacrazione della chiesa di San Giacometo sulle rive dell'attuale Canal Grande: studi recenti hanno per\u00f2 dimostrato che San Giacomo di Rialto \u00e8 assai pi\u00f9 tarda, risalendo alla met\u00e0 del XII secolo. Inoltre molti studi,tra cui quello recentissimo del professor Gherardo Ortalli, \"Venezia inventata\",il Mulino, ne svelano non solo l'invenzione abbastanza tarda ma anche i motivi. Gli abitanti della terraferma cercarono rifugio nelle lagune, a seguito delle varie ondate di invasioni barbariche che si succedettero dal V secolo, in particolare quella degli Unni (452) e dei Longobardi (568). Tuttavia Venezia si presentava allora come un insieme di piccoli insediamenti ancora molto eterogeneo, mentre maggiore importanza assumono alcuni centri limitrofi come Torcello, Ammiana, Metamauco. Parallelamente, si vengono a trasferire in laguna le maggiori istituzioni religiose, come il Patriarca di Aquileia a Grado e il vescovo di Altino a Torcello.\nLe invasioni.\nNel 452 gli Unni di Attila conquistarono Aquileia, Concordia e Altino. In queste occasioni \u00e8 probabile che le popolazioni dei territori saccheggiati si siano rifugiate temporaneamente nella zona lagunare. Nelle aree lagunari sorgevano all'epoca solo piccoli insediamenti, che si sostentavano con la pesca e lo sfruttamento delle saline.\nDopo sessant'anni di dominio goto, l'intera \"Venezia\" fu conquistata dal generale Narsete all'Impero bizantino nel 555. Poco dopo, come racconta Paolo Diacono nella sua \"Historia Langobardorum\", nel 568 i Longobardi guidati da Alboino, si impadronirono di \"Forum Iulii\" (l'attuale Cividale del Friuli) e delle zone interne, lasciando ai Bizantini i centri verso la costa, a cui si aggiungevano Oderzo e la via del Po (Padova, Monselice, Mantova e Cremona): l'invasione fu forse frutto di un accordo, attraverso il quale la \"Venetia maritima\", sottoposta all'esarcato di Ravenna, veniva ormai separata dalla \"Venetia\" nell'interno, la futura Austria longobarda.\nUna delle conseguenze della nuova invasione fu il trasferimento delle autorit\u00e0 civili e religiose, che furono molto probabilmente seguite da parte notevole degli abitanti, dai centri dell'interno verso la costa, dove gi\u00e0 nel secolo precedente si erano andati rafforzando e sviluppando gli scali di Chioggia, l'antica Malamocco (distrutta per una catastrofe naturale agli inizi del XII secolo e ricostruita quindi nella sede attuale), Equilio, Torcello e Caorle: il patriarca di Aquileia, Paolino, si trasfer\u00ec a Grado, che ospitava gi\u00e0 un \"castrum\" e due chiese. Il processo di separazione tra regioni costiere e interno fu forse accentuato da una serie di alluvioni (Paolo Diacono descrive come \"diluvio\" quella del 589) che mutarono l'assetto idrografico.\nNel VII secolo il dominio longobardo si espanse fino alla via Annia: nel 639 fu conquistata Oderzo (poi distrutta nel 667) e i Bizantini spostarono gli organi amministrativi sull'isola di \"Melidissa\", chiamata in seguito \"Heraclia\" in onore dell'imperatore Eraclio. La divisione tra i domini bizantini e quelli longobardi venne sancita agli inizi del secolo, anche da una nuova suddivisione ecclesiastica: il patriarca di Aquileia, ormai con sede a Grado, dove aveva trasferito le insegne del potere pastorale e le reliquie dei santi e dei martiri fondatori della prima comunit\u00e0 cristiana veneta, aveva giurisdizione sulle chiese del dominio bizantino, mentre per i domini longobardi venne nominato un nuovo patriarca filolongobardo, che pose la sua sede presso Cividale (a \"Cormones\"), sede del nuovo potere politico longobardo. Nello stesso periodo vennero fondate nuove chiese basilicali, attestate dalle fonti o dai resti archeologici a Cittanova, Caorle, Jesolo e Torcello.\nNell'VIII secolo il re longobardo Liutprando fissava stabilmente i confini con la \"Terminatio Liutprandina\". Nel 740 l'esarca di Ravenna, Eutichio, fu costretto dall'attacco longobardo a rifugiarsi temporaneamente nei domini bizantini della laguna veneta. Poco dopo (742-743) la sede del \"dux\" bizantino che governava la \"Venetia maritima\" fu trasferita da \"Heraclia\", a Malamocco, testimoniando un sempre maggiore interesse per le attivit\u00e0 e i commerci marittimi.\nNel 751 il re Astolfo conquistava definitivamente Ravenna, ponendo fine all'esarcato bizantino, ma ribadiva il decreto di Liutprando: la \"Venetia maritima\" pur rimanendo formalmente dipendente dall'impero bizantino (la dipendenza si protrarr\u00e0 fino al IX secolo), acquistava una sempre maggiore autonomia di governo e di commercio.\nA dimostrazione della vitalit\u00e0 demografica e militare di Venezia, \u00e8 esplicativo l'episodio dell'810 in cui i franchi, guidati da Pipino, entrano in laguna con una flotta proveniente dalla vicina Ravenna, ma vengono respinti nel corso di una coraggiosa e disperata battaglia che ebbe luogo poco lungi dalle isole realtine. Questa la leggenda posteriore, in realt\u00e0, sembra attestata un'influenza franca durante il biennio 810-812.\nLa nascita della citt\u00e0 di Venezia.\nI primi abitanti della citt\u00e0 di Venezia non possono essere considerati dei fuggiaschi come i loro antenati, ma avevano gi\u00e0 sviluppato diverse attivit\u00e0 sul mare. Molti di loro vivevano ancora della pesca e del commercio del sale, altri erano calafatari e carpentieri, ma i pi\u00f9 facoltosi spingevano gi\u00e0 i loro traffici al di fuori della laguna.\nNelle isole lagunari vicino a Malamocco, il trasferimento della sede ducale dovette comportare un intensificarsi degli insediamenti. Nel 775-776 vi venne creata la sede vescovile di Olivolo. Durante il governo di Angelo Participazio (809-827) la sede ducale venne quindi trasferita da Malamocco alle meglio difese \"Isole Realtine\" (tra Rialto e San Marco). Furono costruiti il monastero di San Zaccaria, un primo palazzo ducale e la prima basilica di San Marco.\nNell'828 i Veneziani trasferirono il corpo dell'Evangelista Marco nella cappella del Palazzo ducale, gi\u00e0 sorto nelle isole realtine in prossimit\u00e0 di quella che sar\u00e0 la futura Piazza San Marco. Secondo la leggenda, due mercanti, Tribuno e Rustico, capitarono in Alessandria d'Egitto nel momento in cui il Califfo faceva saccheggiare la chiesa cristiana dove era conservato il corpo di San Marco (martirizzato nel 68). Temendo che il sacro corpo venisse profanato, i due mercanti lo trafugarono, trasportandolo sulla loro nave, in un cassone di legno ricoperto di quarti di maiale. I veneziani gli diedero poi onorata sepoltura nella prima basilica di San Marco e lo elessero loro patrono.\nQuesto evento accrebbe il prestigio di Venezia, non solo come capitale ducale, ma come sede religiosa e comport\u00f2 in seguito il trasferimento della sede patriarcale.\nNell'897 il doge Pietro Tribuno eresse una difesa (\"civitatis murus\") tra Olivolo e Rialto. I materiali da costruzione per queste edificazioni, secondo l'uso dell'epoca, furono tratti dalle rovine delle antiche citt\u00e0 romane pi\u00f9 vicine alla costa, in particolare da Altino\nLo sviluppo di Venezia.\nVenezia rivaleggiava con Genova e il suo predominio sull'Adriatico era tale che i veneziani lo indicavano con il nome di \"Golfo di Venezia\", il Doge, in seguito ad una spedizione diplomatica e militare lungo la costa dalmata, nell'anno 1000 riceve dall'Imperatore Romano d'Oriente il titolo di Dux Dalmatiae; le repubbliche marinare di Ancona e di Ragusa (Dalmazia) solo con una stretta alleanza reciproca riuscirono a rimanere indipendenti e a continuare i loro traffici con l'Oriente, altrimenti dominio esclusivo dei navigatori veneziani. In questa chiave si deve leggere l'alleanza stretta nel 1174 da Venezia con il Sacro Romano Impero con l'intento di assediare Ancona. L'assedio di Ancona fall\u00ec militarmente ma ebbe il pregio per i Veneziani, che avevano perso recentemente l'alleanza di Bisanzio, di ingraziarsi l'imperatore Federico Barbarossa e di fargli dimenticare la precedente adesione alla lega anti-imperiale di Verona che nel 1164 era stata promossa dal pontefice Alessandro III.\nIl capo del governo era il Doge (corrispondente al latino \"dux\"), teoricamente eletto a vita, ma in pratica, spesso costretto a rimettere il proprio mandato a seguito di risultati insoddisfacenti del proprio governo.\nNei secoli Venezia divenne la capitale della Repubblica Veneta che fu per secoli una delle maggiori potenze europee.\nLe Crociate.\nVenezia fu nei secoli uno dei porti di partenza dei crociati.\nLa prima crociata (1095-1099) fu la prima di una serie di spedizioni, chiamate crociate, che tentarono di conquistare la Terra Santa, invocata da papa Urbano II nel corso di un'omelia tenuta durante il concilio di Clermont nel 1095. Essa inizi\u00f2 come un vasto pellegrinaggio della cristianit\u00e0 occidentale e fin\u00ec come una spedizione militare dell'Europa cattolica per riconquistare i luoghi santi del Vicino Oriente caduti sotto il controllo dei musulmani durante la precedente espansione islamica avvenuta tra il 632 e il 661. La crociata termin\u00f2 nel 1099 con la presa di Gerusalemme.\nNel 1100 Venezia invio' una flotta di 200 navi a Giaffa in aiuto ai Crociati cercando inutilmente di espugnare Acri, seppur occupando Haifa. Successivamente i Veneziani cooperarono all'assedio ed alla conquista di Sidone nel 1100 e di Tiro nel 1124.\nVenezia partecip\u00f2 anche alla terza e quarta crociata su invito del Papa. Emblematico fu l'assedio e il sacco di Costantinopoli del 12 aprile 1204, dove i crociati e i veneziani, guidati dal doge Enrico Dandolo, infersero un durissimo colpo all'Impero Bizantino, segnandone il declino. \nLe crociate diedero l'opportunit\u00e0 di consolidare la propria posizione in oriente potendo conquistare dei punti chiave per il commercio. Venezia era di fatto monopolista nei traffici delle merci che confluivano dall'Europa Occidentale e dall'Italia settentrionale.\nGuerra con Genova.\nLa storica rivalit\u00e0 con Genova aveva origine dalla concorrenza tra le Repubbliche Marinare per il controllo delle rotte commerciali con l'Oriente e nel Mediterraneo.\nSe con Pisa, la Repubblica di Venezia riusc\u00ec a trovare a pi\u00f9 riprese diversi accordi di spartizione delle reciproche zone d'influenza, con Genova i rapporti erano sicuramente meno cordiali.\nNel XIII secolo le ostilit\u00e0 si limitarono alla guerra di corsa. Verso il 1218 le Repubbliche di Venezia e di Genova si accordavano per mettere fine al dannoso corsaleggio con la garanzia di tutelarsi reciprocamente, mentre ai Genovesi veniva garantita la libert\u00e0 di traffico nelle terre dell'impero orientale.\nLe due Repubbliche si scontrarono violentemente nella seconda met\u00e0 del XIV secolo per il possesso del monastero di San Saba nella citt\u00e0 siriana di San Giovanni d'Acri.\nProseguiva intanto la lotta per il dominio delle rotte commerciali in corso con Genova. Dopo un'iniziale sconfitta subita a Portolungo (1354) le ostilit\u00e0 ripresero nel 1376 per la conquista dell'isola di Tenedo, importante snodo commerciale all'entrata dello stretto dei Dardanelli.\nDopo alterne vicende, la Pace di Torino (1381), in apparenza, concluse la guerra di Chioggia in parit\u00e0, in quanto Tenedo venne negata ad entrambi i contendenti. In realt\u00e0 Genova, che non era riuscita ad estromettere la rivale dai commerci con l'oriente, si avviava verso un periodo di lotte intestine, che ne compromisero l'indipendenza. Venezia, al contrario, riusc\u00ec a mantenere uno stato coeso e, se non la guerra, vinse la pace. Di l\u00ec a pochi anni, comunque, la caduta di Bisanzio in mano agli ottomani di Maometto II, avvenuta nel 1453, rivel\u00f2 quale fosse veramente la potenza navale dominante nel Mediterraneo orientale e costrinse le due repubbliche marinare italiane a cercare un nuovo destino. Genova lo trov\u00f2 nella nascente finanza internazionale Venezia nell'espansione terrestre.\nL'espansione nella Pianura padano-veneta.\nVenezia fin da subito si evidenzia per la sua pace sociale e relativa libert\u00e0 rispetto a tutti gli altri paesi europei. Francesco Petrarca in una lettera a Pietro da Bologna cita: \n\" \"Esulta l\u2019augusta citt\u00e0 di Venezia, unico albergo ai d\u00ec nostri di libert\u00e0, di giustizia, di pace, unico rifugio de\u2019 buoni e solo porto cui, sbattute per ogni dove dalla tirannia e dalla guerra, possano riparare a salvezza le navi degli uomini che cercano di condurre tranquilla la vita: citt\u00e0 ricca d\u2019oro ma pi\u00f9 di fama, potente di forze ma pi\u00f9 di virt\u00f9, sopra solidi marmi fondata ma sopra pi\u00f9 solide basi di civile concordia ferma e immobile, e meglio che dal mare ond\u2019\u00e8 cinta, dalla prudente sapienza de\u2019 figli suoi munita e fatta sicura\".\"\nInizialmente, la politica continentale veneziana rimaneva fissata ad un interessato equilibrio fra le ambizioni dei diversi comuni e delle signorie del Centro e del Nord Italia. La Serenissima aveva acquistato, con la diplomazia e con la guerra, il dominio di quei pochi territori dell'entroterra veneziano necessari ai traffici e utili per l'incremento delle entrate governative. I suoi interessi riguardavano soprattutto un'espansione marittima.\nTuttavia nel 1339, e poi definitivamente nel 1388, la Marca Trevigiana si diede spontaneamente alla Serenissima, andandone a costituire il primo possedimento in terraferma. Dal 1393 al 1438 Venezia amministr\u00f2 in pegno il Polesine, per un cospicuo prestito concesso a Niccol\u00f2 III d'Este. Il 28 aprile 1404 avvenne la dedizione spontanea di Vicenza, assediata dai padovani. Il 18 maggio 1404 anche Belluno si diede spontaneamente al dominio della Repubblica. Il 24 giugno 1405 vi fu la dedizione di Verona, avvenuta di fronte all'avanzare delle truppe veneziane, aiutate in parte dal popolo. A seguito della guerra di Padova combattuta contro i Carraresi, il 19 novembre 1405 le truppe veneziane entrarono a Padova, dopo un assedio durato pi\u00f9 di un anno: Venezia si trov\u00f2 improvvisamente padrona dell'intero Veneto, sino ai confini con il Friuli e la Lombardia. \nCon la caduta di Udine avvenuta il 7 giugno 1420 dopo una strenua difesa, la Patria del Friuli venne annessa dalla Repubblica di Venezia. \nAlla fine del Trecento, dopo la pace di Torino, per contrastare le mire espansionistiche del Ducato di Milano, Venezia assunse compagnie di mercenari guidate da famosi capitani di ventura come il Gattamelata (Erasmo da Narni) o il Carmagnola (Francesco da Bussone), riprendendo l'espansione in terraferma. Sotto la guida del doge Francesco Foscari (1423-1457), Venezia conquist\u00f2 parte dei territori lombardi.\nPer contrastare la potenza milanese, Venezia riusc\u00ec a trovare l'intesa con Firenze (1425), in seguito destinata a sfaldarsi per la diversit\u00e0 di interessi.\nNel 1433 (Pace di Ferrara), Filippo Maria Visconti fu costretto a cedere Brescia e Bergamo e con la pace di Cremona (1441) fu costretto a cedere altre terre, anche grazie agli interventi del capitano di ventura Scaramuccia da Forl\u00ec. Con la Pace di Lodi (1454) Francesco Sforza riconobbe il confine veneziano all'Adda a ridosso di Milano, dove rimase pressoch\u00e9 invariato per secoli. Venezia ebbe in quell'occasione al suo servizio il condottiero Bartolomeo Colleoni, come Capitano generale, che onor\u00f2 con il famoso monumento equestre del Verrocchio.\nDurante i fatti della guerra del sale del 1482-1484, Venezia riusc\u00ec a strappare definitivamente al Ducato di Ferrara la citt\u00e0 di Rovigo e il Polesine. \nAll'apice della sua potenza, Venezia controllava gran parte delle coste dell'Adriatico, molte delle isole dell'Egeo, inclusa Creta, ed era tra le principali forze commerciali nel Vicino oriente. Il territorio della repubblica nella penisola italica si estendeva fino al Lago di Garda, al fiume Adda ed anche a Ravenna, da cui riusciva ad influenzare la politica delle citt\u00e0 della Romagna, ad esempio appoggiando, nel 1466, la presa di potere di Pino III Ordelaffi a Forl\u00ec, citt\u00e0 su cui, per\u00f2, Venezia non riusc\u00ec mai ad avere un dominio diretto.\nAll'inizio del XVI secolo, la Repubblica era una delle principali potenze europee: la ricchezza dei traffici e l'abilit\u00e0 di diplomatici e comandanti militari, fra cui spicca Meleagro da Forl\u00ec (considerato \"uno dei migliori capitani che servisse la Repubblica\"), nonch\u00e9 una buona amministrazione, la ponevano ad un livello superiore a quello di altri stati del tempo.\nL'Europa contro Venezia.\nL'allargamento territoriale della Serenissima entr\u00f2 in contrasto con l'idea espansionistica del pontefice Giulio II.\nLuigi XII, Massimiliano d'Austria e il nuovo pontefice Giulio II (Giuliano Della Rovere) si erano stretti il 22 settembre 1504 nell'alleanza di Blois diretta contro la Serenissima. Di fronte alla triplice alleanza, il governo di Venezia temporeggi\u00f2, ma fu tutto inutile perch\u00e9 fu proprio Giulio II ad iniziare le ostilit\u00e0. In un secondo tempo il pontefice desistette dal proseguire l'impresa, temendo la superiorit\u00e0 militare veneziana. Nel 1508 l'imperatore Massimiliano d'Austria cercava di penetrare in Cadore ma veniva sconfitto nella battaglia di Rusecco, nei pressi di Valle di Cadore dalle milizie veneziane e cadorine guidate da Bartolomeo d'Alviano, costringendo l'imperatore a chiedere una tregua. Questa vittoria di Venezia, per\u00f2, contribu\u00ec a completare il suo isolamento.\nIl 10 dicembre 1508 la Lega di Cambrai univa il pontefice Giulio II, il re Luigi XII di Francia, l'imperatore Massimiliano I, il re Ferdinando II d'Aragona, Inghilterra, Savoia, Mantova e Ferrara, mentre Firenze rimaneva neutrale perch\u00e9 impegnata a piegare la resistenza di Pisa.\nBattuta dai nemici stranieri e italiani, abbandonata dai nobili e ricchi borghesi delle sue citt\u00e0 di terraferma, i quali diedero le chiavi di tutte le citt\u00e0 ai francesi, la Repubblica conobbe giorni di dolore e di disperazione.\nAd Agnadello, il 14 maggio 1509, i veneziani furono duramente sconfitti dai francesi, a causa della decisione del Senato di dividere l'esercito tra Bartolomeo d'Alviano e Niccol\u00f2 di Pitigliano, il primo impetuoso, l'altro prudente, i francesi attaccarono la retroguardia comandata da Bartolomeo d'Alviano che non fu sostenuto dal conte di Pitigliano, che voleva prima ricevere notizie da Venezia.\nMa la popolazione locale e i contadini si ribellarono al governo straniero, e a Treviso, dopo che il popolo seppe dell'intenzione della nobilt\u00e0 locale di cedere la citt\u00e0 ai francesi, un pellicciaio di nome Marco Caligaro sollev\u00f2 il popolo con il grido di Viva San Marco, si apprest\u00f2 alla difesa ad oltranza e chiese rinforzi all'accampamento di Mestre, che subito invi\u00f2 700 fanti.\nQuindi la Repubblica contrattacc\u00f2 e riconquist\u00f2 Padova con l'aiuto del popolo che non tollerava il malgoverno imperiale, che era presidiata da poche centinaia di fanti e da una cinquantina di cavalieri, quindi Massimiliano decise di inviare un esercito forte di 30.000 alla conquista di Padova, ma la citt\u00e0 era pronta all'assedio, all'interno erano presenti moltissimi nobili veneziani tra cui i due figli del doge accompagnati da parecchie migliaia di fanti e cavalieri, con una grande quantit\u00e0 di viveri, munizioni e artiglierie.\nL'armata imperiale venne sconfitta creando grande gioia a Venezia.\nIl predominio francese sul nord Italia conseguente alla battaglia fu per\u00f2 sentito come una minaccia da Giulio II, che sigill\u00f2 la pace con i Veneziani dopo la loro \"umile sottomissione\". Nel 1511 Venezia entr\u00f2, con Inghilterra, Spagna ed Impero nella Lega Santa promossa dal pontefice guerriero contro la Francia.\nLa lega costrinse alla ritirata l'esercito francese, ma visto che Massimiliano reclamava il possesso dell'intero Veneto se la Repubblica non avesse pagato un forte tributo annuo di 30.000 fiorini e 200.000 per l'investitura, il papa tent\u00f2 di convincere i veneziani ad aderire alle pretese dell'imperatore.\nLa repubblica rifiut\u00f2 e si orient\u00f2 sempre di pi\u00f9 verso la Francia per cacciare gli imperiali da Verona e dalla Lombardia Veneta, che territori ancora sotto il dominio imperiale, intanto nella notte del 21 febbraio 1513, Giulio II mor\u00ec. Quindi il 23 marzo venne firmato a Blois un trattato tra Luigi XII e la Repubblica, l'esercito della lega conquist\u00f2 quasi tutti i territori del Ducato di Milano, ma una sortita degli svizzeri nell'assedio di Novara distrusse l'esercito francese, che furono costretti alla ritirata. Era una guerra per\u00f2 condotta senza vigore dai vassalli imperiali, guerra fatta di scorrerie, di saccheggi e di assedi di piccoli castelli. Fra gli assedi \u00e8 degno di menzione quello del castello di Osoppo per la bella difesa di Girolamo Savorgnan contro le milizie del crudelissimo Cristoforo Frangipane, noto per il suo vizio di placare la sua ira torturando e mutilando innocenti contadini e civili, la Serenissima concesse al Friuli di arrendersi alle milizie del Frangipane, per non far subire ai contadini friulani le torture e le mutilazioni imperiali, tutto il Friuli si arrese, ma Osoppo la fortezza del Savorgnan, si rifiut\u00f2 di consegnarsi al Frangipane, il quale invece di guadare il Tagliamento e di arrivare in Veneto, incominci\u00f2 ad assediare quella fortezza.\nL'assedio per\u00f2 and\u00f2 per le lunghe dando il tempo all'esercito veneziano comandato da Bartolomeo d'Alviano di sopraggiungere Osoppo e di annientare l'intero esercito dei tedeschi, catturando il Frangipane per poi riconquistare tutto il Friuli.\nI Veneziani quindi si misero sulla difensiva, ma nel 1514, il papa appena eletto Leone X riappacific\u00f2 la Francia con la Spagna e l'Impero, la Spagna si riappacific\u00f2 con la Repubblica, quindi l'unico conflitto che proseguiva era quello tra Massimiliano e Venezia. Alla fine delle guerre d'Italia, Venezia aveva consolidato il suo dominio territoriale, ma si trovava circondata da potenze continentali (la Spagna nel Ducato di Milano, l'Impero degli Asburgo a nord, l'Impero ottomano ad oriente), che le precludevano ogni ulteriore espansione e che, nel caso dell'Impero ottomano, rappresentavano una concreta minaccia per i possessi d'oltremare.\nL'epoca delle ville venete.\nTra gli ultimi decenni del XIV secolo e i primi del XV secolo Venezia, guidata da una ristretta casta di militari e mercanti, riusc\u00ec a conquistare l'entroterra italiano spostando cos\u00ec il suo baricentro pi\u00f9 ad occidente. A seguito delle avvenute conquiste, per un pi\u00f9 capillare controllo sul territorio e grazie ad elargizioni statali, molti membri della nobilt\u00e0 vennero in possesso personale di territori.\nEsemplare \u00e8 l'episodio di Caterina Cornaro vedova del re di Cipro, che cedeva l'isola mediterranea e i suoi diritti dinastici in perpetuo a Venezia. In cambio la Serenissima le concedeva il Ducato di Asolo, affinch\u00e9 potesse finire i suoi giorni all'altezza del suo rango di regina. Sotto i colli Asolani, in vista della rocca cittadina, la nobildonna fece erigere una fastosa villa con parco, articolata in pi\u00f9 corpi e riccamente affrescata secondo il gusto dell'epoca. La regina di Cipro raccolse attorno a s\u00e9 letterati e artisti, creando un cenacolo letterario che contribu\u00ec significativamente alla formazione del gusto.\nMolte altre famiglie del patriziato, al finire del Quattrocento e per tutto il Cinquecento, si insediarono con attivit\u00e0 agrarie nei nuovi territori come veri coloni. Nasce cos\u00ec la villa veneta, formata da un corpo centrale (o \"dominicale\"), in genere alto, ma di proporzioni domestiche, adatto ad accogliere il proprietario e la sua famiglia, quando si recava a controllare di persona il fondo. Il nucleo abitativo padronale era affiancato da dipendenze confortevoli per i contadini, da depositi per il raccolto e da rimesse per gli attrezzi (\"barchesse\"), come rientrava nell'ottica dell'ideale rinascimentale di buon governo della cosa pubblica e privata.\nNel corso del Cinquecento con le ville palladiane, cio\u00e8 quelle realizzate dall'architetto Andrea Palladio soprattutto nella provincia di Vicenza, la villa veneta assurge a dignit\u00e0 d'arte e nel contempo conosce un'organizzazione rigorosa, quasi scientifica, delle relazioni funzionali tra i suoi diversi spazi. Attorno a Venezia lungo le vie di comunicazione che portano a Padova e a Treviso, vengono edificate nel tempo una accanto all'altra ville di campagna che rivaleggiano per la loro ricchezza e bellezza.\nLa crisi e le Guerre ottomano-veneziane.\nSebbene la popolazione della citt\u00e0 fosse a maggioranza cattolica, lo stato rimase laico e caratterizzato da un'estrema tolleranza nei confronti di altri credi religiosi e non vi fu nessuna azione per eresia nel periodo della Controriforma. Questo atteggiamento indipendente e laico pose la citt\u00e0 spesso in contrasto con lo Stato della Chiesa, figura emblematica fu Paolo Sarpi che difese la laicit\u00e0 dello stato veneto dalle pretese egemoniche del papato.\nNello stesso periodo persero di importanza le rotte mediterranee a favore delle nuove vie commerciali atlantiche aperte dagli spagnoli e dai portoghesi che, dalla scoperta dell'America e dall'apertura della via per le Indie passante per il Capo di Buona Speranza, avevano iniziato i viaggi di esplorazione e la colonizzazione dei continenti extraeuropei.\nQuesta situazione segn\u00f2 l'inizio dell'emarginazione commerciale di Venezia, aggravata pure dal continuo avanzare dei turchi. Nel 1571, dopo il lungo assedio di Famagosta, venne perduta Cipro. In quello stesso anno, a Lepanto, una flotta cristiana, comandata da Don Giovanni d'Austria e composta da navi veneziane, spagnole, genovesi, sabaude, della Chiesa, dei Cavalieri di Malta sconfisse la flotta turca. Nella battaglia l'apporto di Venezia fu decisivo, ma si tratt\u00f2 di un successo momentaneo ed importante soprattutto dal punto di vista psicologico. Nel 1669, dopo la sanguinosa guerra di Candia, durata vent'anni, che lasci\u00f2 Venezia stremata, i turchi presero la citt\u00e0 di Candia, conquistando cos\u00ec il completo controllo di Creta. Tuttavia nel periodo 1683-1687, sotto il comando di Francesco Morosini, i Veneziani riuscirono ancora a conquistare la Morea (l'odierno Peloponneso), poi perduta nel 1718.\nIntanto il patriziato, da ceto mercantile si stava trasformando in aristocrazia terriera perch\u00e9 i patrizi trovavano conveniente investire il loro patrimonio nell'acquisizione di ingenti latifondi nella \"Terraferma Veneta\".\nUltimi splendori e caduta della Repubblica.\nNel XVIII secolo Venezia fu una delle citt\u00e0 pi\u00f9 raffinate d'Europa, con una forte influenza sull'arte, l'architettura e la letteratura del tempo. Il suo territorio comprendeva Veneto, Friuli, Istria, Dalmazia, Cattaro, parte della Lombardia e le isole Ionie. Ma dopo 1070 anni d'indipendenza, il 12 maggio 1797 la citt\u00e0 si arrese all'ultimatum di Napoleone Bonaparte.\nIl Doge Ludovico Manin fu costretto ad abdicare, il Maggior Consiglio venne sciolto e fu proclamato il Governo Provvisorio della Municipalit\u00e0 di Venezia.\nIl 16 maggio 1797 le truppe francesi occuparono Venezia. I francesi saccheggiarono i palazzi le case e le chiese di Venezia, fucilarono chi protestava e la declassarono da capitale a citt\u00e0 di provincia della Repubblica Cisalpina. 30.000 opere d'arte furono sottratte, 70 chiese furono abbattute e fu liquefatto il tesoro della Basilica di San Marco per pagare i soldati di Napoleone.\nCon il Trattato di Campoformio tra francesi ed austriaci, il 17 ottobre 1797 termina la Municipalit\u00e0 provvisoria di Venezia e vengono ceduti all'Austria Veneto, Friuli, Istria, Dalmazia, Cattaro e le isole Ionie. Nasce la Provincia Veneta dell'Austria, comprendente all'incirca gli attuali Veneto e Friuli: una comune provincia, non uno stato Veneto, sotto Francesco II d'Asburgo Lorena, con l'ingresso degli austriaci in citt\u00e0 il 18 gennaio 1798. La ricaduta in termini di peso economico e politico della citt\u00e0 fu ragguardevole.\nCon la pace di Presburgo del 26 dicembre 1805, l'impero austriaco rinunci\u00f2 alla Provincia Veneta, la quale fu ceduta al Regno d'Italia napoleonico.\nLa dominazione francese sul Veneto fu caratterizzata dalle leggi ecclesiastiche napoleoniche, con le quali vennero soppressi numerosi conventi e monasteri, e sconsacrate chiese, spoliate e riadattate a uso militare o civile. In particolare a Venezia, Padova e Treviso si ebbero gravi perdite nel patrimonio religioso e artistico. \nNel 1811 la marina franco-veneta venne sconfitta al largo dell'Isola di Lissa dalla marina inglese.\nRisorgimento ed annessione al Regno d'Italia.\nA seguito della Restaurazione dopo il periodo napoleonico, il 9 giugno 1815, con il congresso di Vienna, Venezia pass\u00f2 al Regno Lombardo-Veneto, di cui divenne una delle due capitali, e capoluogo della provincia omonima. Per Venezia e il Veneto ebbe inizio la seconda dominazione austriaca, nonostante fosse uno stato indipendente prima delle guerre napoleoniche. \nNel 1846 venne inaugurato il ponte ferroviario di collegamento tra Venezia e la terraferma oggi chiamato Ponte della Libert\u00e0.\nLa citt\u00e0 partecip\u00f2 alle lotte risorgimentali. Il 17 marzo 1848, i patrioti veneziani insorsero e liberarono Daniele Manin e Niccol\u00f2 Tommaseo. Dopo il ritiro degli austriaci, venne nuovamente proclamata la Repubblica, cui aderirono gran parte delle citt\u00e0 della Terraferma, affidata ad un triumvirato.\nIl 2 luglio 1849 la Costituente della Repubblica Romana capitol\u00f2 davanti alle truppe del generale francese Oudinot. L'11 agosto l'avvocato e pubblicista Lajos Kossuth veniva destituito dall'Assemblea ungherese, e il suo successore, si arrese a Vil\u00e1gos allo zar Nicola I, che, temendo un'alleanza tra polacchi e magiari, aveva prontamente risposto alla richiesta di aiuto da parte austriaca.\nVenezia era cos\u00ec rimasto l'unico baluardo alla Reazione in Europa. Manin assunse il governo politico della citt\u00e0, mentre Guglielmo Pepe quello militare. Alla rivolta presero parte Girolamo Ulloa, Cesare Rosaroll, Enrico Cosenz, il \"poeta gentile\" Alessandro Poerio, Giovanni Sirtori ascendenti napoletani che disubbidirono all'ordine del re di rientrare in patria.\nIl 2 aprile, l'Assemblea decise di proseguire la resistenza contro gli austriaci, ignorando le richieste del popolo. Con azioni durate dal 4 al 26 maggio 1849, gli austriaci assumono il controllo di Forte Marghera e del ponte che collega che congiunge la citt\u00e0 alla terraferma. Dopo quattro mesi di assedio austriaco, messo il popolo veneziano alla prova dalla fame e da una grave epidemia di colera, il 23 agosto Manin \"depone i suoi poteri nelle mani della municipalit\u00e0\" che in tre giorni conclude gli accordi di resa con gli austriaci, procurando l'amnistia generale ed il salvacondotto per l'esilio a se stesso, Pepe, Tommaseo e Sirtori.\nDopo la Terza Guerra d'Indipendenza, il plebiscito del 21 e 22 ottobre 1866 sancir\u00e0 l'annessione al Regno d'Italia, non prima che la marina austro-veneta inferse una sonora sconfitta nei confronti della marina italiana, nella battaglia di Lissa del 20 luglio 1866. \nRegno d'Italia.\nIl 13 dicembre 1866 viene istituita la \"Commissione per lo studio di un piano di riforma delle vie e canali della citt\u00e0\". Nel 1891 viene approvato il piano regolatore che avvia una serie di trasformazioni viarie come la creazione della via Vittorio Emanuele (oggi Strada Nova), l'apertura di Campo Manin, il Bacino Orseolo, Calle larga XXII marzo. Vi \u00e8 infine la ristrutturazione dell'Arsenale di Venezia e la creazione della stazione marittima di Venezia.\nDal 1895 fino al 1919 fu sindaco Filippo Grimani. Si forma una nuova classe dirigente guidata da Piero Foscari, Giuseppe Volpi, Achille Gaggia e Vittorio Cini. Durante questo periodo vi \u00e8 un fiorire di investimenti anche dall'estero. Il barone Salomone de Rothschild apre una fabbrica di bitume, viene costruito il primo gasometro a San Francesco della Vigna, Vincenzo Stefano Breda apre i cantieri navali nella zona di Sant'Elena, Eugenio Cantoni apre il cotonificio veneziano, Giovanni Stucky costruisce il Molino Stucky nell'isola della Giudecca, Arturo Junghans apre una fabbrica di orologi..\nNel 1917, con l'ausilio di una nuova legge sui porti, un quarto del territorio comunale di Mestre (Bottenigo, il cui nome venne da allora mutato in Marghera) veniva integrato al comune di Venezia e affidato alla Societ\u00e0 Porto Industriale di Venezia, la quale avvi\u00f2 le opere che portarono alla creazione del primo nucleo di Porto Marghera, inizialmente detto \"Porto di Mestre\". Con i decreti degli anni venti la citt\u00e0 vide accrescere notevolmente il suo territorio, grazie alla soppressione dei comuni di Malamocco (1883), Burano, Murano, Pellestrina (1923), Chirignago, Zelarino, Mestre e Favaro Veneto (1926).\nL'annessione della terraferma era legato alla nascita del polo industriale di Marghera, creato dalle politiche economiche di quegli anni, incentrate attorno all'attivit\u00e0 dell'industriale e politico Giuseppe Volpi conte di Misurata e del conte Vittorio Cini. Il primo, ministro delle finanze e del tesoro, nonch\u00e9 presidente della Societ\u00e0 Porto Industriale di Venezia e della Societ\u00e0 Adriatica di Elettricit\u00e0 (allora principale industria elettrica dell'Italia nord-orientale), fortemente interessata ad un forte sviluppo industriale dell'area; il secondo, presidente della Societ\u00e0 Adriatica di Navigazione, della SITACO interessata alla realizzazione dei nuovi quartieri residenziali, nonch\u00e9 commissario governativo per le acciaierie ILVA. Venezia, per la propria conformazione urbana, si rivelava infatti incapace, pur con la propria ampia disponibilit\u00e0 di manodopera, di avere una propria compiuta area industriale: l'espansione in terraferma divenne la soluzione necessaria per dare nuovo sviluppo della citt\u00e0 lagunare.\nNel 1933 venne affiancato al ponte ferroviario il ponte autostradale denominato prima ponte Littorio poi ponte della Libert\u00e0, che porta all'odierna autostrada per Padova. Per unirla a Mestre fu costruito il corso del Popolo e, per dare pi\u00f9 spazio a tale strada, fu interrato un tratto del Canal Salso.\nDopoguerra.\nIl dopoguerra vede la grande espansione edilizia della terraferma veneziana, che attrae immigrati da tutto l'entroterra veneto e dallo stesso centro storico. In parallelo a questa espansione si \u00e8 assistito all'esodo dal centro storico della maggioranza della sua popolazione, al punto che oggi la terraferma veneziana ha il doppio degli abitanti della Venezia insulare.\nIn conseguenza di ci\u00f2, Mestre vide una forte crescita demografica che divenne vertiginosa a partire dagli anni sessanta, quando alle politiche abitative e del lavoro, che non favorivano i residenti lagunari, si sommarono i disastrosi effetti dell'alluvione di Venezia del 1966, che mostr\u00f2 la vulnerabilit\u00e0 delle abitazioni ai piani bassi di Venezia.\nSull'onda dell'emigrazione dal centro storico, la massima espansione edilizia e demografica venne raggiunta negli anni settanta, periodo in cui Mestre e la terraferma toccarono i 210.000 abitanti.\nL'incredibile rapidit\u00e0 dello sviluppo fece s\u00ec che questo avvenisse in modo alquanto disordinato e al di fuori di un piano regolatore.\nLa sera dell'11 settembre 1970, il centro storico fu colpito da una tromba d'aria di intensit\u00e0 stimata F4 sulla scala Fujita, provocando gravi danni tra cui l'affondamento di un motoscafo dell'ACNIL che caus\u00f2 la morte di 21 persone.\nLa crisi dell'industria chimica tra la fine degli anni ottanta e gli inizi degli anni novanta, assieme al generale ridimensionamento delle grandi citt\u00e0 del nord Italia, hanno fatto s\u00ec che a Mestre e nei sobborghi limitrofi si registrasse un sensibile calo di residenti. Tuttavia, con oltre 180.000 abitanti (oltre il 66% della popolazione del comune), la conurbazione mestrina contribuisce ancora largamente a posizionare il comune di Venezia come primo del Veneto e undicesimo in Italia per popolazione."}
{"id": "732353", "revid": "118113867", "url": "https://it.wikipedia.org/wiki?curid=732353", "title": "S\u00e9bastien Castellion", "text": "Biografia.\nNato in Savoia, visse fin dalla prima giovent\u00f9 a Lione e studi\u00f2 nella locale Universit\u00e0, dove apprese il latino, il greco e l'ebraico e si form\u00f2 una solida cultura classica e teologica: non a caso i suoi stessi compagni lo chiamavano \u00abCastalio\u00bb, a contaminazione del suo cognome Castellion con quello della ninfa Castalia, la mitica abitatrice dell'omonima fonte che scorreva ai piedi del monte Parnaso.\nLa sua personale lettura della Bibbia, l'autorevole esempio di Erasmo, avversario delle dispute religiose e favorevole all'irenismo delle concezioni cristiane, e il clima relativamente liberale esistente allora a Lione, lo avevano formato al rifiuto del fanatismo e dell'intolleranza. Quando nel 1540 il cardinale di Tournon fece bruciare a Lione tre protestanti, Castellion non ebbe dubbi: non poteva pi\u00f9 vivere in un paese dove si uccideva per impedire il dissenso in nome di una verit\u00e0 tutta da dimostrare, n\u00e9 era nella sua indole nascondere le proprie opinioni.\nDichiaratosi apertamente protestante, prese la via di Strasburgo, citt\u00e0 che godeva fama di relativa tolleranza per ospitare protestanti luterani e zwingliani \u2013 divisi sul tema della comunione \u2013 e dove allora risiedeva Calvino, ormai celebre riformatore e allora visto come una vittima di persecuzione per essere stato espulso due anni prima da Ginevra. Castellion fu ospite nella casa di Calvino e, in occasione di una pestilenza che colp\u00ec la citt\u00e0, si prodig\u00f2 nell'assistenza dei malati. La preparazione teologica di Castellion fece un'ottima impressione a Calvino il quale, richiamato a Ginevra nel 1541, gli offr\u00ec la direzione dell'Accademia che egli intendeva costituire per prepararvi i giovani predicatori: Castellion accett\u00f2 con entusiasmo e segu\u00ec Calvino a Ginevra.\nNella scuola, gli allievi avrebbero dovuto ricevere un'istruzione classica per apprendervi le lingue antiche, necessarie per la lettura e l'esegesi della Bibbia, espungendo naturalmente dallo studio della letteratura ogni riferimento a episodi mitologici ed erotici, una preoccupazione, questa, che testimonia \u00abil perenne conflitto del Cristianesimo con la cultura secolare\u00bb.\nCome testo di esercizio per i propri allievi, Castellion scrisse i \"Dialogorum sacrorum libri quatuor\", una raccolta di episodi biblici elaborati in forma dialogica, scritti in latino con traduzione francese a fronte. Si notano gi\u00e0 in quest'opera temi ricorrenti in Castellion: la sottolineatura della bont\u00e0 delle azioni umane e il rifiuto nei confronti di ogni manifestazione di crudelt\u00e0, espresse dalla figlia del faraone nell'episodio del ritrovamento di Mos\u00e8 o la condanna della persecuzione, espresse sottilmente nel dialogo tratto dall'episodio di Giuseppe e i suoi fratelli. Ruben afferma che \u00ab\u00e8 un delitto macchiarsi del sangue di un ragazzo\u00bb, ma Simeone insiste nel volerlo uccidere: \u00abVuoi che lo lasciamo vivere, quando egli ci predice con i suoi sogni che tutti noi, persino nostro padre e nostra madre, ci inchineremo davanti a lui? Non merita maggiormente di andare all'inferno con i suoi sogni?\u00bb.\nE Ruben risponde: \u00abSe ci\u00f2 dovesse accadere, chi sei tu per impedirlo? E se ci\u00f2 non dovesse accadere, di che cosa hai timore?\u00bb - dove la teoria della predestinazione \u00e8 utilizzata come argomento per opporsi alla persecuzione - \u00abTi sembra una cosa cos\u00ec perversa che un imberbe abbia dei sogni? Che male c'\u00e8 nei suoi sogni?\u00bb - dove Castellion ridimensiona il problema della gravit\u00e0 delle controversie - \u00abTuttavia, se sei cos\u00ec ostinato e non vuoi cedere, qui c'\u00e8 un pozzo asciutto. Almeno, non mettere le tue mani su di lui. Calalo gi\u00f9 nel pozzo. Ci\u00f2 non sar\u00e0 altrettanto grave\u00bb - dove Castellion condanna la pena di morte e suggerisce al pi\u00f9, in quanto meno grave, la condanna del bando.\nInsieme con l'insegnamento, Castellion perseguiva l'ambizioso progetto di due nuove traduzioni della Bibbia, in latino e in francese: presi contatti con un tipografo di Ginevra perch\u00e9 gli stampasse la sua traduzione latina del Nuovo Testamento, s'intese rispondere che per l'edizione occorreva l'\"imprimatur\" del Concistoro. Castellion si rivolse allora a Calvino, che gli rispose che poteva concederlo solo dopo aver letta ed eventualmente modificata la sua traduzione, condizione che Castellion non era disposto ad accettare. Cos\u00ec, non se ne fece nulla e fu il primo episodio di una tensione tra i due teologi destinata ad approfondirsi.\nNel 1542 l'epidemia di peste arriv\u00f2 anche a Ginevra. Un cappellano, richiesto dal Consiglio della citt\u00e0 di assistere spiritualmente i malati ricoverati nell'ospedale, mor\u00ec a causa dell'infezione. Era stato lo stesso Concistoro a pretendere che i malati in pericolo di vita dovessero essere obbligatoriamente assistiti da un ministro della Chiesa ma, dopo questo episodio, nessuno volle pi\u00f9 assumersi l'incombenza di essere presente nel lazzaretto, scusandosi perch\u00e9 \u00abDio non aveva dato loro la grazia, il coraggio e la costanza\u00bb. Intanto che essi, il 5 giugno 1543 \u00abpregavano Dio di dar loro maggiore forza per il futuro\u00bb, Castellion si present\u00f2 volontario, ma la sua offerta fu respinta perch\u00e9 era un laico e, inoltre, era necessario alla scuola, come Calvino.\nQuesto episodio diede a Castellion un motivo in pi\u00f9 per ottenere di essere ordinato pastore: si era recentemente sposato e il suo stipendio di rettore dell'Accademia era insufficiente a mantenere la famiglia. La sua richiesta fu approvata il 15 dicembre 1543 dal Consiglio cittadino ma respinta dal Concistoro dei ministri, dominato dall'indiscussa autorit\u00e0 di Calvino. Castellion era in disaccordo con Calvino su due punti, nemmeno troppo importanti: rifiutava il carattere ispirato del \"Cantico dei Cantici\", ritenendolo un semplice poemetto profano, oltre tutto di contenuto erotico e privo di qualunque mistica allusione alla chiesa, e della questione teologica della discesa di Cristo all'inferno, dava un'interpretazione letterale di fronte a quella simbolica data da Calvino.\nIn seguito alla decisione del Concistoro, Castellion diede le dimissioni dall'Accademia, chiedendo di essere assegnato altrove. Calvino accett\u00f2 volentieri le dimissioni, e diede la sua versione del contrasto in una lettera scritta a nome del Concistoro e consegnata a Castellion: \u00abla gente sarebbe stata non poco scandalizzata se avesse udito che avevamo ordinato sacerdote una persona la quale respingeva e condannava apertamente un libro accettato come Scrittura da tutte le Chiese. Per di pi\u00f9, si sarebbe aperta una porta ad avversari e detrattori, i quali cercano di diffamare il Vangelo e separare la Chiesa. E infine saremmo stati in futuro senza risposta davanti a chiunque volesse ripudiare l'\"Ecclesiaste\" o i \"Proverbi\" o qualsiasi altro libro\u00bb.\nCastellion si trasfer\u00ec a Basilea nel 1544, rinunci\u00f2 a prendere gli ordini e fece i lavori pi\u00f9 diversi per guadagnarsi da vivere: \u00abcoltiv\u00f2 la terra, trasport\u00f2 acqua per i giardinieri, arpion\u00f2 i tronchi trasportati dalle acque del Reno\u00bb e s'impieg\u00f2 come consulente e correttore di bozze nella tipografia del famoso editore Giovanni Oporino.\nNel 1552 otterr\u00e0 la cattedra di letteratura greca. Qui pubblica i \"Dialogi Sacri\" e le traduzioni in latino (1551) ed in francese (1553) della Bibbia.\nNell'ottobre 1553 viene arso a Ginevra l'antitrinitrario Michele Serveto. In polemica con la decisione di Calvino, nella primavera dell'anno successivo Castellio pubblica un libello, sotto lo pseudonimo di Martin Bellius, dal titolo 'De haereticis an sint persequendi'. L'opera \u00e8 una silloge di testi di autori antichi e moderni (tra cui un brano del giovane Calvino) contro l'intolleranza religiosa. Vi sono inoltre dei brani anonimi, opera di Castellione o di altri esponenti della comunit\u00e0 di eretici italiani esuli a Ginevra. Per quanto contenga pochi spunti originali, l'opera \u00e8 un caposaldo della storia della tolleranza religiosa. Beza e Calvino intuiscono subito l'autore: segue cos\u00ec un aspro dibattito sulla liceit\u00e0 della punizione degli eretici con il \"De haereticis a civili magistratu puniendis\" del Beza, ed il \"De haereticis a civili magistru non puniendis\" di Castellio.\nLa rivendicazione della tolleranza di Castellio si basa non solo su motivi scritturali, ma anche su una rivendicazione del ruolo della ragione e dello stesso dubbio. Il tema viene sviluppato nel \"De arte dubitandi et confidendi, ignorandi et sciendi\", opera pubblicata solo nel 1937.\nMuore nel 1563.\nUn'analisi storica di Benedetto Croce.\nIl giudizio morale di Castellion contro l'intolleranza di Calvino.\nDopo aver difeso la libert\u00e0 e la tolleranza religiosa nell'opera \"De haereticis, an sint persequendi...\" (Riguardo agli eretici, se debbano essere perseguitati...), il savoiardo Sebastian Castellion scriveva nell'opuscolo \"Contro il libello di Calvino\" a proposito della condanna al rogo di Michele Serveto, medico antitrinitario spagnolo rifugiatosi dall'Inquisizione a Ginevra e col\u00e0 condannato come eretico:\nIl giudizio storico di Benedetto Croce su l'intolleranza di Calvino.\nCome non condividere le alte parole di Castellion e la sua appassionata difesa del principio della libert\u00e0 di coscienza?\nCerto, osserva B.Croce, stupisce l'intolleranza di Calvino che non esita a condannare al rogo un dissenziente della sua dottrina che proprio Ginevra aveva accolto per difenderlo dalla persecuzione cattolica romana.\nMa si consideri che la riforma calvinista, che era essa stessa una deviazione rispetto a quella luterana, che nell'immediato, per la professata libert\u00e0 d'interpretare i testi sacri, aveva gi\u00e0 dato seguito a una serie di eresie, non avrebbe potuto sostenersi se avesse lasciato libero campo ai predicatori eretici come Serveto.\nSi sarebbe inevitabilmente indebolita e probabilmente esaurita nel giro di breve tempo.\nOgni rivoluzione ha bisogno di un momento di conservazione per consolidarsi.\nSe Calvino non fosse stato intollerante, sarebbe andata persa proprio quella libert\u00e0 di coscienza invocata da Castellion, che aveva avuto inizio proprio dalla Ginevra di Calvino, dove il Concistoro dei pastori si dichiarava, secondo l'insegnamento di Calvino, superiore alle leggi dello Stato che invadessero i convincimenti morali e religiosi dei cittadini.\nE a chi potrebbe osservare che allora non c'era differenza tra l'intolleranza calvinista e quella della Chiesa della Controriforma, ambedue da condannare moralmente, si deve rispondere storicamente che mentre la Chiesa cattolica agiva repressivamente per conservare le vecchie strutture del passato, la riforma calvinista si difendeva per preservare il futuro dell'autonomia e libert\u00e0 religiosa."}
{"id": "732356", "revid": "133248", "url": "https://it.wikipedia.org/wiki?curid=732356", "title": "Teoria della trave di De Saint Venant", "text": ""}
{"id": "732357", "revid": "125718628", "url": "https://it.wikipedia.org/wiki?curid=732357", "title": "Richard Barthelmess", "text": "\u00c8 stato uno dei 36 membri fondatori dell'Academy of Motion Picture Arts and Sciences (AMPAS) che nasce l'11 maggio 1927, un'organizzazione per il miglioramento e la promozione mondiale del cinema. L'accademia, nel 1929, cre\u00f2 il Premio Oscar.\nFu candidato al Premio Oscar nel 1929 quale miglior attore.\nBiografia.\nFiglio di un'attrice teatrale, inizi\u00f2 a calcare il palcoscenico in tenera et\u00e0. Notato da un'amica della madre, l'attrice Alla Nazimova, debutt\u00f2 nel 1916 in \"War Brides\" di Herbert Brenon.\nScritturato da David Wark Griffith, il giovane Barthelmess interpret\u00f2 ruoli di sempre maggior successo, fino all'abbandono delle scene alla conclusione della seconda guerra mondiale per ritirarsi a vita privata.\nPremi e riconoscimenti.\nPer il suo contributo all'industria cinematografica, gli venne assegnata una stella sulla Hollywood Walk of Fame al 6755 di Hollywood Blvd."}
{"id": "732359", "revid": "57342", "url": "https://it.wikipedia.org/wiki?curid=732359", "title": "Richard Semler Barthelmess", "text": ""}
{"id": "732360", "revid": "57342", "url": "https://it.wikipedia.org/wiki?curid=732360", "title": "Richard S. Barthelmess", "text": ""}
{"id": "732364", "revid": "6923", "url": "https://it.wikipedia.org/wiki?curid=732364", "title": "Barbacane", "text": "Il barbacane (o barbacana) \u00e8 una struttura difensiva medioevale, un antemurale, che serviva come opera di sostegno o di protezione aggiuntiva rispetto al muro di cinta o alla fortezza vera e propria.\nTale fortificazione era spesso solo un terrapieno addossato alle mura in vicinanza delle zone pi\u00f9 vulnerabili di un castello o di una casa forte. Questo sistema difensivo si diffuse gi\u00e0 nell'alto medioevo praticamente in tutta Europa anche per la sua relativa semplicit\u00e0 di costruzione.\nPur essendo riferito come difesa di una struttura militare, vi sono eccezioni in cui il barbacane venne costruito a difesa di strutture civili e come struttura difensiva principale e non di sostegno. La spiegazione va ricercata nel fatto che, data la povert\u00e0 dei piccoli villaggi, un terrapieno simile rappresentava una soluzione semplice, veloce e poco costosa.\nEtimologia.\nBarbacane \u00e8 un termine francese che ha la stessa radice di \"barbacana\" (spagnolo), \"barbac\u00e3\" (portoghese) \"barbican\" (inglese moderno) e \"barge-kenning\" (anglosassone), composto dal termine \"bergen\" (coprire, porre al sicuro) e \"kenning\" (scorgere, vedere). Infatti una forma molto arcaica di barbacane erano anche le feritoie verticali sulle mura dei castelli per poter colpire il nemico rimanendo al riparo. In realt\u00e0 il termine in passato \u00e8 stato usato anche ad indicare altri tipi di fortificazione. Seppur difficilmente dimostrabile, \u00e8 stato ipotizzato che l'origine del nome potrebbe provenire dall'arabo \"\"b\u0101b al-barr\u0101na\" cio\u00e8 porta esteriore, o ancora da \"b\u0101bal-b\u00e1qara\", porta delle vacche, da cui la parola ispanico musulmana \"albacar\"\".\nIn toponomastica.\nPer la natura stessa del terrapieno oggi alcune zone, spesso molto piccole o vie di centri abitati, hanno preso il nome di barbacane. Solitamente questi microtoponimi sono ubicati l\u00e0 dove anticamente sorgeva un barbacane nelle sue forme o significati prima esposti.\nA titolo di esempio:\nIn ingegneria idraulica.\nIl barbacane rappresenta il tubo di drenaggio, posto a tutta larghezza del muro, che permette il corretto scorrere dell'acqua che potrebbe riversarsi a ridosso, ovvero a monte, dei muri di sostegno. La sua funzionalit\u00e0 \u00e8 correttamente espletata se collegato a monte del muro con pietrame o ciottolame di media - grossa pezzatura, che costituisce il dreno. Rappresenta un elemento fondamentale nell'ingegneria idraulica in quanto il corretto convogliamento delle acque per loro tramite abbatte la spinta idrostatica agente sui muri di sostegno a terrapieni."}
{"id": "732367", "revid": "287204", "url": "https://it.wikipedia.org/wiki?curid=732367", "title": "My Favorite Things", "text": "My Favorite Things (letteralmente, \"Le mie cose preferite\") \u00e8 una canzone composta da Richard Rodgers e Oscar Hammerstein II per il musical \"The Sound of Music\" (\"Tutti insieme appassionatamente\"). Nella prima versione teatrale messa in scena a Broadway nel 1959, il brano veniva cantato da Mary Martin (Maria) e Patricia Neway (la Madre Badessa), mentre nella versione cinematografica del 1965 viene cantata da Julie Andrews. Nella versione italiana del film la canzone ha per titolo \"Le cose che piacciono a me\" ed \u00e8 cantata da Tina Centi.\nIl brano.\nDivenuta quasi subito popolarissima come canzone natalizia e registrata innumerevoli volte da famosi artisti, \"My Favorite Things\" divenne ben presto anche uno standard jazz soprattutto ad opera del celebre sassofonista John Coltrane, che ne fece il proprio cavallo di battaglia agli inizi degli anni sessanta. Fra tutte le versioni cantate, spicca quella di Al Jarreau.\nIl brano, di struttura ritmica ternaria, si districa in una prima parte minore seguita da una seconda parte in maggiore, dove la linea melodica non differisce di molto dalla prima. Questo \u00e8 uno degli aspetti accattivanti di questa canzone. Coltrane, dal canto suo, sviluppa un solo modale sulla ripetizione ostinata della parte in minore e lascia all'estro del pianista McCoy Tyner un lungo \"groove\" sul maggiore per poi riprendere il tema. In Italia \u00e8 usato come colonna sonora del popolare programma radiofonico \"Fahrenheit\" (Radio 3), che tra le sue peculiarit\u00e0 presenta \"My Favorite Things\" in centinaia di versioni e arrangiamenti diversi.\nVersioni di John Coltrane.\nOltre alla lunga versione presente sull'omonimo album, l'interpretazione di \"My Favorite Things\" ad opera di Coltrane fu massicciamente accorciata e divisa in due parti per la pubblicazione su singolo dato il successo riscontrato presso il pubblico.\nInoltre \u00e8 accertata l'esistenza in totale di ben 45 versioni della canzone incise da Coltrane in concerto. Le versioni sono diversissime tra loro e con il corso degli anni si allontanano sempre pi\u00f9 dalla versione originale. Coltrane utilizzava il \"canovaccio\" del pezzo per improvvisare a ruota libera, dando sfogo alle sue emozioni del momento, ritornando talvolta sulla melodia di Rodgers &amp; Hammerstein, per poi abbandonarla di nuovo, in un'esplosione di trilli, gorgheggi, assoli impazziti, e poi riprenderla ancora, e cos\u00ec via fino ad arrivare a versioni sempre pi\u00f9 estese e dalla durata impressionante. Emblematica a tal proposito \u00e8 la versione presente nell'album \"Live in Japan\" del 1966 che arriva quasi a sessanta minuti di durata. Nel live in Giappone l'esposizione del tema arriva dopo circa diciotto minuti (18:24) dopo che l'entrata di Coltrane (eccezionalmente al sax alto) sembra rimescolare atmosfere di altre sue celebri interpretazioni di brani come \"Afro Blue\", \"Summertime\", o della sua \"suite religiosa\" \"A Love Supreme\". Nel secondo assolo, Coltrane passa al sax soprano, con un ampio utilizzo di sperimentazioni sonore. Il tutto \u00e8 inframmezzato dai brutali interventi di Pharoah Sanders al sax e di Alice Coltrane al pianoforte che citano il tema solo per segnalare il termine dei propri assolo. La struttura originaria della composizione, si perde nella dilatazione estrema della durata e viene sostituita dalla ciclicit\u00e0 del ritorno di Coltrane, voce guida strumentale e spirituale. Coltrane era molto affezionato al brano, e lungi dal considerarla semplicemente un pezzo commerciale da musical hollywoodiano, ammirava sinceramente la struttura armonica e melodica di \"My favorite Things\", arriv\u00f2 infatti a dichiarare: \"\u00abMolti pensano sbagliando che \"My Favorite Things\" sia una mia composizione; vorrei tanto averla scritta io, ma \u00e8 di Rodgers e Hammerstein\u00bb.\"\nVersioni natalizie e altre cover.\nIl brano \u00e8 stato reinterpretato da diversi artisti in centinaia di versioni. Oltre alla gi\u00e0 citata versione di John Coltrane, che ne fece un'estesa improvvisazione jazz lunga quasi quattordici minuti, \"My Favorite Things\" divenne molto popolare anche come canzone natalizia nonostante non fosse mai stata concepita come tale. Le immagini \"invernali\" presenti nel testo favorirono questa interpretazione, e il brano venne incluso in molte compilation di brani dedicati al Natale. Per esempio, le Supremes ne incisero una versione per il loro album natalizio del 1965 intitolato \"Merry Christmas\". Barbra Streisand la registr\u00f2 per \"A Christmas Album\" nel 1967, e cos\u00ec fece Tony Bennett in \"\" l'anno seguente. Herb Alpert and the Tijuana Brass ebbero un hit da 45\u00ba posto in classifica nel 1969 con una versione del pezzo contenuta nel loro \"Christmas Album\"."}
{"id": "732370", "revid": "287204", "url": "https://it.wikipedia.org/wiki?curid=732370", "title": "Text Encoding Initiative", "text": "La Text Encoding Initiative (TEI) \u00e8 un consorzio di istituzioni internazionali, di ambito linguistico e letterario, che ha sviluppato uno standard per la rappresentazione dei testi in formato digitale. Scopo della TEI \u00e8 quello di sviluppare e mantenere una serie di linee guida di alta qualit\u00e0 per la codifica di testi umanistici e per sostenere il loro uso da parte di istituzioni, comunit\u00e0 di progetti e singoli individui. Il consorzio ha sede presso l'Institute for Advanced Technology in the Humanities dell'Universit\u00e0 della Virginia, negli Stati Uniti d'America.\nStoria.\nLa TEI \u00e8 stata istituita nel 1987 per sviluppare e mantenere delle linee guida per la codifica digitale di testi letterali e linguistici. Attraverso le cosiddette Guidelines for Electronic Text Encoding and Interchange, la TEI definisce un linguaggio di markup (in XML) per la digitalizzazione dei testi, utile in particolar modo per coloro che intendono costituire archivi e banche dati testuali.\nL'idea di fondo era quella di creare uno standard per digitalizzare i testi letterari (in particolare testi antichi), per poterli conservare nel tempo in maniera efficiente. \nDalla codifica digitale si ottengono anche altri benefici, come la portabilit\u00e0 dei testi, la facilit\u00e0 di archiviazione e la facilit\u00e0 di gestione attraverso gli strumenti informatici. \nIn quell'anno, per mettere ordine tra i molti modelli e linguaggi di rappresentazione esistenti, venne organizzato un incontro al Vassar College, New York, in modo da poter affrontare questi problemi. L'incontro, che riun\u00ec gruppi di studiosi di varie discipline e rappresentanti di societ\u00e0 professionali, biblioteche, archivi, e progetti in un certo numero di paesi in Europa, Nord America e Asia, fu la base per la fondazione della Text Encoding Initiative (TEI).\nFu cos\u00ec che le tre maggiori associazioni mondiali che utilizzavano tecnologie digitali negli studi sulle scienze umane, l\"'Association for Computers and the Humanities (ACH)\", l\"Association for Computational Linguistics (ACL)\" e l\"Association for Literary and Linguistic Computing (ALLC)\" si riunirono per sponsorizzare il progetto. Ad esso iniziarono a collaborare gruppi di studiosi provenienti da diversi paesi. \nDal 2000 la TEI \u00e8 diventata un consorzio, ospitato e finanziato da alcuni enti ed universit\u00e0 tra cui:\nIl consorzio ha il compito di mantenere e sviluppare ulteriormente l'uso dello standard TEI. Gli obbiettivi sono:\nI principi fondamentali su cui \u00e8 stabilito il consorzio TEI sono:\nIl Progetto.\nLa fase iniziale ha portato alla creazione di un primo progetto, noto come \"P1\" (la lettera P sta per \u2018proposta\u2019), delle linee guida nel giugno del 1990. Una prima revisione, a cui parteciparono altri 15 gruppi di lavoro, si svolse nel periodo 1990-1993, arrivando cos\u00ec TEI \u201cP2\u201d. Questa versione incluse notevoli quantit\u00e0 di nuovi materiali. La prima versione ufficiale, denominata \u201cP3\u201d, venne pubblicata nel maggio del 1994. In seguito alla nascita dell'XML e della rapida adozione di questo nuovo metalinguaggio standard, divenne necessario aggiornare le linee guida TEI (scritte in SGML) per renderle compatibili con questo nuovo formalismo. Venne rilasciato un aggiornamento per rendere la versione P3 compatibile con XML e per consentire agli utenti di lavorare con il relativo set di strumenti. La versione P4 \u00e8 stata pubblicata nel giugno 2002. Era essenzialmente una versione XML di P3, con poche modifiche sostanziali ai vincoli espressi negli schemi (ad eccezione di quelle rese necessarie per il passaggio a XML), e correggendo gli eventuali errori individuati nella precedente versione. Tuttavia, dato che P3 era stato nel frattempo in uso costante dal 1994, era chiaro che una revisione sostanziale del suo contenuto fosse stata necessaria, e subito sono iniziati i lavori sulla versione P5. Questo \u00e8 stato progettato come una completa revisione delle versioni precedenti, con lo sviluppo di una nuova serie di settori fondamentali non trattati precedentemente, tra cui la codifica dei caratteri, la grafica, la descrizione manoscritta, biografica e geografica dei dati, markup. La versione P5 \u00e8 stata pubblicata il 1\u00ba novembre 2007.\nLe linee guida del progetto.\nLe linee guida TEI fanno raccomandazioni sui modi di rappresentazione adeguati, in grado di mettere in evidenza determinate caratteristiche di un testo, al fine di facilitarne l'elaborazione su un computer, indipendentemente dalla piattaforma utilizzata, descrivendo uno schema di codifica che pu\u00f2 essere espresso in diversi linguaggi formali. Sono esplicitamente orientate alla creazione e allo scambio di informazioni testuali, ma considerano anche altre tipologie di informazioni (quali immagini e suoni). In particolare, vengono specificati una serie di marcatori (tag) che possono essere inseriti nel testo, al fine di contrassegnarne la struttura con le caratteristiche di interesse. Lo schema di codifica o linguaggio di markup indica l'insieme completo di norme connesse con l'uso di un linguaggio di marcatura in un determinato contesto. Lo schema di codifica TEI \u00e8 particolarmente utile per facilitare lo scambio di dati tra utenti o gruppi di ricerca che utilizzano programmi e sistemi informatici diversi. Contiene un inventario con le caratteristiche pi\u00f9 utilizzate per rappresentare testi. Le linee guida si applicano a qualsiasi tipo di testo, indipendentemente dalla data e dal genere letterario, senza restrizioni sulla forma o contenuto. Pur rivolgendosi principalmente alle esigenze della comunit\u00e0 accademica, questi orientamenti possono essere utili anche per bibliotecari, editori o per chiunque voglia creare o distribuire un testo elettronico. Anche se si concentrano sul problema di come rappresentare testi cartacei in forma elettronica, le linee guida sono applicabili anche su testi gi\u00e0 digitalizzati. Come stabilito durante la conferenza al Vassar College, le linee guida devono avere determinate caratteristiche. In particolare devono:\nLe norme e le raccomandazioni sono espresse con il linguaggio di marcatura pi\u00f9 diffuso per le risorse digitali di tutti i tipi: L'Extensible Markup Language (XML) e come insieme di caratteri \u00e8 stato adottato l'ISO 646. Lo schema di codifica TEI non dipende da questo linguaggio, infatti originariamente fu formulato in SGML (ISO Standard Generalized Markup Language), un predecessore di XML. Le linee guida definiscono circa 500 diversi componenti testuali e concetti. L'attuale versione delle linee guida TEI \u00e8 stata pubblicata il 1\u00ba novembre 2007. \nP5 \u00e8 una revisione importante del progetto e offre numerose funzionalit\u00e0 nuove e altre migliorate. Con il rilascio di quest'ultimo, le linee guida sono cambiate di nuovo. Alcune delle modifiche pi\u00f9 significative sono architettoniche: le linee guida sono scritte e memorizzate utilizzando una tecnologia diversa dalle precedenti e gli schemi TEI sono espressi non solo come DTD, ma anche nella lingua RELAX schema NG. Alcune delle modifiche riguardano il vocabolario e le limitazioni del linguaggio di codifica TEI, con l'aggiunta di nuovi elementi e migliorie ai modelli. Pur rompendo la compatibilit\u00e0 a ritroso con le precedenti versioni, \u00e8 stata aggiornata in modo significativo la struttura di base degli elementi, suddividendoli in classi, per consentire una pi\u00f9 facile e maggiore personalizzazione. Le linee guida TEI per loro natura, richiedono un continuo sviluppo e ricerca, poich\u00e9 cercano di descrivere un dominio testuale che ancora \u00e8 oggetto di studio e in costante evoluzione. Questo porta alla creazione di tag del tutto nuovi per specificare caratteristiche che erano state totalmente trascurate o affinare e aggiornare i moduli esistenti. Nella documentazione di P5, dove si preferisce utilizzare schema a scapito delle DTD, vengono fornite tutte le istruzioni per poter migrare al nuovo sistema dal precedente P4. Il consorzio mette a disposizione anche strumenti per la formazione degli utenti, come tutorial e documentazioni.\nTEI Lite.\nIl sottoinsieme TEI Lite \u00e8 stato sviluppato per facilitare l'applicazione dello schema di codifica da parte degli utenti, pur non avendo la conoscenza dell'intera DTD e della relativa documentazione, che in alcune parti potrebbe presentare difficolt\u00e0 tecniche. Permette la creazione di documenti compatibili con l'intero schema TEI, in modo semplice e rapido. Per arrivare a fare questo, \u00e8 stato necessario individuare un insieme di elementi essenziali di partenza che sono noti alla maggior parte degli utenti. Gli obbiettivi prefissati al fine di definire questo sottoinsieme sono:\nIl manuale \u00e8 stato ed \u00e8 ancora aggiornato direttamente in formato XML, mediante la DTD che esso stesso descrive.\nLa TEI oggi.\nOggi il TEI \u00e8 riconosciuto come uno strumento di fondamentale importanza al livello internazionale, sia per la conservazione a lungo termine dei dati elettronici, che in altri ambiti disciplinari. \u00c8 lo schema di codifica scelto per la creazione di documenti come critiche, testi scientifici e letterari, e per la gestione e produzione di metadati dettagliati associati a testi elettronici. Il successo della TEI ha aperto la strada per una migliore conservazione e distribuzione del nostro patrimonio culturale. Esso infatti potr\u00e0 essere disponibile nel mondo della rete, per studenti e persone comuni. Le raccomandazioni del consorzio sono state approvate da molte organizzazioni, tra cui il National Endowment for the Humanities, Arts del Regno Unito e l'Humanities Research Board, Modern Language Association e molte altre agenzie di tutto il mondo per promuovere una sorta di biblioteca digitale e progetti di testo elettronico.\nLe linee guida TEI sono il prodotto pi\u00f9 significativo del lavoro del Consorzio TEI, che si \u00e8 impegnata a diffonderle nel modo pi\u00f9 ampio. Per aumentare e sostenere l'utilizzo delle linee guida, il consorzio ha messo in atto varie attivit\u00e0 di formazione e sensibilizzazione per gli utenti. Questi programmi di formazione sono svolti da vari gruppi all'interno della comunit\u00e0 TE. Sono messi a disposizione anche tutorial, documentazioni di progetto.\nCollegamenti esterni.\nVedi anche"}
{"id": "732374", "revid": "1745361", "url": "https://it.wikipedia.org/wiki?curid=732374", "title": "Seconda guerra dei due fratelli", "text": "La Seconda guerra dei due fratelli fu una guerra leggendaria combattuta in Britannia dopo la morte di re Dunvallo Molmuzio, della quale parla \nGoffredo di Monmouth nella sua \"Historia Regum Britanniae\". Fu combattuta tra i due figli di Dunvallo, Belino e Brennio per la successione al trono paterno. Dopo molte battaglie, gli amici dei due contendenti riuscirono a farli giungere a un compromesso. Belino sal\u00ec sul trono britannico e Brennio su quello del nord. L'accordo resse per cinque anni. La pace ebbe fine quando Brennio spos\u00f2 la figlia del re di Norvegia, senza \nessersi prima consultato col Belino, che invase il nord. Brennio fece allora ritorno dalla Norvegia con una grande flotta, ma fu attaccato da quella dei danesi, guidati dal loro re, che desiderava la moglie di Brennio. Il sovrano danese cattur\u00f2 la sposa di Brennio e poi sbarc\u00f2 nella Northumbria, dove venne catturato da Belino. Sbarcato a Albany, Brennio chiese la restituzione delle sue terre e di sua moglie, minacciando guerra.\nLe due armate si affrontarono nelle foreste di Calaterium, dove Belino sconfisse Brennio, che scapp\u00f2 in Gallia. Belino sal\u00ec allora sul trono di tutta la Britannia, applicando le \"Leggi Molmutine\" del padre e regnando con giustizia. In Gallia, Brennio spos\u00f2 la figlia del duca degli allobrogi, a cui successe dopo la morte. Dopo aver stretto patti con tutte le altre trib\u00f9 galliche, Brennio attacc\u00f2 in forze il fratello, ma la madre riusc\u00ec a far giungere i due a un accordo. Cos\u00ec, i due fratelli regnarono in armonia reciproca sui propri reami."}
{"id": "732375", "revid": "1305772", "url": "https://it.wikipedia.org/wiki?curid=732375", "title": "Publio Settimio Geta", "text": ""}
{"id": "732376", "revid": "486946", "url": "https://it.wikipedia.org/wiki?curid=732376", "title": "A.I.A.", "text": ""}
{"id": "732379", "revid": "33665", "url": "https://it.wikipedia.org/wiki?curid=732379", "title": "Tergestino", "text": ""}
{"id": "732385", "revid": "110157", "url": "https://it.wikipedia.org/wiki?curid=732385", "title": "Prolonging the Magic", "text": "Prolonging the Magic \u00e8 il terzo album della band statunitense dei Cake."}
{"id": "732390", "revid": "287204", "url": "https://it.wikipedia.org/wiki?curid=732390", "title": "Asintoto verticale", "text": ""}
{"id": "732391", "revid": "287204", "url": "https://it.wikipedia.org/wiki?curid=732391", "title": "Asintoto orizzontale", "text": ""}
{"id": "732398", "revid": "77358", "url": "https://it.wikipedia.org/wiki?curid=732398", "title": "Funzione seno", "text": ""}
{"id": "732402", "revid": "21079", "url": "https://it.wikipedia.org/wiki?curid=732402", "title": "Funzione coseno", "text": ""}
{"id": "732404", "revid": "767487", "url": "https://it.wikipedia.org/wiki?curid=732404", "title": "La Banda Tom e altre Storie partigiane", "text": "La Banda Tom e altre Storie partigiane \u00e8 un EP degli Yo Yo Mundi, pubblicato nel 2005."}
{"id": "732406", "revid": "1610933", "url": "https://it.wikipedia.org/wiki?curid=732406", "title": "Elefante marino del Sud", "text": ""}
{"id": "732408", "revid": "767487", "url": "https://it.wikipedia.org/wiki?curid=732408", "title": "La citt\u00e0 \u00e8 spenta", "text": "La citt\u00e0 \u00e8 spenta (\"The City is Dark\") \u00e8 un film del 1954 diretto da Andr\u00e9 De Toth e interpretato da Sterling Hayden e Gene Nelson.\nIn America il film \u00e8 noto anche con il titolo alternativo di \"Crime Wave\". La pellicola \u00e8 un adattamento cinematografico di un racconto pubblicato sul Saturday Evening Post, \"Criminal Mark\" e scritto a due mani da John e Ward Hawkins. Dallo stesso racconto venne prodotto una seconda pellicola dal titolo \"Don't Cry Baby\".\nTrama.\nSteve Lacey, appena uscito di prigione, cerca di ricostruirsi una esistenza. Il malcapitato viene per\u00f2 perseguitato da un poliziotto, il detective Sims, il quale non crede nel suo desiderio di redimersi. La situazione precipiter\u00e0 quando tre ex compagni di cella, evasi dal carcere di San Quintino, cercheranno rifugio in casa sua e di sua moglie Ellen. Temendo per la vita di quest'ultima, l'uomo ceder\u00e0 alle pressioni dei tre fuggitivi e li seguir\u00e0 nel tentativo di rapinare una banca."}
{"id": "732409", "revid": "838137", "url": "https://it.wikipedia.org/wiki?curid=732409", "title": "Partito Popolare Croato - Liberal Democratici", "text": "Il Partito Popolare Croato - Liberal Democratici (in croato: \"Hrvatska narodna stranka - liberalni demokrati\"; HNS-LD o HNS) \u00e8 un partito politico croato di orientamento centrista e liberal-democratico; fondato nel 1990 col nome di Partito Popolare Croato, ha assunto l'anzidetta denominazione nel 2005, quando vi \u00e8 confluito il Partito dei Liberal Democratici.\nHNS-LD \u00e8 membro dell'Internazionale Liberale e dell'ALDE.\nStoria.\nIl partito si \u00e8 affermato subito dopo la fine del regime comunista, che aveva governato la Jugoslavia dal 1945. Alle politiche dello stesso anno, HNS prese parte alla coalizione centrista \"Coalizione dell'Accordo Popolare\" (\"Koalicija narodnog sporazuma\", KNS), che comprendeva anche il Partito Social-Liberale Croato (HSLS), liberali; il Partito Democratico Croato ed il Partito Democratico Cristiano Croato (confluiti poi nell'Unione Democratica Cristiana Croata), cristiano-conservatori; i Social Democratici di Croazia (poi confluiti nel Partito Socialdemocratico di Croazia, SDP), socialdemocratici moderati. Il KNS ottenne il 15,3% dei voti ed appena 3 deputati. KNS si trov\u00f2, infatti, schiacciato tra gli ex-comunisti di SDP ed i nazionalisti radicali dell'HDZ.\nIn occasione delle elezioni parlamentari del 1992, HNS si present\u00f2 da solo ed elesse 6 deputati, pur avendo ottenuto il 6,7% dei voti, la met\u00e0 di quanto ottenuto da KNS; alle parlamentari del 1995 il partito non ottenne alcuna rappresentanza.\nAlle parlamentari del 2000 i popolari si presentarono in coalizione con il Partito Rurale Croato (HSS), agrari moderati; il Partito Liberale (LS), centristi; Dieta Democratica Istriana (IDS), autonomisti. La Lista Unitaria ottenne il 15,6% dei voti e 25 seggi, due dei quali andarono a HNS. Dal 1990 al 2000, i popolari risultarono sempre all'opposizione di governi guidata dall'HDZ.\nAlle parlamentari del 2003, HNS si present\u00f2 in coalizione con due partiti autonomisti: il Partito della Slavonia-Baranja Croata ed il Partito della Primorje - Gorski Kotar. La Lista unitaria ottenne l'8% dei voti e 11 seggi, di cui 10 andarono ai popolari.\nAlle parlamentari del 2007 HNS-LD ha ottenuto il 6,7% e 7 seggi, dimezzando il proprio numero di deputati. HNS-LD \u00e8 rimasto all'opposizione di un governo composto da HDZ, HSS, HSLS, HSU.\nIn occasione delle parlamentari del 2011, \u00e8 entrato a far parte della Coalizione Kukuriku ottenendo 14 seggi e 4 ministri nel governo del socialdemocratico Zoran Milanovi\u0107.\nNel giugno 2017, dopo che la maggioranza del partito aveva formato la coalizione di governo con l'Unione Democratica Croata (HDZ) (Governo Plenkovi\u0107), quattro deputati nel Parlamento croato hanno lasciato l'HNS e con altri opponenti della coalizione conservatore-liberale (includendo un europarlamentare) hanno formato un nuovo partito di ispirazione progressista e socioliberale: l'Alleanza Civica Liberale (GLAS, sigla che in croato significa \"voce\")."}
{"id": "732411", "revid": "6066", "url": "https://it.wikipedia.org/wiki?curid=732411", "title": "Shri Aurobindo", "text": ""}
{"id": "732420", "revid": "712828", "url": "https://it.wikipedia.org/wiki?curid=732420", "title": "Battaglia di Geonosis", "text": ""}
{"id": "732424", "revid": "74801", "url": "https://it.wikipedia.org/wiki?curid=732424", "title": "Berg (Svezia)", "text": "Berg \u00e8 un comune svedese di abitanti, situato nella contea di J\u00e4mtland. Il suo capoluogo \u00e8 la cittadina di Svenstavik.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "732426", "revid": "82097", "url": "https://it.wikipedia.org/wiki?curid=732426", "title": "Boeing CH-46", "text": ""}
{"id": "732428", "revid": "226458", "url": "https://it.wikipedia.org/wiki?curid=732428", "title": "Svenstavik", "text": "Svenstavik \u00e8 un piccolo centro della Svezia centro-settentrionale, capoluogo della municipalit\u00e0 di Berg; si estende su 1,58\u00a0km\u00b2 e aveva, nel 2005, una popolazione di 948 abitanti."}
{"id": "732430", "revid": "834", "url": "https://it.wikipedia.org/wiki?curid=732430", "title": "Batavia, Illinois", "text": ""}
{"id": "732431", "revid": "125010487", "url": "https://it.wikipedia.org/wiki?curid=732431", "title": "Pavel Aleksandrovi\u010d Florenskij", "text": "A partire dal 1991, in seguito all'apertura degli archivi del KGB, l'editoria, la critica e la ricerca hanno riscoperto il suo contributo alla letteratura e alla filosofia contemporanea, evidenziandone la vasta gamma di implicazioni, che si muovono dal campo strettamente teologico alla filosofia della scienza. Irriducibile, difficilmente etichettabile sotto una disciplina e un pensiero sistematico e preconcetto, si deve all'editoria italiana la sua prima traduzione mondiale (\"La colonna e il fondamento della Verit\u00e0\", 1974) grazie a El\u00e9mire Zolla e Pietro Modesto. Padre del geologo e astronomo Kirill Pavlovi\u010d Florenskij, mor\u00ec fucilato per ordine del regime sovietico l'8 dicembre 1937.\nBiografia.\nDall'Azerbaigian all'Universit\u00e0 di Mosca.\nFlorenskij nasce presso Yevlax, localit\u00e0 nel governatorato di Elizavetpol' del distretto di D\u017eevan\u0161ar, entro i confini dell'attuale Azerbaigian, il 9 (21) gennaio 1882. Florenskij \u00e8 primogenito tra i fratelli e le sorelle Julija, Elizaveta, Aleksandr, Ol'ga, Raisa, Andrej. L'autunno successivo, al seguito della famiglia (il padre, Aleksandr Ivanovi\u010d, ingegnere, lavora alla strada militare Batumi-Achalcych, tratta locale della ferrovia transcaucasica; la madre Ol'ga Pavlovna Saparova, \u00e8 discendente di una nobile e colta famiglia armena) si trasferisce a Tbilisi, dove porta a compimento la formazione primaria e gli studi ginnasiali. La famiglia Florenskij abiter\u00e0 a lungo in Georgia, dalla quale il giovane Pavel si allontaner\u00e0 solo al compimento dei 18 anni, per poi raggiungere l'Universit\u00e0 di Mosca.\nNel 1892 si prepara all'inizio degli studi secondari nel ginnasio di Tiflis.\nQuesti sono anche gli anni dei primi viaggi, dei primi contatti con l'Oriente sterminato e con le citt\u00e0 occidentali. Nel 1899 ha la prima crisi spirituale, sulla quale influ\u00ec, tra le altre cose, anche la lettura de \"La confessione\" di Lev Tolstoj. Florenskij ne coglier\u00e0 la provocazione andando per\u00f2 oltre il punto di arrivo tolstojano e approdando ad una vera e propria seconda nascita, la sua conversione al cristianesimo.\nLa rivista \"Niva\" portava avanti, dal marzo di quell'anno, la pubblicazione di \"Resurrezione\", alla quale Tolstoj continuava a lavorare. Terminava pochi mesi prima lo scritto \"Cos'\u00e8 l'arte?\", intrapreso attraverso molteplici ripensamenti nella primavera del 1889. Florenskij scrive al vecchio Tolstoj una lettera severa e appassionata, che con molte probabilit\u00e0 non gli verr\u00e0 mai recapitata.\nA Mosca, oltre a compiere i propri studi presso la Facolt\u00e0 di Matematica, subendo attivamente l'influenza di N.V. Bugaev (1837\u20131903), il giovane Florenskij segue inoltre i seminari di filosofia antica di N.S. Trubeckoj e L.M. Lopatin, recandosi alla facolt\u00e0 di Storia e Filosofia. Il 1903 \u00e8 l'anno segnato dalla morte di un maestro in matematica, ed \u00e8 anche l'anno in cui Florenskij stringe una rilevante amicizia con il poeta Andrej Belyj: Andrej si laurea durante quei mesi, Pavel lo segue in quel risultato durante l'anno successivo, nel 1904, con una tesi sintomatica dei suoi interessi scientifici e delle sue sensibilit\u00e0 filosofiche: \"Sulle caratteristiche delle curve piane come luoghi di violazione del principio di discontinuit\u00e0 (Ob osobennostjach ploskich krivych kak mestach narusenij preryvnosti ich nepreryvnosti)\".\nN.V. Bugaev veniva considerato come uno dei maggiori matematici russi di fine secolo, presidente della Societ\u00e0 Matematica di Mosca, fondatore dell'aritmetologia come teoria delle funzioni discontinue: alla sua morte, sar\u00e0 Pavel Florenskij a venire incaricato della riorganizzazione della biblioteca.\nL'iscrizione alla Facolt\u00e0 di Teologia, Anna e il sacerdozio.\nNel 1904 il filosofo russo matura la scelta di iscriversi alla Facolt\u00e0 Teologica, nei pressi del monastero della Trinit\u00e0 di San Sergio a Sergiev Posad. Vi passa anni intensi, dedicati interamente agli studi di storia della filosofia, di biblistica, di teologia fondamentale, di mistica, logica simbolica, di lingua ebraica. Tempi comunque segnati dalla passione per la matematica e la scienza in genere, come sar\u00e0 sino alla fine, per una scienza integrata nelle fondamenta di un pensiero che ormai inizia a prendere corpo.\nMilita con Vladimir \u0116rn nella Fraternit\u00e0 Cristiana di Lotta, fondata nel 1905 e scomparsa due anni pi\u00f9 tardi, episodio fugace nel mondo della cultura russa dei primi anni del secolo.\nNel 1906, contro una condanna a morte, pronuncia in Accademia il sermone \"Il grido del sangue\": gli coster\u00e0 gi\u00e0 tre primi mesi di reclusione, poi commutati in grazia. Scrive poesie, alcuni articoli per il Bogoslovskij vestnik (Il Messaggero Teologico) e nel 1908, anno della morte del padre, consegue la Licenza in Teologia. Il 23 settembre \u00e8 invitato a ricoprire la cattedra di Storia della Filosofia.\nIl 25 agosto 1910 sposa Anna Michaijlovna Giacintova, dalla quale nel 1911 avr\u00e0 il primo figlio. Il 24 aprile 1911 viene solennemente ordinato sacerdote della Chiesa ortodossa. Il 5 aprile 1912 consegna la sua tesi di dottorato per il conseguimento del Dottorato e del titolo di Magister in Teologia, \"Sulla verit\u00e0 spirituale\". Florenskij \u00e8 oramai un affermato storico alla cattedra di docenza straordinaria.\nDal 1912 svolge attivit\u00e0 pastorale presso la chiesa dedicata a Maria Maddalena, a Sergiev Posad (dove nel 1300 affluirono i monaci attirati dalla figura di Sergio di Radone\u017e). Come testimoniano alcuni appunti sparsi, scritti il 10 settembre 1916, la chiesa stessa nella quale svolgeva le sue funzioni era rivolta non verso Oriente, ma verso Occidente. Florenskij pare leggervi un segno del suo interesse per il paganesimo e per l'antichit\u00e0, scoprendovi oltre al significato simbolico una incessante contemplazione della bellezza davanti al tramonto e alla Lavra.\nIn quei mesi gli viene assegnata la direzione del Messaggero Teologico, col quale gi\u00e0 collaborava: manterr\u00e0 l'incarico fino al 1917. Nel frattempo lavora a \"La colonna e il fondamento della Verit\u00e0\", l'ultima variante al testo definitivo risulta apportata il 19 maggio 1914, considerato vera e propria summa del pensiero religioso russo non solo contemporaneo.\nTra il 1912 e il 1913 tiene un ciclo di lezioni e conferenze presso l'Accademia Teologica Moscovita: le sue parole sono tracciate attraverso l'alternarsi di intuizioni filosofiche, logiche, ontologiche, estetiche, mistiche. Ormai \u00e8 emersa pienamente, in Florenskij, l'esigenza di un realismo e di un idealismo concreto, in contrasto con l'idealismo trascendentale, che arrivi a scrutare in ogni fenomeno il simbolo della realt\u00e0. Lo stile della sua produzione, impressionista e dalla tonalit\u00e0 talvolta rapsodica, \u00e8 un dato caratteristico del suo pensiero nomade, del pensiero che travalica le culture, le lingue, le epoche, le societ\u00e0. Un pensiero dove quella stessa cultura appare come una decisiva germinazione del culto. Negli anni che precedono la Rivoluzione d\u2019ottobre, frequenta il circolo simbolista moscovita e la Societ\u00e0 Filosofico-Religiosa della citt\u00e0. Interviene nel dibattito sulle avanguardie in riviste di teologia, filosofia, arte. Conosce personalmente Nikolaj Berdjaev, Sergej Bulgakov, E.N. Trubekoj. Dice di lui Rozanov in una nota del 1914: \"Ci\u00f2 che in lui mi attira di pi\u00f9 \u00e8 la sottile percezione dell'altro, la sua grande indulgenza verso gli uomini e verso tutto, il grande interesse per gli uomini e per le cose\"\nTra il 1918 e il 1922 (anno in cui l'amico filosofo e teologo Sergej Nikolaevi\u010d Bulgakov accetta la scelta dell'esilio parigino) tiene alcuni cicli di conferenze all'Accademia libera di cultura spirituale fondata dallo stesso Berdjaev. Nel 1921 \u00e8 scelto come professore del Vchutemas, alla cattedra di Analisi della spazialit\u00e0 nell'opera d'arte. Crea questa nuova disciplina utilizzando dati della matematica, della fisica, della psicologia e dell'estetica. Le lezioni di quegli anni di insegnamento e di studio, tra il 1921 e il 1924, caratterizzati in prima istanza anche dal lavoro al saggio sull'icona Ikonostas, andranno custodite nell'archivio di famiglia. Sulla base di quegli appunti nel 1925 elabora il trattato \"Analisi della spazialit\u00e0 e del tempo nelle opere d'arte figurativa\". Le lezioni rinvenute e stampate si basano invece su due versioni: quella di una studentessa, Verefkina-Strogina, della quale sembra non si abbia notizia, e che Kirill Pavlovi\u010d, il secondo figlio, nato nel 1915 prima di Ol'ga, sia riuscito ad annotare semplicemente il suo nome sulla copia; quella dattiloscritta di Sofija Ogneva che, col marito Ivan F. Ognev, professore emerito all'Universit\u00e0 di Mosca, aveva vissuto dal 1919 a Sergiev Posad. La coppia era legata da rapporti di amicizia con la famiglia Florenskij, la stessa Ogneva aiut\u00f2 Pavel a preparare diversi lavori per la stampa. Il trattato del 1925 le era stato dettato paragrafo per paragrafo, per poi essere rivisto e corretto per mano dello stesso Florenskij.\nDal 1921 lavora anche all'interno del laboratorio di ricerca della Glav\u00e8lektro, l'Amministrazione Centrale per l'Elettrificazione della Russia. Pubblica alcuni studi sulla tecnica, brevetta alcune invenzioni, viene impiegato dalla Goelro, l'Istituto Elettrotecnico di Stato. Dal 1927 al 1933 dirige il progetto dell'Enciclopedia Tecnica: si reca pi\u00f9 volte nel Caucaso per ricerche scientifiche e di mineralogia, nel 1925 e dopo l'arresto, nel 1931.\nLe ultime lezioni all'Accademia teologica di Mosca.\nContestualmente all\u2019attivit\u00e0 che svolge presso i VChUTEMAS, i laboratori tecnico-artistici di Stato a Mosca, tra il mese di agosto e il mese di novembre del 1921 Florenskij tiene un ciclo di lezioni nell\u2019ambito dei corsi dell\u2019Accademia teologica della stessa citt\u00e0. Quei suoi incontri con gli studenti si rivelano al culmine del suo percorso pedagogico e di ricerca filosofica: le lezioni avevano come intento l\u2019elaborazione di una collocazione storico-culturale e orientata alla rifondazione di una concezione cristiana ed ecclesiale del mondo. Il processo di nazionalizzazione della \"lavra\" di San Sergio giunge in quei mesi a compimento. Nel maggio del 1920 la cattedrale della Santissima Trinit\u00e0 era gi\u00e0 stata chiusa al culto. Il professore tiene quel temerario ciclo di lezioni autunnali presso il monastero Petrovskij. Dall\u2019aprile del 1920, la \"lavra\" stessa era stata trasformata in un museo per effetto del relativo decreto governativo firmato da Lenin, mentre i monaci erano stati trasferiti presso l\u2019eremo di Getsemani.\nL\u201911 novembre 1921, occupandosi in particolare del rapporto tra scienza e filosofia, Florenskij sostiene che \u00abil sistema di pensiero viene determinato dallo scopo della nostra vita\u00bb. Questa constatazione \u00e8 stata messa in risalto dalla lettura del teologo Vito Mancuso nel libro \"Io e Dio:\"\nSe il nostro pensiero viene determinato dallo scopo per cui viviamo, a sua volta lo scopo per cui viviamo come si determina? Da dove viene, se viene prima del pensiero? Vi \u00e8 una pi\u00f9 originaria dimensione della vita attestata dal sentimento, di cui la ragione \u00e8 al servizio. C\u2019\u00e8 una musica, un colore, un gusto della vita, che viene prima del pensare e che determina il pensare. Quando in qualcuno nasce la fede in Dio o nel divino, \u00e8 perch\u00e9 con il cuore percepisce che la sua vita \u00e8 immersa in qualcosa di pi\u00f9 grande di s\u00e9, e questa sua percezione lo rende differente da chi riconduce tutto a s\u00e9 facendo unicamente di s\u00e9 lo scopo per cui vive generando un sistema di pensiero che accetta solo quello che capisce e pu\u00f2 dominare.\nLa tragica fine.\nIl 26 febbraio 1933 Florenskij viene condotto agli arresti, condannato a dieci anni di gulag e pi\u00f9 tardi trasferito in un campo di prigionia presso le isole Solovki, nel Mar Bianco. Qui, al posto di un antico monastero, era stato eretto il primo campo di detenzione e \"rieducazione\" comunista. Continua a portare avanti le ricerche di sempre, provato ma instancabile, come quelle sul gelo perpetuo o sull'estrazione dello iodio. Realizza alcune scoperte scientifiche, come quella identificata nella produzione di un liquido anticongelante. Continua a scrivere, due o tre volte al mese secondo i permessi, lettere appassionate e struggenti ai familiari, alla moglie, alla madre e ai figli. Tra i suoi maggiori interpreti, Natalino Valentini pone in primo piano la categoria ermeneutica del martirio nella rilettura del pensiero florenskijano.\nPavel Nikolaevi\u010d Evdokimov riteneva che Florenskij come il compositore russo Aleksandr Nikolaevi\u010d Skrjabin (1871-1915), il quale predicava la sua sinfonia Mistero come ci\u00f2 che avrebbe letteralmente cambiato attraverso la sua esecuzione la stessa faccia della terra, annunciando un cataclisma universale come portatore di una elevazione spirituale dell'umanit\u00e0, si consacrasse alla ricerca di suoni capaci di uccidere e capaci ancora di risuscitare. Questa opinione, peraltro, contrasta con il giudizio di Florenskij sulla musica di Skrjabin e di \u010cajkovskij, assai negativo, quale risulta da una delle lettere dell'epistolario \"Non dimenticatemi\".\nIl giudizio \u00e8 netto: il primo ricorre all'artificio per stregare l'ascoltatore, il secondo ricorre all'eloquenza e alla malinconia. Ad entrambi Florenskij rimprovera una tendenza contraria alla vita ed al suo senso profondo. Al di l\u00e0 del merito del giudizio artistico, la lettera mette in questione il giudizio di Evdokimov citato. Inoltre il senso panico (nel senso etimologico) della vita, il ripetere che nulla si perde, nel bene e nel male, e che tutto ci appartiene, perch\u00e9 l'umanit\u00e0 \u00e8 un tutto, nonch\u00e9 l'attenzione estrema, tenuta vigile fino all'estremo delle forze, per il fare, come contributo alla vita, perch\u00e9 non si spenga, sono espressioni di uno spirito sublime, dedicato al rispetto della natura, dello spirito, dell'uomo. \nIl filosofo del simbolo e dello sguardo, della discontinuit\u00e0 e del ritmo, viene inghiottito dal totalitarismo: le autorit\u00e0 comunicano la data ufficiale della sua morte, il 15 dicembre 1943, poi rettificata alla stessa famiglia solo agli albori dei primi anni novanta. Passando per la caduta definitiva dell'Unione Sovietica, il fascicolo del KGB relativo al suo caso mostr\u00f2 lo svolgimento della vicenda: Pavel Alksandrovi\u010d Florenskij venne fucilato l'8 dicembre 1937, nei pressi di Leningrado, nello stesso anno in cui il fratello Aleksandr veniva arrestato, condannato a cinque anni di lavori forzati per andare a morire nell'ospedale del lager di Berelech l'anno successivo. Venne fucilato dopo anni di detenzione nel campo delle Solovki, in tempi in cui il numero degli individui sottoposti dal regime a una condizione simile, in luoghi e in modi diversi, raggiungeva la soglia dei due milioni nell'intero territorio dell'Unione Sovietica. Il rinvenimento nel cuore del bosco di Sandormoch, sessant'anni pi\u00f9 tardi, di alcune fosse comuni, potrebbe nascondere e celare per sempre le stesse spoglie di Pavel Florenskij. Gi\u00e0 emblematica \u00e8 una delle leggende, poco credibili seppure altamente significative, sorte intorno alla dinamica della sua scomparsa: avendo oltrepassato, immerso nei suoi pensieri, il limite invalicabile della recinzione del lager, sarebbe stato fucilato da una guardia all'istante.\nDurante gli ultimi decenni del XX secolo sono circolate voci, poi rivelatesi infondate, circa la glorificazione di Pavel da parte della Chiesa ortodossa russa fuori dalla Russia come santo e martire. Tuttavia l'allora Metropolita Vitalij neg\u00f2 recisamente che alcuna canonizzazione fosse stata operata, n\u00e9 fosse prossima ad operarsi, da parte della ROCOR. Le posizioni teologiche del Metropolita si ponevano su una linea inaugurata nel 1935 in contrasto all'eresia sulla Sofia teorizzata da Bulgakov.\nIl pensiero.\nIl pensiero di Florenskij deve essere necessariamente collocato nel contesto che caratterizza il mondo russo nel passaggio dal XIX secolo al XX secolo. La sua produzione (per avvicendamento, vicinanza o disaffezione) \u00e8 perfettamente incardinata nel tempo di rinascita spirituale e culturale della Russia, al fiorire dei dibattiti imperanti nei salotti dell'intelligenzia filosofica.\nFlorenskij interviene nella riflessione epocale intorno ai concetti e alle conseguenze del dogmatismo, della dogmatica, dell'ortodossia, proponendosi talvolta secondo i termini di un indiretto dialogo con Lev Tolstoj. La concezione dello spazio e la concezione del tempo (in sintonia con una sensibilit\u00e0 filosofica perfettamente pertinente ai primordi del '900) emergono dalle sue pagine passando attraverso una differenziazione delle spazialit\u00e0, per una profonda critica mossa senza remore alla geometria euclidea che, per altri versi, riemerge come critica alla concezione prospettica lineare. Sul terreno strettamente filosofico, pi\u00f9 che teologico o spirituale, Florenskij inaugura una filosofia del ritmo coinvolta dall'emergere di un pensiero cinematografico, dalla riflessione sul tragico inteso, pi\u00f9 tardi, in stretta relazione con la kenosis; una filosofia coinvolta nella definitiva ridefinizione del simbolo quale vetta dell'incontro tra Dio e il mondo, visibile e invisibile, tra cielo e terra. Nel rapporto tra realt\u00e0 terrena e realt\u00e0 ultraterrena, il sogno per Florenskij \u00e8 titolare di un ruolo significativo: favorendo l'acquisizione di una nuova misura dello spazio e del tempo, nell'immaginario, si presenta come una condizione comunemente accessibile che permette il contatto con l'invisibile oltre la stessa realt\u00e0 terrena.\nLa filosofia del linguaggio di Florenskij, si muove verso una definizione della parola profetica, che \u00e8 parola transustanziata e definitivamente svincolata dalla mera chiacchiera. La concezione estetica florenskijana, riflessione dove l'arte diviene rapporto con le quattro coordinate dello spazio (che suggella la distanza della grafica dalla pittura, come del volto dal profilo) si inserisce nel retroterra teologico sotteso dalla riflessione su antropodicea e teodicea. Emerge nelle pagine del filosofo una complessa, completa ed elaborata filosofia dell'icona, che costituisce uno dei passi fondamentali della sua riflessione sullo sguardo, anch'essa a un tempo tipicamente novecentesca, pur sempre figlia dei maestri antichi e del retroterra spirituale della Russia.\nFlorenskij riflette sulla natura della dialettica, senza stasi, in modi differenti e nell'intero movimento del suo percorso creativo. Il pensiero dialettico si propone come il mezzo (lecito) per penetrare il cuore della realt\u00e0. La conoscenza, quale cammino, viene orientata alle radici della concretezza (secondo i termini originali di una metafisica concreta) che attira il pensiero a s\u00e9. La dialettica si \"incarna\" nel pensiero platonico: del resto l'incontro tra ragione e realt\u00e0 genera meraviglia, base del filosofare di Platone e dei maestri antichi. La risposta che la realt\u00e0 concede alla ragione che interroga produce allora l'avvitarsi di nuove domande \"stupite\", e ancora nuove risposte che generano stupore, in un confronto che in ultima istanza mai smette di approfondirsi. Le risposte della realt\u00e0, allora, sono i nomi, come sottolinea Florenskij nel suo \"Amleto\" (1905): ma i nomi sono l'idea.\nSecondo alcuni critici non \u00e8 un caso che queste idee prendano una forma in una concezione complessiva del cristianesimo per la quale \"Il cristianesimo non vive di concetti fissi e intangibili, ma si manifesta in un processo evolutivo che non \u00e8 riducibile ad alcuna delle formule (riti sacramentali, formulazioni dogmatiche, regole canoniche, conformazione temporale dell'ordinamento ecclesiastico) che l'ecclesialit\u00e0 assume nel corso della storia\""}
{"id": "732433", "revid": "468892", "url": "https://it.wikipedia.org/wiki?curid=732433", "title": "Interregno di Severo", "text": "Il periodo di Interregnum di Severo fu una fase leggendaria della Britannia di cui parla Goffredo di Monmouth nella \"Historia Regum Britanniae\". Dopo la morte del re britannico san Lucio, i britanni\nsi ribellarono al dominio romano. Allora, il Senato chiese all'imperatore Settimio Severo di sopprimere la rivolta.\nSevero sbarc\u00f2 in Britannia con due legioni, combattendo contro i britanni fino ai confini tra Deira e Albany (oggi Scozia). I britanni del nord si unirono sotto la guida di Sulgenio, che attacc\u00f2 il nemico. Non potendo sconfiggere Sulgenio, Severo costru\u00ec il \"Vallo antoniniano\".\nSulgenio lasci\u00f2 la Britannia e si rec\u00f2 in Scizia, dove mise insieme una grossa armata di pitti. Poi torn\u00f2 in patria e prese York nel febbraio del 211. La maggior parte delle trib\u00f9 britanniche si unirono a lui e Severo fu costretto ad attaccare la citt\u00e0, dove mor\u00ec, mentre Sulgeniuo fu ferito a morte. Le legioni scelsero il figlio di Severo, Geta, come re della Britannia."}
{"id": "732455", "revid": "124346707", "url": "https://it.wikipedia.org/wiki?curid=732455", "title": "Storia di Firenze", "text": "La storia di Firenze riguarda le vicende storiche relative a Firenze, citt\u00e0 dell'Italia centrale.\nPreistoria e primi insediamenti.\nNell'et\u00e0 quaternaria la piana di Firenze-Prato-Pistoia era un lago che stagnava tra le linee dei rilevi del Monte Albano a ovest, del Monte Giovi a nord e delle prime colline del Chianti a sud. Con il ritirarsi delle acque la pianura, situata a una cinquantina di metri sul livello del mare, rimase costellata di tanti stagni e acquitrini che, soprattutto nella zona di Campi Bisenzio, Signa e Bagno a Ripoli, furono una costante del territorio almeno fino alle bonifiche realizzate a partire dal Settecento. Una sezione del Museo di Geologia e Paleontologia illustra egregiamente questo periodo della preistoria toscana, con schede e reperti.\nSi ritiene che alla confluenza del Mugnone con l'Arno vi fosse un insediamento villanoviano gi\u00e0 tra il X e l'VIII secolo a.C. Tra il VII e il VI secolo a.C. gli Etruschi dovevano aver scoperto e usato il facile guado del fiume Arno presso la suddetta confluenza, dove anche la pianura era pi\u00f9 stretta per la vicinanza dei colli da nord e da sud. In quel punto avevano costruito probabilmente una passerella o un servizio di traghetto, che doveva trovarsi una decina di metri dall'attuale Ponte Vecchio, nel guado pi\u00f9 stretto. Gli etruschi comunque preferivano non fondare citt\u00e0 in pianura per ragioni di difesa (da eserciti stranieri e dalle inondazioni) e si stabilirono a circa sei chilometri dal guado su una collina, dove nacque il centro fortificato di \"Vipsul\", l'odierna Fiesole, ben collegato con una strada che univa tutti i principali centri etruschi dall'Emilia al nord del Lazio.\nI Romani.\nAlcuni storici ancora si dibattono circa l'esistenza di un insediamento protoromano, arrivando anche a sostenere la possibilit\u00e0 che fosse esistito un \"municipium\" che sarebbe stato distrutto da Silla.\nTuttavia, la storia conosciuta di Firenze comincia tradizionalmente nel 59 a.C., con la fondazione da parte dei Romani di un villaggio chiamato \"Florentia\", e destinato ai veterani dell'esercito.\nSecondo alcuni storici la citt\u00e0 sarebbe stata fondata per precise ragioni politiche e strategiche: nel 62 a.C., Fiesole era stata un covo di catilinari e Cesare volle un avamposto a solo 6\u00a0km per controllare le vie di comunicazione. Dopo pochi anni la struttura della citt\u00e0 era gi\u00e0 abbastanza definita nelle sue componenti strutturali classiche del castrum cio\u00e8 due vie che s'intersecavano e dividevano in due parti distinte l'antico accampamento militare.\nLa citt\u00e0 cesariana aveva il disegno classico previsto dagli agrimensori romani: quadrangolare e suddivisa al suo interno da sette strade sull'asse nord - sud intersecate ortogonalmente da cinque strade sull'asse est - ovest.\nI Romani costruirono gli argini all'Arno ed al Mugnone e la scelta del sito si rivel\u00f2 vantaggiosa per i trasporti: l'antica Florentia si trov\u00f2 infatti sulla via consolare Cassia Nuova in un punto strategicamente molto importante perch\u00e9 formava un cuneo che controllava la fine della valle dell'Arno appenninica e l'inizio della pianura che conduceva al mare in direzione di Pisa. Nel 123 abbiamo le prime notizie precise sull'insediamento, quando fu creato il primo vero ponte sull'Arno.\nIntorno all'accampamento militare romano cominciavano intanto ad essere costruiti tutti quegli edifici che caratterizzano le citt\u00e0 romane: un acquedotto (dal Monte Morello), un foro (nell'odierna Piazza della Repubblica), terme (almeno due stabilimenti), un teatro e un anfiteatro, mentre il territorio circostante veniva razionalizzato con la centuriazione delle aree coltivate: nelle carte aeree di zone come quella attorno a Peretola, per esempio, si possono scorgere ancora tracce sicure di questa indelebile attivit\u00e0. Esisteva anche un porto fluviale, che consentiva commerci fino con Pisa.\nPrese corpo cos\u00ec una vera e propria citt\u00e0 e, data la sua origine militare fu dedicata al dio Marte che fu il primo patrono di Florentia.\nI contorni della citt\u00e0 romana sono ancora riconoscibili nelle piantine della Firenze attuale, dove s'individua a colpo d'occhio il nucleo quadrato del primo centro, con le strade perpendicolari tagliate dal cardo e il decumano (cio\u00e8 le due vie principali) oggi individuabili in Via Strozzi, Via del Corso e Via degli Speziali, che tagliano il centro da ovest a est, e le vie Roma e Calimala che lo attraversano da nord a sud fino all'attraversamento dell'Arno. Il quadrangolo, cinto da mura fortificate con numerose torri, misurava circa 1800 metri per lato e ospitava al suo interno, secondo le stime, tra i 10.000 e 15.000 abitanti. Al centro dei quattro lati si aprivano altrettante porte che alcune delle quali furono in uso fino a tutto l'alto medioevo.\nNel 285 Diocleziano, durante il riordino dell'Impero, stabil\u00ec proprio a Firenze la sede del \"Corrector\", cio\u00e8 del comandante della legione, che era responsabile per tutta la Tuscia, a suggello della maturata importanza strategica dell'insediamento nel panorama regionale. I mercanti orientali (fra i quali una notevole colonia stabilitisi in Oltrarno appena passato il ponte) portarono il culto di Iside prima e in seguito, a partire dal II secolo quello del Cristianesimo.\nNon sono rimasti monumenti visibili del periodo romano poich\u00e9 Firenze ebbe un rapido sviluppo durante il periodo successivo e la Firenze medievale costru\u00ec e allarg\u00f2 quella romana e vi si sovrappose.\nAncora oggi per\u00f2 affiorano dal sottosuolo costruzioni come ad esempio il complesso termale scoperto in Piazza della Signoria proprio accanto al declivio che scende verso Piazza San Firenze dove \u00e8 verosimile che fosse il teatro, oggi inglobato dal palazzo della famiglia Gondi.\nMa il monumento pi\u00f9 riconoscibile \u00e8 quello dell'anfiteatro che, sebbene invaso da case medievali dalle quali spuntano residui della primigenia costruzione in laterizio (compreso forse qualche arco di accesso), mantiene sempre la sua forma ellittica; non a caso la strada che lo circonda \u00e8 stata battezzata Via T\u00f2rta (cio\u00e8 \"storta\").\nAl Museo Archeologico e al Museo topografico di Firenze com'era si trovano le pi\u00f9 importanti testimonianze di Florentia, con numerosi reperti e sezioni per la didattica.\nL'epoca paleocristiana.\nI primi evangelizzatori a Firenze arrivarono probabilmente dall'Oriente assieme ai mercanti greco-siriaci venuti da Roma che facevano muovere i commerci in tutto l'Impero romano. Tradizionalmente gli storici due-trecenteschi, come Giovanni Villani, attribuirono l'evangelizzazione ai discepoli di san Pietro apostolo, quali gli oscuri san Frontino e san Paolino. E durante la persecuzione di Decio del 250 viene collocata la decapitazione del martire san Miniato, santo \"cefaloforo\" perch\u00e9 avrebbe raccolto la sua testa e sarebbe andato a piedi verso il colle dove oggi sorge la basilica a lui dedicata.\nSe queste leggende sono prive di qualsiasi testimonianza storica, \u00e8 invece documentata dal ritrovamento di antichissime lapidi la presenza di cristiani nella zona della chiesa di Santa Felicita, dedicata, guarda caso, a una santa il cui culto era diffuso nel Mediterraneo orientale.\nNel 313 poi \u00e8 accertata la presenza di un primo vescovo Felice, presente a Roma al raduno indetto da Papa Milziade, mentre nel 393 sant'Ambrogio visit\u00f2 la citt\u00e0 e fond\u00f2 la chiesa di San Lorenzo allora fuori dalle mura (forse sul sito di una necropoli cristiana, come avveniva a quel tempo con le prime basiliche romane).\nUn decennio dopo Firenze aveva un primo \"pater patriae\" rappresentato dal vescovo san Zanobi, che organizz\u00f2 la diocesi e anim\u00f2 la resistenza dei fiorentini contro l'invasione dei Ostrogoti di Radagaiso, i quali assediarono la citt\u00e0 ma furono provvidenzialmente sconfitti dall'arrivo di Stilicone, il grande generale dell'Imperatore Onorio (405-406). Il giorno della vittoria (secondo la tradizione) si ricordava santa Reparata di Cesarea di Palestina e proprio a questa santa martire si volle dedicare in segno di riconoscenza una pieve appena fuori dalla Porta Aquilonia, a nord, quella chiesa di Santa Reparata che alcuni secoli pi\u00f9 tardi, con il trasferimento delle spoglie del vescovo Zanobi, divent\u00f2 cattedrale, al posto del gi\u00e0 esistente battistero di San Giovanni, allora semplicemente chiesa, indicata spesso come l'edificio pi\u00f9 antico di Firenze che abbia mantenuto la sua struttura originaria.\nSecondo studiosi come Lopes Pegna in quel periodo la citt\u00e0 si andava anche spopolando: la villa romana trovata sotto Piazza del Duomo era gi\u00e0 divisa in abitazioni pi\u00f9 modeste prima di venire abbattuta per fare spazio alla \"platea episcopis\". L'ipotesi \u00e8 che i latifondisti preferirono abbandonare Firenze per difendersi da un fisco troppo esoso e per evitare che gli venissero imposte cariche amministrative che comportavano anche l'assunzione di responsabilit\u00e0 personali nella riscossione delle tasse.\nSi consumava in quel periodo la definitiva conversione di tutta la popolazione al cristianesimo (soprattutto dopo la vittoria su Radagaiso da molti attribuita alle preghiere di Zanobi) ed \u00e8 significativa la graduale sovrapposizione che sostitu\u00ec l'antico patrono di Marte, patrono della Firenze romana, con il culto di san Giovanni Battista. La dedicazione al santo forse \u00e8 posteriore e alcuni la intendono come un retaggio della pi\u00f9 tarda dominazione longobarda, in ogni caso ormai Firenze aveva almeno tre chiese (San Lorenzo, Santa Felicita e la distrutta chiesa di Santa Maria in Campidoglio, nel foro) situate per\u00f2 appena fuori le mura, segno che comunque resisteva l'impianto urbanistico della citt\u00e0 di epoca imperiale. Dagli scavi del 1971\u201372 \u00e8 stato chiarito che il tratto nord delle mura (quello verso il Duomo e San Lorenzo) era stato gi\u00e0 abbattuto tra il II e il III secolo, per cui dovettero esistere nuove e pi\u00f9 ampie fortificazioni che furono realizzate nella seconda met\u00e0 del IV secolo quando i barbari cominciarono a fare davvero paura, per cui i nuovi edifici di culto non dovevano essere completamente esposti ai pericoli esterni.\nIl Battistero, il monumento fiorentino dalla datazione pi\u00f9 controversa, sebbene creduto in precedenza di epoca paleocristiana, scavi recenti hanno mostrato come le sue fondamenta fossero ben due metri sopra il livello della pavimentazione romana, spostandone la datazione al XII secolo. All'esterno sono riconoscibili alcuni materiali di scarto romani, quali la \"Naumachia\" vicina alla porta sud e due sarcofagi del I secolo che fino al 1966 erano posti invece all'interno della chiesa stessa, ma oggi rimossi e trasportati al Museo dell'Opera del Duomo.\nSe l'invasione di Radagaiso aveva innescato quel processo di regressione che port\u00f2 al medioevo pi\u00f9 oscuro, a Firenze il V secolo non dovette tutto sommato essere ancora terribile e probabilmente fu possibile procedere nella costruzione almeno della chiesa di San Giovanni, che per i suoi caratteri originali viene attribuito come opera costruita quando la memoria dell'architettura romana era ancora viva. Tra l'attacco di Radagaiso e la guerra greco-gotica infatti ci fu circa un secolo e mezzo di pace.\nL'alto medioevo.\nLe guerre tra goti e bizantini.\nFirenze, come gran parte dell'Italia, fin\u00ec in mano ai goti di Teodorico senza scosse. Durante le due guerre gotiche venne occupata dai bizantini di Belisario nel 541 e in seguito saccheggiata e devastata da Totila nel 550 prima di venire riconquistata dai greci guidati da Narsete.\nL'esercito di Giustiniano trov\u00f2 una citt\u00e0 cos\u00ec in rovina e spopolata, che nel restaurarne le difese le avrebbe fatte arretrare di alcune decine di metri. Questa teoria non ha trovato per\u00f2 conferme sul piano archeologico, per cui oggi viene messa in discussione. Forse l'unica vestigia di quel periodo \u00e8 la Torre della Pagliazza, sorta appoggiandosi sul muro di una piscina termale, per questo dall'insolito disegno a pianta circolare. I bizantini fondarono la chiesa di sant'Apollinare, oggi distrutta, in onore del santo da essi particolarmente venerato.\nI longobardi.\nNel 570 la citt\u00e0 pass\u00f2 in mano ai longobardi, i quali per\u00f2 elessero come centro principale dell'area toscana Lucca. Essi, per mettere in comunicazione i territori da essi assoggettati dovettero usare strade lontane dalla Cassia e dalle strade romane, ancora controllate dai bizantini, per cui crebbe di importanza il passaggio della Cisa e la strada che si snodava per Lucca, Altopascio, Fucecchio e la Valdelsa fino a dirigersi verso Roma. Era il tracciato di quella che sar\u00e0 poi chiamata Via Francigena e che tagli\u00f2 Firenze fuori dai traffici pi\u00f9 importanti, segnandone la decadenza.\nForse risale proprio a longobardi la devozione verso San Giovanni Battista, tipica dei popoli di recente conversione.\nTra il finire dell'VIII e l'inizio del IX secolo, dopo due secoli di buio completo, la citt\u00e0 vide l'inizio di una nuova rinascita, con una prima, timida ripresa delle attivit\u00e0 economiche e un incremento demografico, forse causato pi\u00f9 che altro dall'inurbamento di genti del contado spaventate dalle periodiche scorribande barbariche.\nL'epoca carolingia.\nCarlo Magno si ferm\u00f2 almeno due volte a Firenze: nel 781, di ritorno da Roma, e nel 786, quando accolse le lamentele di alcuni monaci contro il duca longobardo Gudibrando. La presunta rifondazione di Firenze da parte del grande imperatore \u00e8 un'ipotesi azzardata, spesso sostenuta con enfasi dai cronisti antichi, cos\u00ec come la lapide che ricorda la sua presenza alla posa della prima pietra della chiesa dei Santi Apostoli. Di fatto la nuova dominazione signific\u00f2 solo la sottomissione a un duca franco anzich\u00e9 longobardo, e si dovette aspettare almeno fino all'epoca di Lotario I per assistere a un segno storicamente provato di \"rinascita\". Iniziava cos\u00ec quel processo talvolta assimilato dai fiorentini a quello di \"\"madre\" e \"figlia\"\" che port\u00f2 alla graduale crescita di importanza di Firenze rispetto a Fiesole.\nIn questa ottica di rinascita, e forse a causa della paura verso le invasioni degli ungari, vennero rinforzate le mura ed allargate fino ad arrivare a toccare l'Arno, includendo un lembo triangolare di terreno ormai stabilmente edificato, segno quindi anche di una ripresa della crescita demografica.\nNell'825, tuttavia, una banda di pirati normanni risal\u00ec l'Arno a forza di remi dalla foce fino ad un punto imprecisato per poi saccheggiare tutto il territorio ed assalire Fiesole che in quel momento era il centro pi\u00f9 importante del medio Valdarno, riuscendo a bruciare il palazzo vescovile (dove ora si trova la Badia Fiesolana).\nNel maggio dell\u2019anno 825 risale il capitolare di Olonense emanato nel palazzo Reale di Corteolona dell'imperatore Lotario I che costitu\u00ec le scuole imperiali, oltre a Pavia capitale del Regno d'Italia, anche Firenze ebbe la scuola di diritto, di retorica e arti liberali; dalla sede di Firenze dipendevano anche gli studenti di tutta la Tuscia.\nNell'854 i comitati di Fiesole e di Firenze vennero uniti e fu scelta proprio Firenze come residenza del conte.\nSe in citt\u00e0 e nei dintorni andavano sorgendo numerose chiese, il monachesimo in citt\u00e0 attecchiva solo con piccole istituzioni di scarso rilievo. Fu solo con la fondazione della Badia fiorentina nel 978 da Willa di Toscana che Firenze ebbe un'abbazia benedettina che fosse anche un centro d'irradiazione culturale. Il figlio di Willa, Ugo di Tuscia intanto aveva segnato un altro fondamentale traguardo per Firenze: scelta come residenza del margraviato di Toscana, si prese una rivincita su Lucca che fino ad allora era stata la capitale politica della regione.\nDopo l'anno Mille.\nIl simbolo della rinascita cittadina pu\u00f2 essere indicato con la fondazione della basilica di San Miniato al Monte, avvenuta nel 1013 alla presenza del vescovo Alibrando con il beneplacito dell'Imperatore Enrico II. La chiesa dai leggeri archi a tutto sesto, dai capitelli corinzi e dalla bella facciata in marmo bianco e verde, segn\u00f2, con l'annesso monastero, un apice del romanico in Toscana, con i primi accenni a un \"proto-rinascimento\" che incoraggiava il recupero di moduli classici, alla base dei futuri sviluppi dell'arte fiorentina.\nNel 1055 si tenne a Firenze un concilio alla presenza di Papa Vittore II e l'Imperatore Enrico III (in quell'occasione vennero abbellite Santa Felicita e Santa Reparata), che condann\u00f2 la simonia e il concubinato del clero, ispirato dal movimento di riforma voluto dal fondatore dei vallombrosani San Giovanni Gualberto. I suoi seguaci si scontrarono con quelli del simoniaco vescovo Pietro Mezzabarba davanti al monastero di San Salvi, con la \"prova del fuoco\" sostenuta dal cosiddetto \"Pietro Igneo\", che costrinse il vescovo alle dimissioni (1068).\nPochi anni prima il marchese Goffredo di Lorena sceglieva la citt\u00e0 come sua capitale, mentre dal 1059 al 1061 per la prima volta sal\u00ec sul soglio di San Pietro un vescovo fiorentino: Gerardo di Borgogna, che divenne Papa Niccol\u00f2 II.\nIl XII secolo.\nLa reggenza di Matilde di Canossa.\nSe l'operato di San Giovanni Gualberto aveva segnato un primo smacco al clero corrotto, il problema non era ancora risolto, e in tutta la penisola iniziarono a formarsi gruppi di popolani (tradizionalmente provenienti dai ceti bassi, ma non solo) che si ribellavano all'autorit\u00e0 del clero, i cosiddetti patarini. Gli scontri tra eretici patarini e clero e, per la prima volta, tra l'embrione di guelfi e ghibellini (sostenitori rispettivamente del papato e del potere imperiale) furono per\u00f2 frenati finch\u00e9 la Contessa Matilde di Canossa fu in vita: essa resse l'equilibrio della penisola dal Piemonte al Lazio e fece da mediatrice tra gli interessi opposti. A Firenze essa aveva un castello poco fuori dalle mura (vicino alla chiesa di San Lorenzo) e la sua sola presenza occasionale bast\u00f2 a sedare le rivalit\u00e0 cittadine, almeno fino alla sua scomparsa, avvenuta nel 1115. In quel periodo fu anche rafforzata la cerchia muraria e venne costruito un avamposto sul fiume, il Castello d'Altafronte.\nLa nascita del Comune.\nFu dopo l'estinzione del casato dei Cadolingi (signori del Valdarno ovest) e la quasi contemporanea scomparsa di Matilde (1113 e 1115), seguita poco tempo dopo dal lungo interregno dovuto alla morte dell'Imperatore Enrico V, che Firenze si resse a Comune autonomo, per il venir meno del \"margraviato\", quale struttura intermedia tra impero e citt\u00e0.\nLa prima notizia del regime consolare \u00e8 nella cronaca del Senzanome che riconduce i consoli al 1125. I primi consoli di cui si conosce il nome sono Burellus, Florenzitus, Broccardus, Servolus che compaiono in un atto del 19 marzo 1138.\nQuindi poco si conosce dei modi di governo di quel primo Comune, poich\u00e9 la documentazione riguardante gli atti amministrativi \u00e8 praticamente inesistente fino agli anni intorno al 1170. In un anno i consoli arrivarono a essere dodici (due per bimestre), affiancati da un consiglio di 150 \"Bonomini\" e, quattro volte l'anno, da un'assemblea generale dei cittadini. Non si conoscono i requisiti per ottenere queste cariche n\u00e9 le rispettive funzioni con esattezza. Nella pratica si immagina che fossero comunque le grandi famiglie ad egemonizzare la vita politica comunale.\nSecondo la storiografia scientifica moderna, fu in questa fase che si consolid\u00f2 l'inurbamento delle famiglie della nobilt\u00e0 signorile e pi\u00f9 antica, che vantavano diritti sul contado ed appartenevano alla tradizione feudale. Da qui il germe della futura contrapposizione che gener\u00f2 la guerra civile ed il confronto con la contrapposta e nascente nobilt\u00e0 mercantile che si andava delineando in Citt\u00e0.\nUno studio di Enrico Faini dell'Universit\u00e0 di Firenze, pubblicato nel 2004, che corregge o integra alcune conclusioni precedenti, tenta di individuare le famiglie del ceto dirigente consolare esaminando non solo i documenti pubblici come gi\u00e0 fatto da Pietro Santini ma esaminando anche gli atti privati proponendo tra queste Adimari, Amidei, Ardinghi, Brunelleschi, Buondelmonti, Caponsacchi, Donati, Fifanti, Gherardini, Nerli, Porcelli, Scolari, Uberti, come le famiglie feudatarie sicuramente presenti fin dall'inizio in virt\u00f9 delle cariche pubbliche da loro assunte, a cui a vario titolo si unirebbero in periodi posteriori i Giugni, Rossi/Iacoppi, Sacchetti, Giandonati, Cavalcanti, Chiermontesi, Gianfigliazzi, Pigli, Sizi, Soldanieri, Squarciasacchi, Strozzi, Tedaldini, Tornaquinci, Vecchietti, Della Tosa, Della Bella, Giudi, Giochi, Lamberti, Infangati, Barucci, Cipriani, Avogadi, Visdomini..\nEconomia in espansione.\nSebbene nel panorama toscano la citt\u00e0 fosse ancora di secondaria importanza rispetto a Lucca, Pisa o Siena, tutto il XII secolo vide la crescita delle produzioni dell'artigianato e la fortissima crescita del commercio. Il porto fluviale prosperava e via Valdarno la citt\u00e0 si raccordava alla via Francigena. La prima attestazione delle corporazioni delle arti e mestieri risale al 1182. I mercanti fiorentini iniziavano gi\u00e0 a inserirsi nel circuito degli scambi europei. Panni semilavorati arrivavano dalle Fiandre e dalla Francia e l'allume per la tintura dal Levante: con questi i fiorentini raffinavano e tingevano i tessuti fino a trasformarli in preziose stoffe che rivendevano all'estero a prezzi notevolmente maggiorati. Iniziavano inoltre in quell'epoca le prime attivit\u00e0 bancarie che garantivano lauti guadagni, sebbene con alcuni rischi, non ultimo quello di accusa di usura da parte della Chiesa.\nL'assoggettamento del contado.\nAl pari di altre citt\u00e0 Firenze si era dedicata al controllo del suo contado attraverso la distruzione o la conquista dei castelli, assoggettando gradualmente i feudatari che detenevano il controllo sulle terre attraverso le fortificazioni.\nLa resistenza delle famiglie feudali fu evidentemente ostinata, in modo particolare si distinsero gli Alberti (a nord e ovest), i Conti Guidi, (il rapporto con i Conti Guidi cambi\u00f2 quando Guido Guerra spos\u00f2 la fiorentina \"buona Gualdrada\" la figlia di Bellincione Uberti dei Ravignani per cui si stabili una tregua tra Comune e conti), i Firidolfi, gli Ubaldini ed i Pazzi della Valdarno, i Gherardini nella Val di Greve (dal loro castello principale di Montagliari) e Val d'Elsa.\nNell'espansione decisiva fu la presa di Fiesole e la sua distruzione nel 1125. La Cattedrale venne risparmiata ma al vescovo venne intimato di risiedere entro le mura fiorentine. Anche ai membri della aristocrazia feudale sottomessa nel corso dell'espansione di Firenze verso le campagne, venne imposta la cittadinanza e la residenza all'interno delle mura, almeno per un certo numero di mesi.\nA met\u00e0 del secolo Firenze dominava gi\u00e0 il medio corso del Valdarno da Figline a Empoli e si affacciava sulla scena politica regionale accanto alle altre importanti citt\u00e0 vicine.\nAll'interno della cerchia urbana andava nel frattempo acuendosi il conflitto, anche di natura culturale, prima che militare, tra la morente tradizione feudale e la nuova borghesia mercantile, manifatturiera e bancaria. La stessa edilizia cittadina, ormai caratterizzata da altissime torri (in realt\u00e0 vere e proprie fortificazioni cittadine) documentava uno stato di perenne conflitto. \u00c8 la Firenze della \"cerchia antica\" di Cacciaguida, ricordata da Dante.\nL'alleanza con Pisa.\nNel 1171 Pisa, in difficolt\u00e0 per le lotte contro Genova e contro l'imperatore Federico I Barbarossa, chiese sostegno militare a Firenze. L'appoggio venne concesso in cambio di alcune vantaggiose condizioni come una percentuale sulle rendite della zecca pisana, alcune concessioni sul trasporto di merci e mercanti fiorentini sui territori e sulle navi pisane, oltre all'uso del porto con magazzini riservati. In cambio per\u00f2 iniziarono anche le lunghe guerre contro i lucchesi e i senesi che erano schierati sul fronte opposto e decisi a frenare l'avanzata di Firenze.\nLa nuova cerchia di mura.\nL'anno successivo (1172), fino al 1175, si mise mano alle mura, che triplicarono la superficie della citt\u00e0 (da 24 a 75 ettari circa) includendo i numerosi \"borghi\" che si erano formati fuori dalle porte principali di accesso, compreso, per la prima volta, l'Oltrarno. Si stima che a quell'epoca, grazie alla crescente ricchezza e al continuo flusso di genti dal contado (sia popolani, sia ricchi proprietari terrieri), la popolazione contasse circa 25.000 unit\u00e0. La crescita della popolazione e della ricchezza port\u00f2 anche a un primo acuirsi delle differenze sociali e una complicazione della vita politica e sociale.\nDisordini interni e fondazione delle Arti.\nIl tentativo degli Uberti nel 1177 di scardinare il sistema delle alleanze tra \"consorterie\" (i gruppi di pi\u00f9 famiglie) che governavano il Comune si risolse con una sanguinosa guerra civile (che dur\u00f2 per circa tre anni) e con incendi e devastazioni. Da allora essi furono designati come i fautori dell'Impero, nel nome del quale si erano sollevati, e segn\u00f2 la prima embrionale lotta tra i nascenti gruppi dei guelfi e ghibellini. Oltre alla fedelt\u00e0 al papa o all'imperatore, queste due fazioni in lotta erano sicuramente pi\u00f9 interessate a guadagnarsi, anche militarmente, la \"leadership\" politica ed economica della citt\u00e0, rifacendosi per\u00f2 agli ideali pi\u00f9 nobili e generici sovranazionali.\nNel 1182 si vide emergere per la prima volta il ceto \"borghese\" dei commercianti e cittadini, con la fondazione dell'Arte di Calimala, (probabilmente questa data \u00e8 da anticipare perch\u00e9 il Villani nella sua \"Cronica\" dice che sin dall'anno 1150 i consoli dell'Arte di Calimala avevano in guardia la fabbrica dell'Opera di San Giovanni) la prima associazione corporativa di mercanti che fino ad allora erano stati esclusi dal potere politico monopolizzato dalle antiche famiglie aristocratiche.\nNel 1193 una nuova insurrezione capeggiata dagli Uberti, per\u00f2 questa volta appoggiati anche dai nuovi ceti dei mercanti e degli artigiani, abol\u00ec il sistema dei consoli, col beneplacito dell'Imperatore Enrico VI. Sebbene istituito di nuovo nel 1197 era ormai chiaro come questo sistema di governo fosse ormai in crisi.\nIl Duecento.\nVittorie militari.\nTra il 1197 e il 1203 la citt\u00e0 consolid\u00f2 il suo controllo nel contado con alcune energiche azioni militari, soprattutto nel basso Valdarno (strategico per l'accesso fluviale) e nella Valdelsa (importante per il controllo della via Francigena). Nel 1202, dopo anni di assedio, fu presa la citt\u00e0 di Semifonte che venne completamente rasa al suolo e dove fu imposto il divieto di edificazione. Con la presa di Semifonte, Firenze assest\u00f2 un duro colpo al potere degli Alberti, i maggiori nemici all'espansionismo fiorentino che avevano fatto della Valdelsa la loro roccaforte, sostituendosi al potere feudale e controllando gli accessi alla via Francigena\nIl regime podestarile.\nNel 1207 infatti il governo venne riformato e si pass\u00f2 dai consoli a un unico podest\u00e0, un cavaliere preferibilmente forestiero, affinch\u00e9 si tenesse imparziale e al di fuori dalle contese tra le fazioni cittadine. Il primo podest\u00e0 fu Gualfredotto da Milano. I requisiti per accedere alla carica erano la dignit\u00e0 cavalleresca, l'abilit\u00e0 militare e la conoscenza giuridica, che di fatto restringevano la scelta ai soli rampolli di famiglie aristocratiche. Nella pratica poi esisteva un consiglio oligarchico ristretto e uno collegiale, del quale facevano parte i capitani delle Arti: entro la prima met\u00e0 dei Duecento il sistema delle corporazioni era completamente organizzato.\nCrescita demografica.\nNel corso del Duecento Firenze visse il suo apogeo: gi\u00e0 tagliata fuori dalla Francigena vi si colleg\u00f2, effettuando una vera e propria rivoluzione stradale, grazie all'attrattivit\u00e0 del suo mercato economico ed alla sicurezza del contado assoggettato da una serie di azioni militari.\nSi era formato in quel periodo un nuovo ceto: i ricchi mercanti che avevano iniziato a legarsi con politiche matrimoniali all'antica aristocrazia, univano il lusso e la raffinatezza al grande potere economico delle loro imprese, venendo poi definiti \"grandi\" o \"magnati\".\nDal contado inoltre proveniva un flusso sempre maggiore di genti, spesso immigrati di qualit\u00e0 provvisti di capitali e forte spirito d'iniziativa che in breve tempo avrebbero moltiplicato la popolazione e l'economia cittadina. Ma forte era anche la richiesta di manodopera a basso costo, che convogli\u00f2 in citt\u00e0 folle di subalterni, che non trovavano posto nella citt\u00e0 antica delle torri, per questo si affollavano in miseri \"borghi\", cio\u00e8 zone densamente abitate a ridosso degli accessi entranti nelle mura urbane.\nArrivo degli ordini mendicanti.\nIn sostegno di questi diseredati giunsero presto gli ordini mendicanti, che si distribuirono a raggiera attorno alle mura: i francescani presso \"Il Prato di Ognissanti\" e sul sito della futura basilica di Santa Croce, i domenicani a nord-ovest (dove sorger\u00e0 la basilica di Santa Maria Novella) nel 1219, i silvestrini al Cafaggio (futura chiesa di San Marco), vicini ai serviti (dove sorger\u00e0 la basilica della Santissima Annunziata), gli umiliati presso piazza Ognissanti, mentre l'Oltrarno ospitava i carmelitani (chiesa del Carmine) e gli agostiniani (basilica di Santo Spirito). Nasceva cos\u00ec una nuova conformazione urbanistica caratterizzata da chiese via via ingrandite e trasformate in basiliche, ciascuna con una piazza antistante, disposte a raggiera attorno alla cinta muraria.\nLotta agli eretici.\nNon manc\u00f2 la diffusione di dottrine ereticali, tra le quali si radic\u00f2 soprattutto quella dei catari, grazie anche all'appoggio di alcune grandi famiglie ghibelline, quali gli Uberti, come risposta al papato avversario. La repressione delle eresie non tard\u00f2 e si serv\u00ec degli stessi ordini mendicanti: fino al 1244 i domenicani, poi i francescani di Santa Croce.\nLa colonna davanti alla chiesa di Santa Felicita, ricorda il principale episodio: uno scontro tra le due fazioni che nel 1244 ebbe come protagonista l'inquisitore domenicano Pietro da Verona, inviato a Firenze dal papa per sconfiggere l'eresia, che con la sua foga oratoria, aveva infiammato gli animi di molti fiorentini organizzando una milizia chiamata \"Societ\u00e0 di Santa Maria\", che debell\u00f2 con la violenza il proselitismo dei catari.\nGuelfi e ghibellini.\nL'inizio delle contese tra guelfi e ghibellini viene fatto risalire tradizionalmente alla contesa tra Amidei e Buondelmonti del 1216, ma i primi scontri effettivi si ebbero quando Federico II decise di mandare in citt\u00e0 il proprio figlio naturale Federico d'Antiochia (podest\u00e0 dal 1246) per appoggiare il partito ghibellino. Grazie alla propaganda guelfa la lotta agli eretici si fuse con quella ai ghibellini (ve ne sono echi anche nella \"Divina Commedia\" di Dante Alighieri, nell'episodio dedicato a Farinata degli Uberti, Inf. X). Nel 1244, Pietro da Verona accese gli animi di una parte della popolazione chiedendo una riforma politica e sociale.\nIl governo ghibellino rispose istituzionalizzando le Arti e introducendo rappresentanti del \"Popolo\" (la nuova borghesia) accanto al podest\u00e0. Federico d'Antiochia govern\u00f2 con metodi duri e nel 1248 represse con energia un tentativo di insurrezione guelfa: egli, nei piani del padre, avrebbe dovuto assoggettare la citt\u00e0 al controllo imperiale. Dopo l'iniziale resistenza i guelfi vennero scacciati lasciando la citt\u00e0 in mano ai ghibellini, in particolare alla famiglia Uberti. Nel frattempo gli esuli guelfi si erano sparsi nel contado, mantenendo capitali, prestigio e contatti con la curia pontificia.\nIl \"Governo del Primo Popolo\".\nIl 21 settembre 1250 l'esercito fiorentino fu sbaragliato in una imboscata guelfa a Figline Valdarno: un mese dopo un'insurrezione guidata dal \"Popolo\" scacciava Federico e tutte le grandi famiglie che lo avevano appoggiato. Iniziava cos\u00ec il florido periodo del \"Popolo Vecchio\" o del \"Primo Popolo\". Dal punto di vista politico le istituzioni ricalcarono la situazione creata dai ghibellini nel 1244-46, con un doppio sistema: da una parte il comune col podest\u00e0 e due consigli; dall'altra il Popolo con un capitano (forestiero come il podest\u00e0), affiancato da altri due consigli: quello \"degli Anziani\" di 12 membri eletto dalle 20 compagnie militari, quindi su base territoriale, e quello dei 24 consoli delle Arti. Il potere esecutivo e quello di iniziativa legislativa spettavano al capitano del Popolo e al Consiglio degli Anziani, ma le leggi dovevano essere ratificate prima dai due consigli podestarili.\nIl crescere di importanza delle Arti segnava una sempre maggiore diffidenza verso il ceto aristocratico, sia esso guelfo o ghibellino, per questo, sebbene fedeli nell'alleanza col papato e distaccati da Manfredi di Svevia, i popolani fiorentini non si guardavano dal dirsi \"guelfi\". Risale a quegli anni lo scapitozzamento delle torri dei nobili, provvedimento sia di ordine pubblico che simbolico e morale. Nel 1255 si costruiva il palazzo del Popolo, poi detto il Bargello.\nIl decennio del Primo Popolo vide il fiorire straordinario delle attivit\u00e0 economiche, sostenute anche dalla propria valuta in oro, il fiorino: introdotto nel 1252, fu la prima moneta aurea dell'Europa occidentale, grazie al valore sia in peso che in lega che rimaneva straordinariamente costante (\"San Giovanni 'un vuole inganni\" \u00e8 un proverbio fiorentino che dice come l'effigie di San Giovanni Battista sul fiorino fosse garanzia di qualit\u00e0), assicurando una straordinaria diffusione in tutta Europa e nel bacino del Mediterraneo, quale moneta per le transazioni economiche importanti, i grossi pagamenti e i prestiti internazionali.\nLa Battaglia di Montaperti.\nLa salita alla ribalta di Manfredi di Svevia dopo la sconfitta di Ezzelino da Romano (1259), la rivalit\u00e0 di Siena (rivale in campo economico), di Pisa e l'ostilit\u00e0 dei ghibellini esuli furono le forze che si coalizzarono in una guerra contro Firenze che ebbe il suo momento decisivo il 4 settembre 1260 con la Battaglia di Montaperti: sconfitti disastrosamente i guelfi, i ghibellini ripresero la citt\u00e0, dando il via a una serie di ritorsioni che consisterono nell'esilio, la confisca dei beni e la distruzione delle case per i guelfi. Ma quando il vicario di Manfredi in Toscana propose nel 1264 di radere al suolo la citt\u00e0, come Federico I aveva fatto con Milano un secolo prima, la dura opposizione di Farinata degli Uberti salv\u00f2 Firenze, come tramandato dai famosi versi di Dante Alighieri.\nL'intervento di Urbano IV.\nNel 1263 papa Urbano IV, deciso ad abbattere Manfredi in favore di Carlo d'Angi\u00f2, scomunic\u00f2 i ghibellini di Firenze e di Siena. Pi\u00f9 che le implicazioni religiose di tale provvedimento, preoccupava la conseguenza che ogni buon cristiano era sollevato dal pagare i debiti verso gli scomunicati. Le grandi compagnie commerciali si affrettarono a fare omaggio alla Santa Sede, in cambio di un documento che li metteva in condizione di esigere i propri crediti.\nLa Battaglia di Benevento.\nBast\u00f2 la notizia che Manfredi era stato sconfitto nella battaglia di Benevento (febbraio 1266) per far insorgere il Popolo contro i ghibellini, che vennero definitivamente scacciati. Si instaur\u00f2 un governo sempre pi\u00f9 a tinte guelfe (sebbene il Popolo e la Parte Guelfa fossero ancora entit\u00e0 distinte), suggellato dalla nomina a podest\u00e0 di Carlo d'Angi\u00f2 stesso, dal 1267.\nGli anni '80.\nNel 1280 grazie ad una pace mediata dal cardinale Latino Malabranca Orsini molti ghibellini poterono tornare in patria. Presto la sorte in Italia sembr\u00f2 per\u00f2 arridere di nuovo ai ghibellini (la salita al potere del nuovo imperatore Rodolfo d'Asburgo, la stabilizzazione del potere ghibellino in Romagna con Guido da Montefeltro e i Vespri siciliani contro Carlo d'Angi\u00f2 in Sicilia), riaccendendo le tensioni tra le fazioni. A Firenze ne approfitt\u00f2 il Popolo, sempre latentemente in conflitto con l'aristocrazia, che ottenne delle modifiche istituzionali tra il 1282 e il 1284 senza gravi scosse, quali: l'istituzione del collegio dei sei priori delle Arti (uno per sestiere), di un gonfaloniere scelto dalle Arti, di un consiglio, di reparti armati e inoltre di far entrare i propri esponenti nel consiglio del podest\u00e0. Si rafforzava cos\u00ec ulteriormente la voce delle organizzazioni professionali, non senza l'appoggio di alcune famiglie guelfe, degli imprenditori e dei banchieri.\nLa rivale Pisa veniva nel frattempo sconfitta da Genova nel 1284, iniziando la sua decadenza marittima che avrebbe portato alla conquista da parte di Firenze nel 1406.\nLa Battaglia di Campaldino.\nLa battaglia di Campaldino (11 giugno 1289) non fu solo la definitiva sconfitta dei ghibellini, rinvigoriti dalla situazione internazionale, ma era anche un modo dei \"magnati\" (l'aristocrazia) di sottolineare la propria importanza grazie all'uso che essi avevano delle armi, rispetto alla fascia \"popolana\" (rappresentata dalla borghesia imprenditoriale).\nGli \"Ordinamenti di Giustizia\".\nDopo la vittoria di Campaldino and\u00f2 affermandosi sempre pi\u00f9 l'esigenza da parte del popolo di ottenere una sorta di indipendenza dai magnati. Nel dicembre 1292 venne estratto un governo vicino alle ideologie popolane. Questi si mise a lavorare febbrilmente alla creazione di quello che sarebbe diventato il pi\u00f9 importante documento politico della storia di Firenze: gli Ordinamenti di Giustizia. Furono promulgati il 18 gennaio del 1293 e rappresentarono un vero e proprio spartiacque con l'epoca passata, nel tentativo di fermare l'ingerenza delle famiglie potenti, che vennero definite dagli ordinamenti \"magnati\". In questo documento si stabil\u00ec: la creazione di una classe di magnati, comprendente una quarantina di famiglie nobili dell'epoca (furono aumentate a circa 70 in una rubrica dell'aprile dello stesso anno) e la loro completa esclusione dalle cariche politiche, compreso il consolato delle arti; la suddivisione delle arti ( 7 arti maggiori e 14 minori) e l'obbligo, per chi avesse intenzione di ricoprire una carica politica, di essere iscritto ad una di esse; la creazione di una federazione delle arti; la creazione del Gonfaloniere di Giustizia eletto dai consoli delle arti con il compito di guidare una guardia civica di 1000 uomini. Personalit\u00e0 di spicco dell'epoca \u00e8 la figura di Giano Della Bella, inflessibile esecutore degli ordinamenti ma che ben presto si inimic\u00f2 le famiglie dei magnati\nL'ammorbidimento del '95 permise ad alcuni magnati di rientrare nel governo cittadino, mentre il fautore della riforma, Giano, veniva esiliato per sospetti di volersi fare signore di Firenze: uno scotto che dovette pagare nonostante l'appoggio incondizionato di gran parte del Popolo come testimoniato da Dino Compagni. Il suo esilio fu una sorta di patto tacito tra Popolo e aristocrazia guelfa: il primo aveva infatti bisogno della seconda per le sue alleanze col Papa, il Re di Francia e gli Angioini che permettevano la prosperit\u00e0 dei commerci e delle attivit\u00e0 bancarie. La discriminazione tra magnati di antica e nuova ricchezza era ormai sempre pi\u00f9 sfumata, come dimostra il sistema di dichiarazione dei magnati, su segnalazione popolare, che talvolta includeva anche esponenti provenienti \"dal Popolo\". In definitiva la discriminazione non era basata sul profilo sociale o sullo stile di vita, ma pi\u00f9 che altro sul piano politico: era un magnate chiunque potesse dar sospetto di attentare alla supremazia del Popolo nel governo della citt\u00e0.\nGuelfi Bianchi e Neri.\nUn ulteriore motivo di tensione fu rappresentato dalla scissione del partito guelfo nelle due fazioni dei Donati (i \"neri\", pi\u00f9 legati al papato e sostenuti dall'\u00e9lite mercantile e finanziaria) e dei Cerchi (i \"bianchi\", moderati). Il periodo di disordini, che coinvolse anche Carlo di Valois, ingombrante ospite cittadino inviato da Papa Bonifacio VIII, si concluse con la cacciata dei bianchi (tra cui Dante Alighieri in consorteria con i Gherardini di Montagliari). L'oligarchia mercantile, che per\u00f2 doveva contrastare l'opposizione sia dei nobili sia delle altre Arti, le 5 \u00abmediane\u00bb e le 9 \u00abminori\u00bb, il cui malcontento cresceva, mentre si acuiva il contrasto fra \"popolo grasso\" e \"popolo minuto\". Ma le controversie non si conclusero con la cacciata dei Bianchi, in quanto anche la fazione dei Neri si divise in Donateschi (capeggiati da Corso Donati) e dei Tosinghi (seguaci di Rosso Della Tosa). Dopo l'uccisione di Corso Donati e la cacciata dei suoi seguaci la situazione cittadina si tranquillizz\u00f2 temporaneamente.\nTraguardi artistici.\nIn quegli anni inizi\u00f2 la straordinaria stagione dell'architettura fiorentina: mentre i cantieri delle chiese in costruzione andavano avanti, il rivestimento del Battistero segnava uno sviluppo dell'architettura romanica, grazie alla disposizione degli elementi architettonici improntata all'antico pi\u00f9 che altrove, che sarebbe ulteriormente maturata nei secoli successivi.\nMa la cosa pi\u00f9 stupefacente fu la messa in opera nel giro di pochi anni di opere grandiose come la nuova cerchia muraria (1282-1333), la cattedrale di Santa Maria del Fiore (dal 1296) e il palazzo dei Priori (dal 1298), in una citt\u00e0 che stava arrivando a sfiorare i centomila abitanti. Ne fu protagonista Arnolfo di Cambio, che svilupp\u00f2 anche la scultura su base monumentale, come appreso dal suo maestro Nicola Pisano.\nIn quegli anni i poeti del \"dolce stil novo\" rinnovavano la letteratura sostenendo l'uso del \"volgare\", e Cimabue e il suo allievo Giotto portavano avanti il rinnovamento della pittura bizantina gettando le basi per uno stile artistico nuovo anche in pittura.\nMa tutta la citt\u00e0 era un fiorire di creativit\u00e0 e di ostentazione di ricchezza attraverso l'arte e lo sfarzo: i grandi palazzi degli Spini, dei Frescobaldi, dei Gianfigliazzi, le nuove chiese (Santa Trinita, Santa Croce, Santa Maria Novella, Santa Maria degli Angeli, ecc.), i nuovi tre ponti sull'Arno.\nIl Trecento.\nIl culmine economico.\nIl primo Trecento segn\u00f2 nuovi record per l'economia, l'arte e la cultura fiorentina. In quegli anni si lavor\u00f2 al completamento dei grandi cantieri aperti nel Duecento (Cattedrale, Palazzo vecchio e mura) e se ne iniziarono di nuovi: il Campanile di Giotto, Orsanmichele, la Loggia della Signoria e la Loggia del Bigallo, che sono in genere considerati il \"canto del cigno\" dell'architettura gotica a Firenze.\nL'economia era trainata dalle imprese bancarie (degli Spini, dei Frescobaldi, dei Bardi, dei Peruzzi, dei Mozzi, degli Acciaiuoli e dei Bonaccorsi), che prestavano denaro ad alto tasso (e ad alto rischio) ai papi di Avignone ed ai sovrani di tutta Europa (soprattutto ai re di Francia e di Inghilterra), e dalle industrie manifatturiere, soprattutto laniere: \u00e8 stato calcolato che a Firenze si raffinassero e si producessero direttamente tra il 7% e il 10% di tutti i panni di lana prodotti in Occidente, con una grande richiesta di tinture pregiate, di allume (fissante per i colori) e di manodopera, la quale era impiegata nelle circa trenta fasi della lavorazione dei fiocchi di lana fino alla pregiata stoffa. Il commercio, le attivit\u00e0 bancarie e quelle manifatturiere si sostenevano a vicenda generando un circolo virtuoso che macinava straordinarie ricchezze, le quali non toccavano per\u00f2 la gran parte dei malpagati ceti subalterni della citt\u00e0 e del contado.\nDebolezza militare.\nLa Firenze del Trecento era per\u00f2 debole militarmente, come dimostrarono alcune sconfitte nei primi decenni del Trecento, che compromisero il prestigio cittadino, ma non portarono a rovesciamenti istituzionali: la battaglia di Montecatini del 1315 e la battaglia di Altopascio del 1325, entrambe contro le forze ghibelline.\nFirenze dopotutto si stava avviando a diventare guida di uno Stato regionale, con un territorio di influenza che andava dal Basso Valdarno al Chianti, dalla Valdelsa e dall'Alto Valdarno fino all'Appennino, con influenza su centri minori e citt\u00e0 come Prato, Pistoia e poi Arezzo.\nIl crack finanziario.\nL'avvio della guerra dei Cent'Anni port\u00f2 la notizia dell'insolvenza di Re Edoardo III d'Inghilterra, al quale molti banchieri fiorentini avevano prestato ingenti somme di denaro. Ci\u00f2 avvi\u00f2 una serie di fallimenti a catena, disastrosi per l'economia cittadina.\nGi\u00e0 nel 1311 fallirono i Mozzi e nel 1326 gli Scali. Il 4 novembre 1333 una disastrosa alluvione spazzava via tre dei quattro ponti sull'Arno, trascinando via anche l'antica statua di Marte protettrice della citt\u00e0, che fu interpretato come un triste presagio.\nIl periodo pi\u00f9 nero si ebbe tra il 1342 e il 1346 quando fallirono a catena i Bardi, i Peruzzi, gli Acciaiuoli e i Bonaccorsi. Ma le famiglie magnatizie riuscirono a salvare parte delle ricchezze, riconvertendole in feudi e castelli.\nIl Duca di Atene.\nPer rimediare a una situazione sociale sull'orlo del collasso ed alla conseguente instabilit\u00e0 politica si decise di affidare la bal\u00eca (il governo) a un nobile francese gi\u00e0 conosciuto a Firenze durante la sua visita al seguito di Carlo di Calabria nel 1325-1327: Gualtieri VI di Brienne, duca nominale di Atene.\nLa sua politica fece per\u00f2 presto pentire i fiorentini, poco inclini a sopportare i suoi colpi di testa, le iniziative arroganti e gli atteggiamenti superbamente cavallereschi. Il Duca di Atene, cercando di svincolarsi dal sostegno della classe magnatizia che lo aveva chiamato in citt\u00e0, inizi\u00f2 a promuovere una politica moderatamente favorevole ai ceti subalterni, probabilmente con l'interesse di costituirsi una base di appoggio indipendente. Il popolo minuto, tra i quali spiccavano per numero i lavoratori subalterni dell'Arte della Lana (i \"Ciompi\"), era infatti al di fuori dell'organizzazione delle Arti, quindi anche della vita politica, e riceveva bassi salari che permettevano solo una magra sussistenza contando spesso sul sostegno degli ospedali e delle istituzioni caritatevoli della citt\u00e0.\nQuesta politica fu la goccia che fece traboccare il vaso per i gi\u00e0 diffidenti \"popolani grassi\" che gli avevano affidato la bal\u00eca, che iniziarono a congiurare contro di lui, anche con pi\u00f9 iniziative indipendenti, rovesciandolo e costringendolo alla fuga il 26 luglio 1343, giornata di Sant'Anna che rimase negli annali cittadini come data da festeggiare per la ritrovata \"libertas\". All'eroica rimozione del Duca d'Atene erano stati dedicati anche cicli di affreschi, come la \"Cacciata del Duca d'Atene\" dell'Orcagna in Palazzo Vecchio, oggi quasi completamente perduti.\nPrimi tumulti: la sommossa di Ciuto Brandini.\nSubito dopo la cacciata di Gualtieri mont\u00f2 il disagio, e i primi tumulti si ebbero nell'autunno dell'anno dopo, quando furono prontamente soffocati senza sopire per\u00f2 il malcontento.\nPochi mesi dopo, nel mese di maggio 1345, entra in scena il cardatore Ciuto Brandini, del quartiere artigianale settentrionale di San Pier Maggiore: Ciuto organizz\u00f2 uno sciopero e delle adunanze per le vie della citt\u00e0, in Piazza Santa Croce e alla Loggia dei Servi di Maria, ma il tentativo di associare i propri compagni di lavoro in una 'fratellanza' che raccogliesse le adesioni di operai e artigiani fall\u00ec: arrestato con i figli il 24 maggio 1345, fu giudicato dal podest\u00e0 e in pochi giorni mandato a morte per decapitazione L'esperienza di Ciuto pu\u00f2 essere considerata l'antesignana di quanto sarebbe successo con il tumulto dei Ciompi di oltre trent'anni dopo.\nL'oligarchia delle Arti.\nIl \"Popolo Grasso\", ormai aperto anche all'ingresso delle famiglie magnatizie che avessero reso particolari servigi alla Repubblica, seppe sfruttare la situazione per accentrare definitivamente il potere nelle proprie mani. Ormai le decisioni spettavano al gonfaloniere di giustizia, agli otto priori delle Arti, al Consiglio dei Buonomini ed a quello dei sedici gonfalonieri di Compagnia (quattro per ciascuna nuova circoscrizione dei quartieri, divisi a loro volta in quattro \"gonfaloni\" per la riscossione erariale e per la leva militare, nonostante in citt\u00e0 si facesse ormai ampio uso di truppe mercenarie).\nLa \"peste nera\".\nL'epidemia della peste nera del 1348 colp\u00ec tutta l'Europa, dando il colpo di grazia ad un'economia che stava gi\u00e0 subendo un generale ristagno.\nAlcune quantificazioni parlano di una riduzione della popolazione fiorentina compresa tra il 40% e il 60%, simile a quella di altre grandi citt\u00e0 dell'epoca. Comunque le stime variano anche di molto: dai circa 120.000-90.000 abitanti di inizio del Trecento, si calcolano perdite fino ad arrivare ad una popolazione di 50.000 unit\u00e0 o addirittura 30-25.000. In ogni caso i primi dati storicamente accertabili si hanno nel 1427 con le stime catastali, che calcolano una popolazione di circa 70.000 unit\u00e0. Va considerato che molti erano anche scappati dalla citt\u00e0 per la paura del contagio, come testimonia nel suo eccezionale resoconto della peste Giovanni Boccaccio, che proprio nel \"Decameron\" ritrasse quella societ\u00e0 cortese ed aurea sull'orlo della scomparsa.\nLa scarsit\u00e0 di manodopera port\u00f2 alla paralisi delle attivit\u00e0 economiche, comprese quelle agricole, che aggravarono la situazione con annate di grave carestia. Infine completano il difficile quadro le frequenti guerre e le razzie delle Compagnie di Ventura.\nPopolo Grasso e Popolo Minuto.\nA Firenze come in altre citt\u00e0 del Centro-Italia la gravit\u00e0 della situazione ebbe come conseguenza una serie di agitazioni dei ceti subalterni ridotti alla miseria.\nDal 1343 l'accesso agli organi governativi venne ridefinito con il sistema delle \"imborsazioni\", cio\u00e8 l'estrazione a sorte dei nomi dei candidati inseriti entro \"borse\". I nomi imborsati erano scelti tra i cittadini del popolo grasso, epurati per\u00f2 dai nomi sgradevoli al ceto dirigente tramite la magistratura speciale della Parte Guelfa, che poteva \"ammonire\" (cio\u00e8 epurare dalle liste) i cittadini dichiarandoli \"ghibellini\".\nErano esclusi tutti gli esponenti del popolo minuto, che non solo non avevano alcuna Arte alla quale partecipare, ma non possedevano nemmeno il diritto di riunirsi per qualsiasi scopo, nemmeno in confraternite religiose. Si ebbe una situazione quindi dove da una parte vi erano le famiglie guelfe dirigenti, arroccate sulla loro posizione predominante, e dall'altra i loro opponenti politici, esclusi dalle cariche, assieme ai ceti subalterni. Tra il 1350 e il 1375 si ebbe sempre pi\u00f9 evidente uno schieramento trasversale che si opponeva al Popolo Grasso, comprendente alcune famiglie magnatizie, le famiglie giunte fresche dal contado in cerca di maggiore fortuna colmando i vuoti lasciati entro le mura dalla pestilenza, e il Popolo Minuto, che veniva sempre pi\u00f9 spesso accattivato con vari accorgimenti.\nLa guerra degli Otto Santi.\nNel 1375 i legati pontifici stavano ri-assoggettando i territori dello Stato della Chiesa in vista di un imminente ritorno del papa a Roma da Avignone.\nI legati, tutti di origine francese e mal visti dalla popolazione locale, erano alle prese con altri problemi in Emilia-Romagna quando giunse da Firenze la richiesta di grano che il cardinale a Bologna Guglielmo di Noellet declin\u00f2 seccamente. L'azione venne interpretata come un tentativo di indebolire Firenze prima di provare a conquistarla, aggravata dall'ingresso delle truppe di Giovanni Acuto nel territorio fiorentino (sebbene il legato si affrettasse a smentire che il condottiero inglese fosse ancora al soldo della Chiesa). I fiorentini vennero incitati alla rivolta soprattutto attraverso i ceti subalterni dai semiereticali \"fraticelli\" nemici della ricchezza della corte avignonese. Per rivalsa venne quindi dichiarata guerra alla Santa Sede, fomentando la rivolta anche nelle altre citt\u00e0 assoggettate al papato.\nA Firenze venne creata una magistratura apposita degli \"Otto di Guerra\". Nel 1376 si un\u00ec alla lega Bologna, fortemente sovvenzionata a ribellarsi da Firenze: a scopo dimostrativo Giovanni Acuto compiva pochi giorni dopo l'eccidio di Forl\u00ec. Fu allora (31 marzo 1376) che Papa Gregorio XI decise di scomunicare i fiorentini dichiarando decaduto qualsiasi credito verso di loro ed iniziando con lo scacciare seicento di loro da Avignone confiscando tutti i loro beni.\nLa contromossa dei fiorentini fu quella di iniziare a chiamare gli otto magistrati della guerra \"Otto santi\", a sottolineare la legittimit\u00e0 morale delle loro rivendicazioni.\nQuando Caterina da Siena, grande mediatrice tra gli interessi opposti dei fiorentini e del papato, ottenne il rientro del papa in Italia (in viaggio dal 13 settembre 1376 al 17 gennaio 1377), si aprirono nuove trattative, che per\u00f2 non ebbero l'esito sperato. Con la tregua stipulata da Bologna, i fiorentini decisero di arruolare Giovanni Acuto dalla loro parte (aprile 1377), mentre il clero fiorentino veniva pesantemente tassato ed obbligato a riaprire le chiese e celebrare le funzioni.\nL'intransigenza degli Otto (la cui mancata deposizione era ormai l'unico motivo di attrito col pontefice) venne mediata dall'intervento di Bernab\u00f2 Visconti, che convoc\u00f2 una conferenza di trattative a Sarzana (12 marzo 1378) interrotta pochi giorni dopo (il 27) per la morte di Gregorio XI. Con l'elezione di Urbano VI si riusc\u00ec a trovare la pace, firmata il 28 luglio 1378 a Tivoli. I fiorentini si impegnarono a pagare, in cambio della cancellazione dell'interdizione, la somma di 250.000 fiorini che vennero poi pagati solo in parte.\nIl Tumulto dei Ciompi.\nDopo il peso avuto nella guerra degli Otto Santi, il \"Popolo Minuto\" non tard\u00f2 ad alzare di nuovo la propria voce, questa volta con una serie di rivendicazioni che segnarono una notevole scossa nelle istituzioni della Repubblica: nel luglio 1378 scoppiava il Tumulto dei Ciompi, con il quale i sottoposti dell'Arte della Lana (chiamati appunto \"Ciompi\") rivendicavano salari pi\u00f9 alti, condizioni di vita migliori e il riconoscimento giuridico della loro professione in un'Arte. Per la prima volta (o \"quasi\") in Europa una classe lavoratrice \"proletaria\" rivendicava maggiori diritti e la loro protesta, forse anche grazie ad un effetto sorpresa, fu coronata da un rapido successo. Tuttavia le divisioni interne, acuminate volutamente dal \"Popolo Grasso\", portarono anche a una veloce sconfitta dei \"Ciompi\" e l'annullamento delle riforme ottenute entro il 1382.\nL'ascesa degli Albizi.\nDopo la repressione dei Ciompi, il potere politico torn\u00f2 in mano ad un ristretto numero di famiglie di banchieri, tra cui la famiglia Albizzi (governo oligarchico 1382-1434) che cercarono di evitare che Firenze si trasformasse in una signoria. I tempi erano maturi per il tramonto della forma pi\u00f9 propriamente comunale e per il passaggio alla forma signorile. Gli Albizzi o Albizi non disdegnavano di usare la violenza e, grazie al controllo delle liste dei cittadini da eleggere, si era creato un solido schieramento di famiglie alleate, che seppe debellare i rivali: prima i Ricci, poi gli Alberti, i quali avevano cercato appoggio anche nel ceto subalterno. Ma se gli Albizi rappresentavano la vecchia oligarchia, le famiglie inurbate ed arricchitesi di recente si coalizzarono attorno alla famiglia dei Medici (che riceveva anche le simpatie delle Arti \"mediane\" e \"minori\"), creando le premesse per uno scontro frontale.\nPolitica estera.\nDurante il periodo del governo oligarchico Firenze svilupp\u00f2 nuovamente una fiorente economia ed in politica estera appoggi\u00f2 Venezia contro i Visconti. Nel 1406 occup\u00f2 Pisa.\nSempre nei primi anni del Quattrocento, Firenze estese il proprio dominio anche a nord dell'Appennino, giungendo ad acquistare Castrocaro, a pochi chilometri da Forl\u00ec, allora governata dagli Ordelaffi (1403).\nLa \"libertas\" alle soglie del Quattrocento.\nL'eloquente prosa ciceroniana di Coluccio Salutati celebrava lo scontro tra la \"libertas\" fiorentina e la \"tirannia\" di Giangaleazzo Visconti desideroso di ampliare il suo dominio sull'Italia centrale. \u00c8 opportuno sottolineare che il concetto di \"libertas\" tanto caro alla tradizione politica fiorentina non pu\u00f2 essere assimilato al moderno concetto di libert\u00e0: la libert\u00e0 riguardava la citt\u00e0 nei confronti di enti superiori come l'Impero o signorie estranee alla citt\u00e0, ma da un punto di vista interno l'oligarchia al potere non concedeva se non limitate forme di riconoscimento politico ai ceti subalterni e ai singoli individui: la \"tirannia\" viscontea per certi aspetti si era dimostrata nel complesso meno dura e rapace, pi\u00f9 rispettosa delle autonomie locali di quanto non avesse fatto l'affermazione della \"libertas\" fiorentina in Toscana.\nRinascimento.\nMentre a Firenze era in atto uno straordinario rinnovamento artistico, architettonico e letterario che pass\u00f2 alla storia come Rinascimento, le vicende politiche e militari non erano delle migliori. Nel 1424 la citt\u00e0 aveva subito una dura sconfitta nella battaglia di Zagonara e il peso della guerra, sommato alla febbrile attivit\u00e0 edilizia per completare la straordinaria cupola del Duomo, rese necessaria l'imposizione di nuove tasse.\nNel 1427 la Signoria impose il \"catasto\" (ampliato con l'introduzione del valsente nel 1432, per far fronte a improvvise difficolt\u00e0 di cassa nelle pubbliche finanze), il primo tentativo moderno di equit\u00e0 fiscale, che tassava le famiglie in base alle stime della loro ricchezza, attingendo per la prima volta dove il denaro era veramente concentrato, cio\u00e8 nelle mani di quelle famiglie di mercanti e banchieri che padroneggiavano anche l'attivit\u00e0 politica. I registri del catasto sono una straordinaria fotografia della Firenze dell'epoca (bench\u00e9 l'imposta sia stata presto soppressa, in quanto avrebbe danneggiato i ceti pi\u00f9 abbienti). La famiglia pi\u00f9 ricca era quella degli Strozzi, ma, molto pi\u00f9 defilato, stava sorgendo un nuovo astro, quello dei Medici, che, venuti dalle terre del Mugello alla fine del XII secolo, gi\u00e0 si erano guadagnati una solida fama di famiglia favorevole alle rivendicazioni popolari.\nIl popolo, escluso dal governo, tent\u00f2 varie volte di abbattere l'oligarchia, finch\u00e9 si alle\u00f2 alla famiglia Medici. Nel 1433 Cosimo, capo della famiglia, dopo esser stato arrestato, fu esiliato; l'anno seguente, per\u00f2, i suoi sostenitori ottennero il priorato e Cosimo fu richiamato a Firenze. Il suo ritorno segn\u00f2 la fine del governo oligarchico e l'inizio della Signoria dei Medici. La citt\u00e0 si arricch\u00ec notevolmente, nonostante i danni subiti da numerosi edifici cittadini a causa del terremoto del 28 settembre 1453 che in citt\u00e0 raggiunse il VII grado della Scala Mercalli.\nCosimo de' Medici (1434-1464) conserv\u00f2 le forme esteriori della repubblica, per\u00f2 ottenne dal popolo la \"bal\u00eca degli squitt\u00ecni\", vale a dire il potere di decidere i nomi dei candidati agli uffici del Comune. In tal modo, pur essendo da un punto di vista formale nulla di pi\u00f9 di un privato cittadino, Cosimo mantenne il governo della citt\u00e0 diventando \"signore\" di fatto. Cosimo form\u00f2 una sorta di triumvirato col fratello Lorenzo e il cugino Averardo, circondato da un gruppo di artisti ed informatori vari. Seppur visto di malocchio, non fu mai contrastato a causa del periodo di crisi che Firenze stava attraversando. Ammirando la seriet\u00e0 di Cosimo, il cardinale Cossa, antipapa con il nome di Giovanni XXIII, lo volle avere con s\u00e9 durante il Concilio di Costanza nel 1414; ma essendo stato deposto ed incarcerato il Cossa, lui e altri seguaci del papa, dovettero darsi alla fuga. Il nuovo gonfaloniere Guadagni richiam\u00f2 Cosimo a Firenze e nel 1433 lo pose in stato di arresto presso il palazzo della signoria. Prendendo in considerazione tutte le cospirazioni in cui i Medici erano stati coinvolti dal 1378 al 1431, anno della sventurata guerra di Lucca, la signoria ne proclam\u00f2 l\u2019esilio prima per cinque anni poi per dieci a Padova. Il 5 Ottobre del 1434, per\u00f2, Cosimo fu invitato dalla Signoria a rientrare a Firenze. Fu accolto con trionfo e gli Albizi furono condannati all\u2019esilio. Fino alla sua morte conserv\u00f2 Firenze neutrale nei confronti delle guerre.\nDopo la morte di Cosimo de Medici, gli succedette il figlio Piero, il quale nonostante fosse afflitto da una grave deformazione riusc\u00ec a scongiurare un attacco di Luca Pitti alla signoria. Ebbe due figli maschi: Lorenzo e Giuliano. Il maggiore prese il posto del padre fino al 1492.\nPeriodo di splendore per Firenze fu quello di Lorenzo de Medici il quale comprese che l\u2019Italia poteva rimanere in pace solo grazie a un\u2019intima intesa tra Firenze, Milano e Napoli, cos\u00ec che l\u2019espansionismo della Chiesa e i maneggi di Venezia fossero neutralizzati. Dopo la morte di Paolo Sforza, Lorenzo cerc\u00f2 di rafforzare le cordiali relazioni della citt\u00e0 con Milano accogliendo nel \u201971 il duca Galeazzo Maria con sontuose feste. Egli cerc\u00f2 inoltre di allargare la cerchia delle sue conoscenze sia con i potenti d\u2019Italia sia con quelli dell\u2019estero per esempio i Bentivoglio di Bologna o Luigi XI di Francia. A quel tempo anche i rapporti con la Chiesa erano amichevoli e nel \u201871 Lorenzo si rec\u00f2 a Roma per portare obbedienza al nuovo papa Sisto IV. Per\u00f2 di l\u00ec a poco questa perfetta intesa tra i due si spezz\u00f2 a causa della contesa per l\u2019acquisto di Imola che provoc\u00f2 anche dissidio tra i Medici e i Pazzi, altra famiglia di Firenze, i quali sostennero il pontefice per interesse familiare.\nUn altro pericolo per Firenze fu l\u2019ascesa di Pietro Riario e di Giuliano Della Rovere, cardinali che presero sempre pi\u00f9 potere, e l\u2019assegnazione della nomina di arcivescovo a Francesco Salviati; nel frattempo la potenza territoriale della Chiesa aveva subito un aggressivo accrescimento. La prima risposta di Firenze alle manovre ostili della Santa Sede fu la conclusione di una lega difensiva (Santissima Lega) con Milano e Venezia nel 1474. Fu permesso l\u2019accesso ad essa anche al papa e al re di Napoli, ma entrambi rifiutarono accentuando la divisione dell\u2019Italia in due campi avversi. Da questo momento in poi, anche Firenze stessa fu divisa in due: da una parte i Medici, dall\u2019altra i Pazzi. La congiura organizzata da quest\u2019ultimi si concluse il 26 Aprile del 1478 con l\u2019assassinio di Giuliano de Medici durante la messa in Cattedrale. La reazione di Lorenzo si manifest\u00f2 da subito: Francesco de Pazzi e Francesco Salviati furono impiccati al palazzo della Signoria; tutti quelli denunciati come amici dei Pazzi furono giustiziati; Jacopo de Pazzi appena fu riconosciuto fu ucciso; i Pazzi non compromessi furono mandati in esilio. Nessuno rimase impunito e anche il nipote del papa mandato a Firenze proprio per pronunciare la messa del 26 Aprile fu preso in ostaggio come prigioniero. Ci\u00f2 scaten\u00f2 la rabbia del papa il quale scomunic\u00f2 Lorenzo e i maggiorenti della Repubblica, dando inizio ad una guerra. Dopo mesi di duri scontri nel 1480 si stipul\u00f2 la pace tra Firenze e la Chiesa, la quale sciolse Lorenzo dalla scomunica. Nei suoi ultimi anni di vita dovette fronteggiare numerosi scontri e pericoli, ma riusc\u00ec a mantenere un governo stabile fino alla sua morte, l\u20198 aprile 1492.\nLa Repubblica di Lucca fu l'unico Comune-Citt\u00e0-Stato a non venir soggiogato e assorbito dalla Signoria di Firenze, rimanendo formalmente indipendente e sovrana sino al decreto di scioglimento imposto da Napoleone Bonaparte. Venne quindi annessa al Granducato di Toscana nel 1847 e poi al Regno d'Italia.\nIl primo periodo del dominio dei Medici fin\u00ec con il ritorno di un governo repubblicano, influenzato dagli insegnamenti del radicale priore Domenicano Girolamo Savonarola (che fu giustiziato nel 1498 e che prima di morire lasci\u00f2 un trattato sul governo di Firenze), nelle cui parole si ritrovano spesso argomenti che saranno oggetto di controversie religiose dei secoli seguenti.\nUn altro personaggio fu Niccol\u00f2 Machiavelli, le cui indicazioni per l'affidamento del governo di Firenze a una figura forte sono spesso lette come una legittimazione delle tortuosit\u00e0 e anche degli abusi dei politici. Il 16 maggio 1527 i fiorentini estromisero nuovamente i Medici - riportati al potere dagli spagnoli nel 1512 - e ristabilirono una repubblica.\nIl granducato.\nCon la Pace di Barcellona del 29 giugno 1529, l'imperatore Carlo V d'Asburgo e il papa Clemente VII (Giulio de'Medici) si accordarono per restaurare la dinastia Medici a Firenze tramite il nipote del papa, Alessandro de' Medici (duca di Firenze), cosa che avvenne effetivamente al termine dell'Assedio di Firenze nel 1530. I Medici diventarono nel 1532 duchi ereditari di Firenze, e nel 1569 granduchi di Toscana, regnando per due secoli. Nel frattempo, Firenze aveva vinto la secolare opposizione di Siena, conquistando quest'ultima nel 1555 al termine della Guerra di Siena. La pace di Cateau-Cambr\u00e9sis nel 1559 sanc\u00ec l'annessione della Repubblica di Siena al dominio dei Medici, sebbene fossero formalmente immutate le strutture politiche antecedenti, anche se svuotate di potere. \nL'estinzione della dinastia dei Medici e l'ascensione nel 1737 di Francesco Stefano, duca di Lorena e marito di Maria Teresa d'Austria, port\u00f2 all'inclusione della Toscana nei territori satellite della corona austriaca, rimanendone per\u00f2 di fatto separata. La dinastia granducale Lorena regn\u00f2 tranquillamente nella citt\u00e0, distinguendosi per la sua liberalit\u00e0: mentre Livorno diveniva un porto franco (dove cio\u00e8 chiunque poteva stabilirsi senza persecuzioni di tipo religioso o \"legale\") fra i pi\u00f9 attivi del Mediterraneo, il granduca Pietro Leopoldo avvi\u00f2 la riforma agraria e, il 30 novembre del 1786, promulg\u00f2 il nuovo codice criminale, grazie al quale, per la prima volta nella storia degli stati moderni, furono abolite la pena di morte e la tortura. Questi atti da monarca illuminato gli fecero guadagnare la stima degli illuministi. All'occupazione francese si fanno risalire le spoliazioni napoleoniche della Toscana.\nOttocento e Novecento.\nCon un plebiscito nel 1861 fu deposto l'ultimo granduca e la Toscana fu annessa al neocostituito Regno d'Italia.\nFirenze subentr\u00f2 a Torino come capitale d'Italia nel 1865, ma l'ambito ruolo fu trasferito a Roma sei anni dopo, dopo che anche il Lazio fu annesso al Regno. In questo periodo ebbero luogo gli stravolgimenti urbanistici del cosiddetto \"Risanamento\".\nIl 18 maggio 1895 si verific\u00f2 un terremoto che caus\u00f2 gravi danni a numerosi edifici, soprattutto chiese, sia in citt\u00e0 che nei dintorni, dove si contarono anche 3 morti nei pressi di Grassina e un altro decesso a San Martino a Strada a causa dei crolli dovuti al sisma.\nNel XIX secolo la popolazione di Firenze raddoppi\u00f2, e triplic\u00f2 nel XX con la crescita del turismo, del commercio, dei servizi finanziari e dell'industria. La comunit\u00e0 straniera arriv\u00f2 a rappresentare un quarto della popolazione nella seconda met\u00e0 dell'Ottocento ed a questo periodo risale la visione romantica della citt\u00e0 immortalata da scrittori come James Irving e dagli artisti preraffaelliti e che lasci\u00f2 in eredit\u00e0 alla citt\u00e0 numerose ville di magnati soprattutto inglesi con le loro eclettiche collezioni d'arte, che oggi sono musei, come il Museo Horne, il Museo Stibbert, la villa La Pietra, ecc. L'Institut fran\u00e7ais de Florence, primo istituto francese al mondo, nasce a Firenze nel 1907. Il British Institute of Florence, primo istituto britannico al mondo, nasce a Firenze nel 1917.\nSeconda guerra mondiale.\nDurante la seconda guerra mondiale la citt\u00e0 fu occupata per un anno dai Tedeschi (1943-1944). Forte e diffusa fu la Resistenza all'occupazione nazifascista, culminata nell'insurrezione dell'agosto 1944 e nella successiva battaglia sostenuta dalle forze partigiane per la liberazione della citt\u00e0 (11 agosto 1944).\nAlla fine di luglio e all'inizio di agosto 1944, le truppe dell'esercito neozelandese (2nd New Zealand Division) che liberavano la Toscana hanno colpito le colline Pian dei Cerri che si affacciano sulla citt\u00e0. Dopo molti giorni di combattimento vigoroso dei tedeschi, i neozelandesi hanno costretto il nemico a ritirarsi.\nLa citt\u00e0 fu liberata dall'esercito neozelandese (2nd New Zealand Division) il 4 agosto 1944.\nEpisodi della seconda guerra mondiale a Firenze e nel suo territorio:\nSeconda met\u00e0 sec. XX.\nIl 12 febbraio 1951 la moda \"made in Italy\" ebbe ufficialmente battesimo a Firenze, alla prima sfilata italiana organizzata da Giovanni Battista Giorgini.\nIl 27 ottobre 1954 furono avvistati per un quarto d'ora 20 UFO in volo sulla citt\u00e0; in seguito caddero dal cielo per circa mezz'ora dei filamenti appiccicosi, la cosiddetta bambagia silicea.\nIl 4 novembre 1966, a seguito di un'eccezionale ondata di maltempo che colp\u00ec gran parte dell'Italia, si verific\u00f2 la disastrosa alluvione di Firenze. L'Arno invase gran parte del territorio cittadino, provocando 34 vittime e danni incalcolabili. Anche il patrimonio artistico della citt\u00e0 fu gravemente colpito. Le immagini di Firenze sommersa dalle acque e dal fango suscitarono un'enorme solidariet\u00e0 e migliaia di volontari, i cosiddetti angeli del fango, accorsero da tutto il mondo in aiuto della citt\u00e0.\nTerzo millennio.\nNel 2002 Firenze ha ospitato il primo grande European Social Forum.\nNel 2008 \u00e8 iniziato il processo di realizzazione della nuova rete tranviaria, di cui la prima linea \u00e8 stata completata nel 2010, nonostante le numerose contestazioni che ne hanno accompagnato la costruzione. Nel 2019 \u00e8 stata inaugurata la seconda linea.\nNel settembre 2013 la citt\u00e0 \u00e8 stata sede del Mondiale di Ciclismo su strada.\nIl 25 Marzo 2015 viene ricostituita, in virt\u00f9 dell'antico possesso di stato giuridico in Firenze, col consenso del Cardinale Giuseppe Betori, Arcivescovo di Firenze, e con l'approvazione statutaria di Dario Nardella, Sindaco di Firenze, la storica Parte Guelfa ovvero l'antico \"Sodalizio dei Cavalieri di Parte Guelfa di Firenze\", inizialmente denominato Societas Partis Ecclesiae, ordine cavalleresco fiorentino di fondazione pontificia, formalmente istituito da papa Clemente IV nel 1266, il quale era stato soppresso il 22 Giugno 1769 con motuproprio granducale di Pietro Leopoldo I di Toscana."}
{"id": "732459", "revid": "49022", "url": "https://it.wikipedia.org/wiki?curid=732459", "title": "Sulgenio", "text": ""}
{"id": "732460", "revid": "126257", "url": "https://it.wikipedia.org/wiki?curid=732460", "title": "Ducato di Milano", "text": "Il Ducato di Milano (1395-1535) fu un antico Stato dell'Italia settentrionale facente parte del Sacro Romano Impero. Oggetto delle guerre Franco-Asburgiche, fu sottoposto alla Spagna dal 1559 ed all'Austria dal 1707. Nel corso dei secoli la sua estensione vari\u00f2 molto, agli inizi del '400, al tempo di Gian Galeazzo Visconti, tocc\u00f2 la sua massima estensione, venendo a comprendere quasi tutta la Lombardia, parti del Piemonte (Novara, Vercelli, Tortona, Alessandria, Asti), del Veneto (Verona, Vicenza, Feltre, Belluno) e dell'Emilia (Parma, Piacenza, Bologna, ecc.), pi\u00f9 un'effimera occupazione di zone del centro Italia (Pisa, Siena, Perugia, Assisi).\nNel corso del XV secolo Venezia conquist\u00f2 il Veneto ex visconteo, pi\u00f9 Bergamo, Brescia e Crema, perci\u00f2 alla fine del '400 con gli Sforza il ducato si stabilizz\u00f2 nella met\u00e0 occidentale dell'attuale regione Lombardia, con parti del Piemonte e dell'Emilia, oltre al Cantone Ticino oggi in Svizzera. Tra '500 e '600 il ducato perse Parma e Piacenza (a favore della Chiesa e poi dei Farnese), inoltre il Cantone Ticino e la Valtellina (ai cantoni svizzeri e ai Grigioni); agli inizi del '700 perse tutta la zona piemontese e lombarda a ovest del Ticino, quest'ultima corrispondente alla Lomellina, che venne annessa dai Savoia, mentre al contrario nel 1708 annesse il Ducato di Mantova.\nStoria.\nI Visconti: i fondatori del ducato.\nLe sorti di Milano si intrecciarono sin dal XIII secolo con quelle della Casa dei Visconti, i quali ripresero la politica di espansionismo territoriale ereditata dal Comune ambrosiano. Uno fra i primi esponenti viscontei a guidare la citt\u00e0 lombarda fu Ottone Visconti, eletto arcivescovo nel 1262 e che sconfigger\u00e0 i Della Torre nella battaglia di Desio nel 1277. Nella prima met\u00e0 del secolo successivo i suoi nipoti e pronipoti giunti al governo di Milano (Matteo, Galeazzo I, Azzone, l'arcivescovo Giovanni) allargarono l'area d'influenza viscontea sulle regioni circostanti. Un'eguale politica di allargamento e consolidamento fu perseguita nella seconda met\u00e0 del secolo dai loro successori (Matteo II, Bernab\u00f2 e Gian Galeazzo). Dopo un periodo contrassegnato da tensioni fra i vari membri della potente famiglia, Gian Galeazzo Visconti, nipote di Bernab\u00f2, nel 1385 con un colpo di mano giunse al potere e, via via, unific\u00f2 i vasti domini familiari sparsi nell'Italia settentrionale.\nSi dice che i territori soggetti al suo dominio fruttassero a Gian Galeazzo in un anno, oltre la rendita ordinaria di fiorini d'oro, altri di sussidi straordinari.\nIl Ducato visconteo (1395-1447).\nIl ducato fu costituito ufficialmente l'11 maggio 1395, quando Gian Galeazzo Visconti, gi\u00e0 Vicario Imperiale e \"Dominus Generalis\" di Milano, ottenne il titolo di Duca di Milano per mezzo di un diploma firmato a Praga da Venceslao di Lussemburgo, Re dei Romani e di Boemia (1378-1400). La nomina fu ratificata e celebrata a Milano il 5 settembre 1395. Gian Galeazzo Visconti ottenne la \"patente\" per inquartare il biscione visconteo con l'Aquila imperiale nella nuova bandiera ducale.\nAl diploma imperiale del 1395, che istituiva il nuovo ducato esteso alla sola citt\u00e0 di Milano e al suo \"contado\", segu\u00ec un secondo documento datato 13 ottobre 1396 con il quale furono estesi i poteri ducali a tutti i domini viscontei, e dove sono citati i centri pi\u00f9 significativi del ducato: Alessandria, Asti, Avenza (Carrara), Bassano del Grappa, Belluno, Bergamo, Bobbio, Borgo San Donnino (Fidenza), Bormio, Brescia, Crema, Cremona, Como, Feltre, Lodi, Novara, Novi Ligure, Parma, Piacenza, Pontremoli, Reggio nell'Emilia, Riva del Garda, Rocca d'Arazzo, Sarzana, Soncino, Tortona, Vercelli, Verona, Vicenza. Inoltre fu adottata la primogenitura maschile legittima per la successione dinastica e fu creata la Contea di Pavia, appannaggio dell'erede al trono. Nel 1397 un ulteriore diploma imperiale istitu\u00ec tra i feudi viscontei la contea di Angera (25 gennaio 1397). Falso, invece, \u00e8 un ulteriore diploma imperiale, firmato dallo stesso Venceslao di Lussemburgo a Praga il 30 marzo 1397, con il quale il re dei Romani avrebbe proclamato Gian Galeazzo anche \"Dux Lombardiae\".\nAlla morte di Gian Galeazzo Visconti (1402), il giovanissimo figlio Giovanni Maria non seppe mantenere le conquiste paterne e il ducato and\u00f2 incontro a una rapida disgregazione a partire da Poschiavo che, dopo due anni di rivolta, nel 1408 pass\u00f2 alla Lega Caddea, mentre il papa si era gi\u00e0 impossessato di Assisi, Perugia e Bologna con la Pace di Caledio del 25 agosto 1403, e le repubbliche toscane erano tornate indipendenti, come pure erano state cedute le citt\u00e0 venete e le Langhe, e Reggio Emilia era passata agli Este.\nNel 1412 Giovanni Maria mor\u00ec assassinato a Milano da congiurati terrorizzati dalle sue frequenti manie omicide. Gli succedette al trono il fratello minore Filippo Maria, che, dopo aver ripreso il controllo di gran parte del ducato, riprese la politica espansionistica perseguita da Gian Galeazzo ed entr\u00f2 in contrasto con la Repubblica di Venezia. La guerra, dichiarata nel 1426, dur\u00f2 diversi anni, e si concluse con la Pace di Ferrara (1428), in cui Filippo Maria Visconti cedette alla Serenissima le citt\u00e0 e i territori di Brescia e Bergamo, vanificando il regalo di Vercelli che era stato fatto ai Savoia per tutelarsi da un conflitto su due fronti. La frustrazione del duca per tale clamoroso errore strategico si rivers\u00f2 sulla sventurata moglie Maria di Savoia.\nAlla morte senza eredi di Giovanna II d'Angi\u00f2 (1435), la corona del regno di Napoli fu contesa fra Angioini e Aragonesi. Filippo Maria Visconti form\u00f2 una lega con Venezia e Firenze e si schier\u00f2 con gli Angioini; in seguito, in uno dei suoi frequenti cambi di schieramento pass\u00f2 con gli Aragonesi ma fu sconfitto dagli \"ex\" alleati, guidati dal condottiero mercenario Francesco Sforza. Nel 1441 Filippo Maria firm\u00f2 la Pace di Cremona, con la quale cedette altre terre alla Repubblica di Venezia e diede in moglie a Francesco Sforza la propria figlia naturale Bianca Maria, che in dote al marito port\u00f2 Cremona e il suo contado, eccetto Castelleone e Pizzighettone, piazzaforte che fu scambiata con Pontremoli in Lunigiana.\nL'Aurea Repubblica Ambrosiana (1447-1450).\nAlla morte di Filippo Maria, ultimo dei Visconti (agosto 1447), fu istituita la cosiddetta Aurea Repubblica Ambrosiana, una forma di governo repubblicana istituita da un gruppo di nobili milanesi. La Repubblica affid\u00f2 la difesa contro Venezia a Francesco Sforza che, dotato di notevoli capacit\u00e0 strategiche, approfitt\u00f2 della crisi della repubblica per farsi nominare Duca di Milano (25 marzo 1450).\nIl primo Ducato sforzesco (1450-1499).\nVenezia non aveva abbandonato il suo desiderio di espandersi in Lombardia e quindi strinse un'alleanza con Alfonso d'Aragona, Re di Napoli, e con l'Imperatore Federico III d'Asburgo (1440-1493) contro Francesco Sforza e i suoi alleati. La caduta di Costantinopoli, conquistata dai Turchi per\u00f2 mise in pericolo l'assetto dei possedimenti veneziani nell'Egeo e dopo 4 anni di guerra si giunse alla firma della Pace di Lodi (aprile 1454).\nCon questo documento Francesco Sforza e Alfonso d'Aragona furono riconosciuti rispettivamente Duca di Milano e Re di Napoli, la Repubblica di Venezia estese il suo dominio fino all'Adda e fu conclusa la Santissima Lega Italica contro i Turchi.\nL'equilibrio politico raggiunto con la Pace di Lodi dur\u00f2 fino alla morte di Lorenzo il Magnifico (8 aprile 1492) e alla discesa di Carlo VIII in Italia (1494), salvo qualche incursione svizzera sfociata nella Pace di Lucerna.\nGaleazzo Maria, figlio di Francesco Sforza, a causa del suo governo considerato da molti tirannico, fu assassinato in una congiura. Il figlio, Gian Galeazzo Sforza, govern\u00f2 sotto la reggenza della madre Bona di Savoia, finch\u00e9 lo zio, Ludovico il Moro usurp\u00f2 il trono del ducato. Ludovico il Moro, figlio di Francesco Sforza, riusc\u00ec a ottenere la tutela del nipote Gian Galeazzo e a confinarlo nel Castello di Pavia, dove nel 1494 mor\u00ec in circostanze cos\u00ec misteriose che non pochi sospetti si addensarono attorno allo stesso Moro.\nSi guastarono perci\u00f2 i rapporti fra Ludovico e Ferdinando d'Aragona: Gian Galeazzo aveva infatti sposato una nipote del Re di Napoli, il quale prese le parti del legittimo erede. Ludovico il Moro rispose incoraggiando Re Carlo VIII di Francia a rivendicare il Regno di Napoli, poich\u00e9 fino al 1442 il trono partenopeo era appartenuto al casato francese degli Angioini. Nel 1494 Carlo VIII discese in Italia e conquist\u00f2 Napoli, sconvolgendo l'equilibrio fra i vari Stati italiani e dando inizio alle guerre d'Italia (1494-1559).\nLa conquista francese (1499-1512).\nNel 1495 Carlo VIII fu cacciato dalla Penisola da una Lega composta dagli Stati italiani, Sacro Romano Impero, Spagna e Inghilterra, ma solo tre anni dopo, nel 1498, il Duca d'Orl\u00e9ans, divenuto Re di Francia col nome di Luigi XII, fece valere le proprie pretese sul ducato di Milano: un suo antenato, Luigi di Turenna, aveva infatti sposato nel 1389 Valentina Visconti, figlia del duca Gian Galeazzo, il cui contratto matrimoniale stabiliva che, nel caso di estinzione della dinastia viscontea, il titolo di Duca di Milano andasse ai discendenti di Valentina. Luigi XII, protestandosi legittimo erede dei Visconti, invase lo Stato milanese nel 1499, scacciandone Ludovico il Moro. L'ex sovrano sforzesco cerc\u00f2 inutilmente di contrastare le truppe transalpine, chiedendo anche aiuto all'Imperatore, ma riusc\u00ec soltanto a riprendere per breve tempo la capitale e poche altre terre. Sconfitto e fatto prigioniero a Novara nel 1500, fu deportato in Francia, nel Castello di Loches, ove mor\u00ec il 27 maggio 1508.\nIl secondo Ducato sforzesco (1512-1515).\nLuigi XII rimase Duca di Milano fino al 1512, quando l'esercito svizzero scacci\u00f2 quello francese dalla Lombardia e pose sul trono milanese Massimiliano Sforza, figlio di Ludovico il Moro. Fra il 1512 e il 1515 i Cantoni svizzeri controllarono \"de facto\" il ducato.\nIl secondo Ducato francese (1515-1521).\nSotto il regno di Francesco I di Valois la Corona francese riusc\u00ec a ristabilire la propria sovranit\u00e0 sul ducato milanese. Nel 1515, dopo la sanguinosa battaglia di Marignano, che vide la sconfitta dell'esercito elvetico, il sovrano francese depose Massimiliano e si install\u00f2 sul trono ducale. Nonostante la sconfitta gli Svizzeri riuscirono per\u00f2 a conservare i territori lungo la strada che dal Passo del San Gottardo conduce alle porte di Como (odierno Cantone Ticino). Il trattato di Noyon del 1516 conferm\u00f2 il possesso del Ducato di Milano ai francesi. Francesco di Valois govern\u00f2 il ducato fino al 1521, quando Carlo V, Re di Spagna e Imperatore del Sacro Romano Impero, innalz\u00f2 al trono del ducato il giovane fratello di Massimiliano, Francesco II Sforza.\nIl terzo Ducato sforzesco (1521-1535).\nDopo la decisiva sconfitta francese nella battaglia di Pavia il 24 febbraio 1525, che lasci\u00f2 alle forze imperiali di Carlo V il predominio in Italia, Francesco II Sforza si un\u00ec alla Lega di Cognac contro l'Imperatore: insieme a lui, la Repubblica di Venezia, la Repubblica fiorentina, il Pontefice Clemente VII e il Regno di Francia. Il Duca fu rapidamente soverchiato dalle truppe imperiali, ma riusc\u00ec a mantenere il controllo su alcune citt\u00e0 e piazzeforti del ducato. Grazie alla Repubblica di Venezia che cedette in cambio del ritiro delle pretese imperiale su Milano tutta la costa pugliese (Brindisi, Monopoli, Gallipoli, Polignano, Lecce, Bari e Trani), dovuto anche al fatto che Carlo V non voleva scontrarsi con i Veneziani, \"perch\u00e9 se non avesse ceduto, non avrebbe potuto aver pace con i Veneziani e sarebbe stata \"une guerre immortelle en Italie\"\", e lui sapeva di non avere i mezzi per spuntarla, perch\u00e9 preme troppo ai Veneziani che Milano non venga in mano d'oltramontani, dato che non si ritenevano \"atti all'occuparlo n\u00e9 poi proporzionati per poterlo tenere\". Francesco II Sforza mor\u00ec senza eredi nel 1535 aprendo una nuova questione per la successione al trono. In questo periodo, per la precisione nel 1532, Francesco II Sforza chiede e ottiene da parte di Papa Clemente VII l'erezione di Vigevano, citt\u00e0 alla quale la sua famiglia era sempre stata profondamente legata, a capoluogo del Vigevanasco, dopo che questa aveva ottenuto nel 1530 il titolo di citt\u00e0 e sede vescovile secondo le medesime modalit\u00e0.\nIl periodo spagnolo (1559-1707).\nIl Re di Francia Francesco I e l'Imperatore Carlo V reclamavano il ducato facendosi guerra. Quest'ultimo, rivendicandolo come feudo imperiale all'estinzione degli Sforza, ottenne il controllo del ducato e vi install\u00f2 il figlio Filippo con diploma imperiale firmato a Bruxelles l'11 ottobre 1540 e reso pubblico nel 1554. Il possesso del ducato da parte di Filippo fu finalmente riconosciuto dal re Enrico II di Francia nel 1559, con la Pace di Cateau-Cambr\u00e9sis. Il ducato, persa ogni forma di indipendenza, fu ridotto a uno Stato regionale sottoposto alle dominazioni straniere per il resto della sua storia.\nLa dominazione austriaca (1714-1797).\nCon il trattato di Baden, che mise fine alla guerra di successione spagnola, il ducato di Milano fu ceduto alla Casa degli Asburgo d'Austria. \nNel corso del XVIII secolo la superficie del ducato\u00a0\u2013 nonostante l'accorpamento nel 1745 con il Ducato di Mantova, dotato per\u00f2 di forti autonomie rispetto a Milano\u00a0\u2013 si ridusse ulteriormente, arrivando a un'estensione inferiore addirittura all'attuale Lombardia: infatti, non appartenevano al ducato milanese Bergamo, Brescia, Crema, la Valtellina, l'Oltrep\u00f2 Pavese e la Lomellina.\nIl governo degli Asburgo d'Austria fu caratterizzato da rilevanti riforme amministrative, che i sovrani del casato austriaco\u00a0\u2013 ispirati dai principi del cosiddetto assolutismo illuminato \u2013 introdussero anche nei loro territori lombardi: per esempio, la risistemazione del catasto, la soppressione della censura ecclesiastica, lo sviluppo dell'industria della seta.\nLa fine del Ducato.\nA seguito della vittoriosa campagna di Napoleone Bonaparte nell'Italia settentrionale nel 1796, il ducato, affidato a una Giunta interinale di governo, fu ceduto alla Repubblica Francese dagli Asburgo con il Trattato di Campoformio nel 1797. Ma gi\u00e0 nel 1796 i Francesi avevano istituito sui territori del ducato di Milano lo Stato vassallo della Repubblica Transpadana, fusasi con la Repubblica Cispadana nel 1797 andando a costituire la Repubblica Cisalpina, di cui Milano divenne la capitale. Dopo la sconfitta di Napoleone, sulla base delle decisioni prese dal Congresso di Vienna il 9 giugno 1815, il ducato di Milano non venne restaurato ma entr\u00f2 a far parte del Regno Lombardo-Veneto, dipendente dall'Impero austriaco.\nGeografia.\nTerritorio.\nIl ducato, le cui frontiere mutarono sensibilmente nel tempo, aveva come capitale la stessa citt\u00e0 di Milano e comprendeva principalmente la Lombardia con l'esclusione del territorio di Mantova, appartenente alla casa dei Gonzaga; esso si estendeva, seppur in alcuni casi per pochi anni, tra Emilia, Liguria, Corsica, Piemonte, Toscana e Veneto, spingendosi anche nelle terre dell'attuale Cantone Ticino. Formalmente, esso era parte del Sacro Romano Impero, ma era di fatto indipendente.\nDopo aver raggiunto la massima espansione sotto lo stesso Gian Galeazzo, morto nel 1402, le frontiere del ducato milanese andarono progressivamente riducendosi, sino a comprendere, al termine dell'et\u00e0 austriaca, soltanto il territorio compreso fra Svizzera, Ticino, Po e Adda, con parte del e del Mantovano.\nNel corso del XV secolo, le regioni che costituiscono oggi il Cantone Ticino furono ripetutamente invase dagli Svizzeri. I confini del ducato verso la Svizzera, l'attuale frontiera tra Lombardia e Confederazione Elvetica, tranne la Valtellina, che appartenne ai Grigioni fino al 1797, si stabilizzarono nel 1515 dopo la sconfitta dell'esercito svizzero a Marignano da parte di forze venete e francesi.\nContee e diocesi.\nIl ducato non riusc\u00ec a trasformarsi in uno Stato unitario, ma espresse il suo potere locale attraverso i vecchi contadi, territori provinciali delle vecchie signorie annesse nel Trecento e largamente corrispondenti alle diocesi cattoliche. Quasi la met\u00e0 del territorio venne persa gi\u00e0 con la morte di Gian Galeazzo Visconti.\nDemografia.\nIl Ducato di Milano comprendeva uno dei territori pi\u00f9 densamente popolati d'Europa. In assenza di censimenti antecedenti a quello del 1750 \u00e8 impossibile conoscerne con precisione la demografia e si pu\u00f2 ricorrere solamente a stime. Bonvesin de la Riva, che scrive verso la fine del XIII secolo, quando il Ducato non era ancora, ritiene che al suo tempo l'arcidiocesi di Milano contasse una popolazione di circa abitanti di cui uomini in grado di imbracciare le armi. Le uniche citt\u00e0 al suo interno erano Milano e Monza, se ne ricava quindi una densit\u00e0 di popolazione pari a circa 160-170 ab/km2 e un tasso di urbanizzazione del 20-25%.\nCitt\u00e0.\nLe citt\u00e0 storicamente appartenenti al Ducato erano, ordinate per popolazione: Milano (- abitanti), Cremona (-), Piacenza (-), Pavia (-), Parma (-), Como (-), Monza (), Alessandria (-), Vigevano (-), Lodi (-), Novara (-), Voghera (), Tortona (), Mortara (-), Pizzighettone (-), Varese (-) e Bellinzona (-).\nIl Ducato domin\u00f2, per brevi periodi, su molte altre citt\u00e0: Genova (- abitanti, dedizioni 1421-1435, 1464-1478, 1488-1499), Bologna (, 1402-1403), Brescia (, 1395-1426), Verona (, 1395-1405), Perugia (, 1400-1403), Vicenza (, 1395-1404), Siena (, 1399-1404), Bergamo (, 1395-1428), Savona (-, 1421-1435, 1464-1478, 1488-1499), Vercelli (-, 1395-1427), Lucca (, protettorato 1400-1430), Pisa (, 1399-1406), Reggio Emilia (, 1395-1409), Assisi (-, 1400-1403) e Mondov\u00ec (, 1395-1402).\nPolitica.\nDuca.\nIl duca era il signore del Ducato di Milano. La carica era ereditaria. Era nominalmente il comandante in capo dell'esercito ma raramente lo conduceva personalmente in battaglia preferendo avvalersi di condottieri esperti. Era sempre membro del Consiglio Segreto con un voto di uguale peso a quello degli altri membri ma aveva la prerogativa di decidere quali questioni esaminare in una data seduta. Aveva la possibilit\u00e0 di affidare direttamente al Consiglio Segreto una causa del Consiglio di Giustizia nel caso in cui questo non fosse ritenuto idoneo. Poteva concedere la grazia. Nominava tutti i membri del Consiglio Segreto e di molte altre cariche pubbliche e poteva rimuoverli a discrezione. Ludovico il Moro, a partire dal 14 novembre 1480, dava udienza pubblica ai cittadini al Castello per due giorni a settimana (di solito venerd\u00ec e sabato). Per tradizione, una volta all'anno e con il contributo della corte ducale, effettuava donativi (\"honorantie\") sotto forma di sale, beni in natura o denaro a tutti i dipendenti della pubblica amministrazione.\nConsiglio Segreto.\nEra il massimo organo politico, amministrativo e giudiziario del Ducato e prevaleva sul Consiglio di Giustizia.\nNella sua funzione politica aveva la facolt\u00e0 di stringere alleanze, negoziare trattative di pace e mantenere i rapporti con le potenze estere. Aveva inoltre la facolt\u00e0 di ricevere ambasciatori e rilasciare salvacondotti anche in assenza del duca. Nella sua funzione amministrativa garantiva la sicurezza del Ducato, nominava i funzionari delle magistrature periferiche, i vicari generali, fungeva da sindacato per tutte le magistrature, stabiliva i loro salari e vigilava sulla loro assegnazione. Nella sua funzione giudiziaria svolgeva funzione di corte suprema. Il duca convocava il Consiglio e decideva le questioni da esaminare dopodich\u00e9 si votava a maggioranza.\nI cittadini che avevano ottenuto una sentenza di primo grado potevano ricorrervi in appello in caso di crimini gravi o questioni civili di peso ottenendo una riesamina dell'iter giudiziario e dell'applicazione delle leggi di primo grado ma non una sentenza di secondo grado. Se l'operato del Consiglio di Giustizia era ritenuto corretto veniva rispettata la sua sentenza, in caso contrario veniva cassata e si effettuava un nuovo processo. Il duca poteva affidare la causa direttamente al Consiglio Segreto qualora il Consiglio di Giustizia non fosse stato ritenuto idoneo (cosa che avveniva raramente), in questo caso una sentenza passava solo con una maggioranza dei due terzi. \nI componenti del Consiglio Segreto, in numero variabile da quindici a trentanove a seconda del periodo (dovevano essere venti ai tempi di Ludovico il Moro considerando quanto riportato nel suo testamento). Secondo il Formentini i membri erano appena dodici o quindici: due segretari, quattro cancellieri e sei portieri o coadiuvatori pi\u00f9 altri tre membri supplementari. Tra loro, oltre al duca, vi erano di solito alcuni dei rappresentanti delle pi\u00f9 nobili famiglie milanesi, cardinali e giureconsulti di grande esperienza. Erano nominati direttamente dal duca e la loro carica era a vita a meno che un membro vi rinunciasse spontaneamente o venisse rimosso dal duca stesso. La sede del Consiglio Segreto fu dapprima una casa nel sestiere di Porta Vercellina e poi presso la Sala degli Scarlioni nel Castello Sforzesco.\nCapitano di Giustizia.\nEra un funzionario con lo scopo di garantire l'ordine cittadino ed effettuare compiti di polizia. Fu creato all'inizio del XV secolo per limitare i poteri del podest\u00e0 e le competenze tra le due cariche talvolta si sovrapponevano, portando inevitabilmente a contrasti. Nel 1445 sotto Filippo Maria Visconti e successivamente nel 1450 sotto Francesco Sforza, si chiar\u00ec definitivamente che il capitano di giustizia non si sarebbe dovuto occupare di giustizia civile o penale se non quelle riguardanti la persona del duca o gli affari di stato. A differenza del podest\u00e0 non era vincolato dagli statuti cittadini. Poteva arrestare qualsiasi cittadino del comune che avesse commesso un reato passibile di detenzione e farlo rimanere in cella in attesa di giudizio coordinandosi con il Consiglio di Giustizia. Veniva nominato direttamente dal Duca, che lo sceglieva tra uno dei migliori giureconsulti delle citt\u00e0 alleate del Ducato. La durata della carica era a discrezione del duca, a meno che il Capitano scegliesse volontariamente di dimettersi o fosse rimosso dal Consiglio Segreto. La sua sede era presso il Palazzo del Capitano di Giustizia.\nReferendari.\nI referendari erano la pi\u00f9 importante magistratura finanziaria locale e si occupavano della riscossione delle imposte e dell'appalto dei dazi. Ve n'era uno per ciascuna delle maggiori citt\u00e0, pi\u00f9 un referendario generale a Milano che ne supervisionava l'ufficio. Una volta riscosse le tasse dovevano inviare mensilmente una nota delle entrate e delle spese ai Maestri delle Entrate a cui erano sottoposti, informandoli anche delle mancate riscossioni. Potevano effettuare pagamenti solo dopo l'ottenimento di una speciale licenza. Se le entrate risultavano insufficienti e si dovevano effettuare spese non dilazionabili, dovevano contribuire attingendo dal proprio patrimonio. I referendari venivano nominati dal duca ed erano generalmente forestieri (rispetto alla citt\u00e0 in cui esercitavano la carica) dotati di comprovata esperienza e ottime disponibilit\u00e0 economiche. La carica non aveva durata definita.\nTesoreria.\nIstituita sotto i Visconti, riceveva tutte le entrate ordinarie e straordinarie pertinenti alla Camera ducale e provvedeva a tutti i pagamenti ma non era autorizzata a concedere prestiti a privati o al Comune. I salari subivano una trattenuta di due denari per fiorino (il cinque per mille). La tesoreria doveva stilare una nota quotidiana e una mensile sullo stato giornaliero della cassa che veniva consegnata ai Maestri delle Entrate, a cui era subordinata. La carica di tesoriere era messa all'incanto ma a capo dell'ufficio doveva essere un cittadino milanese di provata esperienza.\nNel 1468 Galeazzo Maria Sforza cre\u00f2 la tesoreria generale affiancando alla precedente istituzione otto ufficiali addetti rispettivamente alla ricezione del denaro, ai pagamenti, alla compilazione del libro mastro, al libro \"Tabuli\", al libro delle truppe, al libro dei famigli, alla nota del dato, ricevuto e delle bollette, alla ragioneria della camera straordinaria e a quella delle altre citt\u00e0. La sede fisica della tesoreria venne trasferita dal Broletto Vecchio alla pi\u00f9 custodita Sala del Tesoro del Castello Sforzesco, accessibile solo mediante tre chiavi affidate al duca, al cancelliere generale e al tesoriere.\nUfficio degli Uditori.\nNato con l'ascesa al potere di Francesco Sforza, l'ufficio degli uditori si occupava della concessione di salvacondotti, della cittadinanza e della grazia. In quest'ultimo caso la deliberazione degli uditori era subordinata all'approvazione del Consiglio di Giustizia qualora si trattasse di un privato o di una causa privata, del Consiglio segreto qualora fosse materia di interesse statale o di natura fiscale. Il duca talvolta se ne serviva per concludere rapidamente una causa sottraendola alle magistrature ordinarie. Sotto Ludovico il Moro divenne un'entit\u00e0 autonoma a cui vennero affidate le cause di natura finanziaria (confische, condanne fiscali). Gli uditori venivano scelti dal duca tra i giureconsulti del Consiglio Segreto e dalla duchessa tra venti esperti di diritto provenienti da tutte le citt\u00e0 del Ducato e che in precedenza avevano ricoperto la carica di avvocato fiscale, podest\u00e0, giureconsulto, vicario o procuratore. La carica aveva durata temporanea a discrezione del duca.\nCancelleria.\nUfficio di Cancelleria.\nL'Ufficio di Cancelleria assisteva nei suoi compiti il Consiglio Segreto. Era composto, in ordine di importanza, da segretari, cancellieri, registratori, coadiutori, uscieri e cavallanti. Per poter essere eletti segretari o cancellieri era richiesto il titolo di notaio o la laurea in giurisprudenza. Ai registratori e ai coadiutori era richiesto un diploma in una scuola di calcolo. Agli uscieri e cavallanti era richiesto un diploma in una scuola di grammatica. La carica poteva essere ricoperta da persone di entrambi i sessi e di qualsiasi origine purch\u00e9 nati e nel Ducato di Milano o residenti per almeno venti anni. Solitamente si iniziava la carriera come usciere, cavallante o ufficiale di posta, si veniva promossi a coadiutore poi a cancelliere infine a segretario. Tutti i membri della Cancelleria dovevano prestare giuramento di fedelt\u00e0 e verit\u00e0 al Duca e al Ducato davanti al Consiglio Segreto. Il mancato rispetto della discrezione comportava la perdita del posto nei casi minori e l'esonero a vita dalle cariche pubbliche per rivelazione di segreti d'ufficio. Il mancato rispetto delle procedure, errori di altro tipo e condotte non idonee (assenza dal posto di lavoro, nepotismo) erano punite con sanzioni pecuniarie. Era possibile assentarsi dal lavoro solo con il permesso del Consiglio Segreto per segretari e cancellieri e solo con il permesso di questi per le cariche a loro sottoposte. La loro sede era la Sala della Cancelleria presso il Castello Sforzesco.\nL'Ufficio di Cancelleria si articolava in:\nCiascuna cancelleria era diretta da un segretario e da un cancelliere per un totale di quattro segretari e quattri cancellieri a cui si aggiungeva un Segretario Generale e un Cancelliere Generale. Ciascun segretario e cancelliere aveva alle proprie dipendenze dieci coadiutori, dieci registratori e un usciere per un totale di 110 membri della Segreteria e 110 membri della Cancelleria.\nUfficio dei Collaterali.\nL'Ufficio dei Collaterali era composto da funzionari deputati al pagamento degli stipendi di tutto il personale del Castello. Collaborava con la Cancelleria Finanziaria. Era composto da due collaterali generali, due collaterali cavalcanti, quattro sotto-collaterali, due ufficiali per le bollette, due ufficiali per le licenze e due accusatori per un totale di quattordici membri. La carica era a vita ma era possibile rinunciarvi spontaneamente o essere rimossi dal Segretario Finanziario o dal Cancelliere Finanziario. La sua sede era la Sala dei Collaterali al Castello Sforzesco.\nIstituzioni comunali.\nConsiglio dei Novecento.\nChiamato anche Consiglio Generale, era la principale assemblea rappresentativa del Comune di Milano. Era idealmente composto da 900 membri, 150 per ciascun sestiere, sebbene se ne eleggessero di pi\u00f9 (circa mille) per supplire ad eventuali assenze. Potevano comporlo solo cittadini di Milano, ovvero persone di sesso maschile la cui famiglia risiedeva continuativamente in citt\u00e0 da almeno trent'anni; \u00e8 da notare che per altre cariche quale il giurisperito o il decurione occorrevano novant'anni di residenza continuativa. I sestieri erano ulteriormente divisi in parrocchie e i membri del Consiglio venivano inizialmente nominati dai capifamiglia delle singole parrocchie. Con gli statuti del 1396, Gian Galeazzo Visconti attribu\u00ec la nomina dei consiglieri all'Ufficio di Provvisione e la durata della carica venne aumentata da un anno a un periodo a discrezione del duca. I consiglieri dovevano essere cittadini milanesi e avere un'et\u00e0 minima di 20 anni, si caldeggiava inoltre l'elezione di uomini che si distinguessero per la ricchezza e l'impegno civico. Il Consiglio dei Novecento era un organo deliberativo che veniva adunato all'occorrenza, di solito almeno una volta l'anno, al suono delle campane della Torre Civica, presso la piazza dei Mercanti presso il Broletto Nuovo. Dibatteva su interventi architettonici e urbanistici, manutenzione di acque e canali, ordine pubblico e vettovaglie, rappresentanza della citt\u00e0 nelle celebrazioni solenni religiose e civili, difesa degli interessi locali presso la corte ducale e le autorit\u00e0 ecclesiastiche, nomine degli ufficiali, formazione di commissioni decurionali estemporanee, amministrazione del debito pubblico riguardanti Milano, il suo contado e talvolta l'intero Ducato. La sottoscrizione degli atti e delle delibere consiliari era demandata a un notaio alle dipendenze dell'Ufficio di Provvisione che aveva il compito di consegnarle entro tre giorni alla Camera dei Sei, affinch\u00e9 fossero registrate, e ai notai degli statuti, affinch\u00e9 fossero copiate nei volumi statuari. L'esecuzione delle delibere era demandata alle magistrature competenti. Le delibere venivano poi annunciate dal balconcino della Loggia degli Osii da un banditore. Durante il ducato di Giovanni Maria Visconti il Consiglio fu temporaneamente ristretto a 72 membri, 12 per sestiere, a elezione diretta da parte del duca e con durata della carica pari a sei mesi. In seguito alla conquista francese del Ducato, la prova di nobilt\u00e0 divenne un ulteriore requisito. Nel 1516 sotto Francesco I di Francia il numero dei membri venne ridotto dapprima a 150 e poi dal 1 luglio 1518 per ordine del suo luogotenente Odet de Foix a 60 decurioni, venne perci\u00f2 chiamato Consiglio dei Sessanta Decurioni, istituzione che perdurer\u00e0 anche in epoca spagnola. La nomina dei consiglieri divenne prerogativa del duca o del suo luogotenente in epoca francese e del governatore in epoca spagnola.\nUfficio del Governatore degli Statuti.\nQuesto ufficio era deputato alla raccolta, registrazione e rubricazione di tutti i provvedimenti statuari delle autorit\u00e0 civili e degli atti pubblici di soggetti privati. A esso spettava anche la pubblicazione di grida, editti, bandi e avvisi di interesse pubblico o privato che venivano annunciati al suono della tromba e affissi alle scale del Broletto Nuovo. La direzione dell'Ufficio era affidata a un governatore che per tradizione doveva essere membro della famiglia Panigarola, che mantenne questo privilegio fino al 1741, pertanto divenne popolare col nome di Ufficio Panigarola. Aveva sede presso Casa Panigarola nota anche come Palazzo dei Notai.\nPodest\u00e0.\nIl podest\u00e0 in epoca sforzesca ricopriva il ruolo di massima carica del potere giudiziario civile e penale e, seppur solo formalmente, era considerato la massima carica rappresentante il Comune. A ricoprire questo ruolo venivano scelti forestieri di rango nobiliare le cui citt\u00e0 o signorie di provenienza solitamente intrattenevano buoni rapporti con il Ducato di Milano. Era strettamente sottoposto all'autorit\u00e0 ducale. Veniva nominato dal duca tramite una lettera che ne recava la durata della carica, le condizioni offerte e i rapporti di lavoro da intrattenere con la sua corte. La solenne cerimonia di insediamento avveniva in piazza dei Mercanti alla presenza del popolo, delle massime autorit\u00e0 cittadine, del podest\u00e0 uscente, del vicario di provvisione, di un notaio e di un cancelliere. Il podest\u00e0 presentava al vicario di provvisione la lettera di nomina, veniva salutato dai giurisperiti con un discorso, assisteva alla lettura del giuramento fatta da un notaio, giurava quindi fedelt\u00e0 alla Chiesa, all'imperatore, al duca e al Comune, promettendo di osservare le leggi e le tradizioni cittadine, infine riceveva la verga del comando dal predecessore. Il podest\u00e0 era tenuto a informare il duca un mese prima della scadenza prevista della carica affinch\u00e9 potesse provvedere alla sua riconferma alla nomina di un successore. La carica non poteva essere abbandonata a meno di uno speciale permesso del duca. Al termine della carica l'operato del podest\u00e0 veniva giudicato da sei cittadini (\"sindacatores\") ovvero due laici, due notai e due giurisperiti nominati dal duca durante gli ultimi giorni dell'incarico. I \"sindacatores\" invitavano tramite pubbliche grida coloro che avessero reclami nei confronti del podest\u00e0 a depositarli entro cinque giorni (per i cittadini) oppure otto (per gli abitanti del contado). I reclami venivano esaminati per verificarne l'ammissibilit\u00e0 e venivano poi rivolti al podest\u00e0 che aveva la possibilit\u00e0 di difendersi. Infine i \"sindacatores\" emettevano una sentenza inappellabile.\nIl podest\u00e0 aveva giursdizione riguardo l'amministrazione della giustizia civile e penale all'interno della citt\u00e0, nei corpi santi e nel contado entro un raggio di dieci miglia dalle mura. Nel caso di cause civili superiori a 50 lire e straordinariamente anche per somme pi\u00f9 basse, la sua giurisdizione riguardava anche i contadi della Martesana, Bazzana, Seprio e Burgaria. Interveniva inoltre nelle oblazioni a favore delle chiese, in alcune mansioni collaborava con il vicario di provvisione (come la manutenzione dei porti fluviali), garantiva la libera circolazione dei negozianti, provvedeva alla difesa di terre, borghi e castelli sotto la giurisdizione del Comune. Nel 1502 la corte del podest\u00e0 era composta da circa sessanta individui da lui nominati. Nell'amministrazione della giustizia era coadiuvato da sette giudici (o assessori) di cui uno era il vicario del podest\u00e0 con il compito di farne le veci in sua assenza, due addetti alle cause penali, tre alle cause civili, uno (\"iudex pecuniae\") alla riscossione dei tributi dovuti al Comune. Caratteristicamente il vicario sedeva su un seggio su cui era scolpito un leone (\"iudex ad leonem\"), i giudici penali su seggi in cui era rappresentanto cavallo (\"iudex ad equum\") e i giudici civili su seggi in cui era raffigurato un gallo (\"iudex ad gallum\"). Il podest\u00e0 era inoltre assistito da sei notai (uno per sestiere) con il compito di redigere, sottoscrivere e registrare gli atti podestarili, tre militi e due connestabili che lo aiutavano a sbrigare gli affari, sei donzelli, due scudieri, sei cavallari, due servi di stalla e un cuoco, che costituivano i domestici e circa trenta guardie che fungevano da polizia e guardia del corpo personale, con il compito di mantenere l'ordine pubblico. Spesso molti membri della piccola corte provenivano dalla stessa citt\u00e0 o dalla stessa signoria del podest\u00e0. Il podest\u00e0 risiedeva presso il Palazzo del Podest\u00e0, oggi non pi\u00f9 esistente e sostituito dal Palazzo dei Giureconsulti.\nCamera dei Sei.\nEra il principale organo di gestione delle finanze comunali. Nel 1396 la Camera era composta da sei ufficiali (uno per sestiere), due giudici collegiati e quattro probiviri tutti nominati dal duca con alle loro dipendenze una folta schiera di notai. Prima di assumere la carica dovevano prestare giuramento di fedelt\u00e0 e onest\u00e0 davanti al Tribunale di Provvisione. Avevano il compito di far rispettare gli statuti e gli ordini del Comune punendo gli inadempienti, controllare l'utilizzo del denaro pubblico da parte dei canevari e dei tesorieri e di altre cariche pubbliche, controllare i custodi delle porte, gli ufficiali dei dazi e delle vettovaglie affinch\u00e9 non fossero corrotti con denaro, provvedere alla manutenzione di ponti e strade sotto la giurisdizione del Comune, tutelare il patrimonio comunale, disporre l'esame dell'operato del podest\u00e0 da parte dei \"sindacatores\" e assicurare il pagamento di eventuali condanne pecunarie imputategli. I notai alle dipendenze della Camera dei Sei avevano il compito di registrare nomi e retribuzioni degli stipendiati del Comune e gli oneri pagati da propriet\u00e0 comunali (cascine, mulini e altro) su libri contabili. La Camera riceveva inoltre una delle due copie delle cauzioni raccolte (l'altra andava alla Cancelleria Finanziaria) da un tesoriere alle sue dipendenze che, all'inizio di ogni anno, riceveva a sua volta una copia del libro contabile dell'anno precedente. Il massarolo provvedeva agli acquisti e ai rifornimenti per i cittadini, custodiva inoltre le suppellettili del Comune. I suoi membri venivano rinnovati ogni tre o sei mesi. Un membro poteva essere rieletto per un numero indefinito di volte purch\u00e9 passassero almeno sei mesi tra un'elezione e l'altra. Lo stipendio di ciascun ufficiale nell'arco di sei mesi era pari a ben mille ducati. Aveva sede presso Broletto Nuovo.\nConsiglio di Giustizia.\nEra il principale organo delegato a trattare cause di natura civile e penale. Si occupava di tutti i processi civili ed emetteva sentenze di primo grado. L'imputato poteva poi appellarsi al Consiglio Segreto ma solo per questioni di un certo peso. Era formato da un numero variabile di giureconsulti (da tre a otto) coadiuvati da quattro segretari. Secondo altre fonti era composto da tre giureconsulti, due segretari, quattro cancellieri e cinque portieri. Questi giureconsulti solitamente avevano prestato servizio in passato come maestri delle entrate, vicari, sindacatori o avvocati fiscali nominati direttamente dal duca. I pi\u00f9 esperti potevano essere reclutati nel Consiglio Segreto. Galeazzo Maria Sforza riform\u00f2 questa istituzione affidando le cause di natura finanziaria alle magistrature finanziarie cos\u00ec da velocizzare i tempi dei processi e ottenere pi\u00f9 rapidamente i risarcimenti. I giureconsulti erano coadiuvati nella stesura degli atti e nello svolgimento delle pratiche da segretari, cancellieri, registratori, uscieri, cavallanti che avevano funzioni sovrapponibili a quelle prestate per conto dell'Ufficio di Cancelleria del Consiglio Segreto. La durata della carica era di due anni, a meno che decidessero volontariamente di dimettersi. Per diventare giureconsulto era necessario possedere una laurea in giurisprudenza. Il Consiglio di Giustizia si radunava presso la piazza dell'Arengo (\"in Curia Arenghi\") e le decisioni venivano prese a maggioranza. Le cause penali si imbastivano in seguito alla presentazione di una querela da parte di un cittadino o alla denuncia da parte dei capifamiglia di una parrocchia oppure ancora per inquisizione diretta da parte del podest\u00e0. Prevedevano l'interrogazione di testimoni, l'esame delle prove, il giuramento e l'audizione degli imputati, perizie ordinate dai giudici e la sentenza. Dal 1499, in seguito alla conquista del Ducato da parte di Luigi XII di Francia, il Consiglio di Giustizia e il Consiglio Segreto vennero fusi in un'unica entit\u00e0.\nTribunale di Provvisione.\nEra l'organo preposto a sovrintendere l'amministrazione degli interessi cittadini e ducali approvando, coordinando e controllando l'operato degli Uffici Comunali. Eventuali irregolarit\u00e0 potevano essere segnalate e i responsabili incorrere nel giudizio penale o civile. Era formato da dodici membri (due scelti tra il Collegio dei Giureconsulti) necessariamente cittadini milanesi nominati dal duca che rimanevano in carica per due mesi, tranne uno eletto a sorte il cui incarico veniva prolungato di altri quindici giorni per informare i nuovi eletti. I Dodici erano presieduti dal vicario di provvisione, un dottore in legge che doveva essere forestiero ed era nominato dal duca.\nNel 1515 Massimiliano Sforza rese la carica elettiva permettendo ai cittadini milanesi di scegliere 150 deputati incaricati di nominare i Dodici e il vicario di provvisione. Sotto Francesco I di Francia l'elezione di dieci dei dodici membri fu affidata al Consiglio dei Novecento che aveva il compito di eleggere 18 membri (tre per ogni sestiere) che a loro volta venivano ridotti a dieci dal governatore a cui poi si aggiungevano i due del Collegio dei Giureconsulti indicati dal Consiglio di Giustizia.\nAlle dipendenze del Tribunale vi erano gli uffici comunali dei sindaci, delle strade e delle acque, dei dazi e delle vettovaglie. Al Tribunale di Provvisione era affidato il compito di sovrintendere sulle entrate e le uscite ordinarie e straordinarie del Comune, esaminare i bilanci, sovrintendere alla riscossione di imposte e tributi, sorvegliare l'uso delle acque, approvare la riparazione di strade, ponti e canali, approvare gli statuti delle corporazioni nonch\u00e9 le oblazioni per chiese e monasteri, conferire la cittadinanza milanese, coordinare e sovrintendere ai lavori della Veneranda Fabbrica del Duomo, sorvegliare i prezzi e la qualit\u00e0 dei prodotti venduti in citt\u00e0, garantire l'approvvigionamento annonario. Aveva inoltre competenze giudiziarie limitate alle cause contro il Comune e i debitori riguardanti imposte, frodi e contravvenzioni. Aveva sede in un'ala dedicata del Broletto Vecchio.\nUffici Comunali.\nGli Uffici Comunali erano costituiti da gruppi di funzionari con compiti specifici per il funzionamento del Comune. Le cariche erano a vita, a meno di rinuncia da parte dell'interessato. I dipendenti venivano nominati direttamente dal duca oppure dal Tribunale di Provvisione per poi essere validati dal duca (a seconda dell'ufficio).\nMaestri delle Entrate.\nI Maestri delle Entrate si dividevano in Maestri delle Entrate Ordinarie e Maestri delle Entrate Straordinarie.\nSi adunavano tutte le mattine nei giorni festivi, per circa tre ore, durante le quali ascoltavano prima il relatore di turno, poi la relazione dei maestri di cappa. Dopo una breve pausa, i questori tornavano a \u201csedere\u201d e i notai e i cancellieri alle loro dipendenze promulgavano le sentenze, stipulavano atti di vendita e pagamento, preparavano le grida per la pubblicazione degli incanti.\nVicari e \"sindacatores\".\nErano dieci funzionari che esaminavano l'operato degli Uffici Comunali, uno per ciascun ufficio pi\u00f9 uno per il podest\u00e0, sia durante sia alla fine del mandato. Erano nominati dal Consiglio Segreto ed erano generalmente uomini che godevano del favore del duca data la delicatezza dei compiti a loro affidati. Potevano sostituire temporaneamente i magistrati periferici, risolvere le liti tra feudatari o ufficiali da una parte e comuni cittadini dall'altra.\nEconomia.\nForte di una tradizione economica che affondava le proprie radici nel pieno del medioevo e nel ruolo da sempre rivestito da Milano nella Pianura Padana, gli Sforza furono i primi a dare al ducato milanese tracce dell'economia che sarebbe stata la sua forza nei secoli successivi. Ludovico il Moro diede un grande impulso alla citt\u00e0 di Milano e al suo contado, improntandolo su un'economia manifatturiera (soprattutto della seta e della bachicoltura nelle campagne), accresciuta dalla lavorazione del ferro e dalla produzione di armi e cannoni che nel corso del Cinquecento fecero di Milano tra le prime e migliori produttrici di armi da fuoco in Italia. Notevole fu la zootecnia nelle campagne e la viticoltura.\nDurante l'epoca spagnola, l'economia delle citt\u00e0 del ducato di Milano entr\u00f2 in crisi nella propria autonomia, ma non nella propria produttivit\u00e0 che invece si incentr\u00f2 essenzialmente nella siderurgia e nella metallurgia.\nAgricoltura e allevamento.\nFieno e legname.\nErba e fieno erano come oggi copiosi in tutta la pianura grazie all'abbondanza d'acqua e permettevano di nutrire un gran numero di animali da allevamento oltre che cavalli, muli e asini necessari per gli spostamenti e per la guerra. Nel contado di Milano alla fine del XIII secolo si raccoglievano carri di fieno all'anno, nei soli terreni di propriet\u00e0 dell'Abbazia di Chiaravalle.\nL'abbattimento dei boschi per la produzione di legname era strettamente normato e i trasgressori venivano pesantemente multati; le fonti lasciano per\u00f2 intendere che le infrazioni fossero comuni. Dai boschi della campagna milanese, allora piuttosto estesi, si ricavava legna per le costruzioni, la manifattura e il riscaldamento. Il fabbisogno di Milano era di circa carri di legna da ardere l'anno. La legna veniva ricavata anche dalla potatura delle vigne.\nCereali e legumi.\nI cereali pi\u00f9 diffusi erano frumento, segale, miglio, farro, sorgo e pan\u00ecco. Il frumento veniva utilizzato per produrre pane bianco, riservato ai nobili, con l'eccezione di alcune occasioni speciali come il Natale in cui veniva distribuito a tutti. Il frumento aveva tuttavia una resa maggiore nelle regioni meridionali d'Italia. La farina di segale, mischiata con granaglie, costituiva l'ingrediente principale del pane nero, una delle basi della dieta delle classi meno abbienti ed \u00e8 ancora oggi piuttosto diffuso in Valtellina. Molto diffuso anche il consumo di pane bruno di miglio. L'orzo era spesso utilizzato per la produzione di birra. La produzione di cereali della pianura lombarda doveva supplire anche ai fabbisogni delle aree prealpine e alpine, negli anni di abbondanza poteva anche essere in parte esportata fuori dal Ducato. Alla fine del XIII secolo a Milano si consumavano moggi di farina al giorno. Infine, in particolare nelle Prealpi, al posto delle farine di cereali si usava spesso la farina di castagne. I legumi erano molto diffusi, in particolare ceci, fagioli, fave, lupini e lenticchie.\nRiso.\nL'introduzione della coltivazione del riso nel Ducato di Milano \u00e8 certamente precedente il settembre del 1475, quando il duca Galeazzo Maria Sforza invi\u00f2 in dono a Ercole d'Este, duca di Ferrara, un moggio di riso dal momento che il ferrarese intendeva avviarne la coltura anche all'interno del suo dominio. Un secondo moggio fu inviato nel marzo del 1476 al marchese Ludovico III Gonzaga di Mantova dove la coltivazione era gi\u00e0 stata avviata nell'ottobre 1478. Il Ducato di Milano lo import\u00f2 dal Regno di Napoli dove forse si coltivava gi\u00e0 dall'inizio del XV secolo, seppure su piccola scala. Fino alla seconda met\u00e0 del XV secolo, il riso in Italia fu considerato alla stregua di una spezia, era quindi molto costoso e se ne vietava l'esportazione che verr\u00e0 permessa da Ludovico il Moro solo a partire dal 1495 quando la produzione nelle campagne novaresi, pavesi e milanesi era ormai diffusa e il Ducato ne era diventato certamente il primo produttore nella Penisola.\nFrutta e ortaggi.\nSecondo Bonvesin de la Riva le ciliegie erano uno dei frutti pi\u00f9 abbondanti nelle campagne del milanese, tanto che in citt\u00e0 ne entravano fino a sessanta carri al giorno da met\u00e0 maggio sino alla prima met\u00e0 di luglio; se ne raccoglieva la variet\u00e0 dolce (ciliegio domestico), selvatica e agerotta. Molto diffuse le prugne nelle variet\u00e0 bianca, gialla, nera e amoscina, che si raccoglievano dall'inizio di luglio a ottobre. In estate si raccoglievano mele, pere, pesche, fichi e more. La frutta autunnale era costituita da nocciole domestiche e selvatiche, giuggiole, fichi, uva e mandorle. Particolarmente abbondanti in questa stagione erano per\u00f2 le noci, che venivano sfruttate per ricavarne olio e quale ripieno per la carne nonch\u00e9 le castagne e i marroni (castagne nobili) da cui si produceva farina e che venivano anche consumate arrostite, lesse o essiccate e poi cotte a fuoco lento. A novembre si raccoglievano le nespole, una discreta quantit\u00e0 di olive e le bacche di lauro. Nella stagione invernale la facevano da padrone mele, cotogne, pere, melograni; alcune uve resistevano fino ai primi giorni di dicembre. Gli agrumi erano importati dalla Liguria che fu in certi periodi sotto il Ducato di Milano e ve n'era un certo consumo presso alcuni degli alberghi della capitale, su tutti quello del Cappello.\nGli ortaggi pi\u00f9 diffusi erano cipolle, aglio, rape, cavoli, navoni, atrepici, barbabietole, lattuga, sedano, porro, pastinaca, spinaci, prezzemolo e finocchi. In luogo delle spezie pi\u00f9 pregiate, d'importazione orientale e particolarmente costose, era diffuso l'utilizzo di erbe odorose per insaporire i piatti, tra queste aneto, cerfoglio, menta, mentuccia, rafano, borragine, senape, zafferano, liquirizia, erba cedrina, euforbia, papavero, marrubio, altea, ruta, consolida, enula, dragoncello, scorzonera, issopo, rosmarino, salvia, basilico, santoreggia, maggiorana. Molte venivano sfruttate anche come erbe medicinali.\nVino e olio.\nNel Medioevo la campagna milanese, a differenza di oggi, era ricca di vitigni. Si coltivavano molte variet\u00e0 d'uva da cui si producevano vini sia bianchi sia rossi ma anche rosati e dorati. Alcune famiglie arrivavano ad avere una produzione di mille carri l'anno e nell'intero contado fino a seicentomila carri l'anno. Scarsa la produzione di olio di oliva in pianura che veniva spesso sostituito dall'olio di noci e di altra frutta secca. Le coltivazioni di olivo erano per\u00f2 comuni presso le rive del lago di Como, del lago di Lugano e in Valtellina gi\u00e0 nell'Alto Medioevo come testimonia, tra gli altri, il testamento di Totone da Campione, risalente al 777. Se ne ricavava un olio pregiato che veniva esportato non solo in tutto il Ducato ma anche nei Cantoni Svizzeri nel Tirolo passando per Chiavenna e per l'Engadina. L'olio d'oliva era utilizzato primariamente come combustibile per lampade e lanterne al fine di illuminare le chiese e solo in secondo luogo come alimento, essendo piuttosto costoso.\nCarne e latticini.\nSuini e pollame erano le principali fonti di carne per le classi meno abbienti e venivano allevati da molte famiglie. La carne di maiale, opportunamente trattata, poteva essere trasformata in salumi che si conservavano a lungo; tra gli insaccati era gi\u00e0 molto comune la luganega. Lo strutto veniva utilizzato come condimento in cucina e il sego per la produzione di candele pi\u00f9 economiche di quelle di cera d'api. L'abbondanza del fieno e dei pascoli della Pianura Padana permetteva anche l'allevamento di grandi quantit\u00e0 di bovini, pecore e capre non solo per la produzione di latte e quindi di formaggi ma anche di carne, come si evince dagli statuti dei beccai (macellai) che ne regolamentavano il prezzo non solo in base alla variet\u00e0 all'interno di una stessa specie (toro, bue, manzo, vacca, vitello, castrato) ma anche in base alla qualit\u00e0. Si consumava inoltre carne di cappone, galline, oche, anatre, colombi, fagiani, pernici, tortore, allodole, quaglie e merli. Pare che a Milano si macellassero fino a settanta buoi al giorno e la carne fosse venduta da oltre quattrocento macellai. I nobili consumavano anche la preziosa carne di pavone e tramite la caccia si procuravano carne di cervo, daino, capriolo e cinghiale oltre a quella di una grande variet\u00e0 di uccelli. \nIl latte veniva in gran parte utilizzato per la produzione di formaggi data la loro lunga conservazione. I monaci cistercensi dell'Abbazia di Chiaravalle gi\u00e0 a partire dal 1136 iniziarono a produrre il formaggio a pasta dura (\"caseus vetus\") oggi noto come grana padano e che risultava molto popolare nel XV secolo non solo all'interno del Ducato ma in tutta Italia insieme al simile parmigiano. Il burro rappresentava gi\u00e0 allora il principale condimento delle pietanze della cucina lombarda. Era diffuso il consumo di ricotta, giuncate e altri formaggi.\nPesce.\nSebbene Milano sia lontana dal mare, il pesce non mancava nei suoi mercati neppure nel Medioevo. La citt\u00e0 veniva rifornita di pesce sia dai laghi maggiori (Verbano, Lario) sia dai numerosi laghi minori (lago di Lugano, lago d'Orta, lago di Varese, lago di Pusiano, lago di Garlate, lago di Alserio, lago di Annone, lago di Montorfano e altri) e soprattutto dai fiumi e torrenti del contado; ogni giorno entravano in citt\u00e0 circa quattro some di pesci grandi e quattro staia di pesci piccoli. Erano particolarmente abbondanti i gamberi di fiume che si pescavano persino nella Cerchia dei Navigli, tanto che nella sola Milano si arrivava a consumarne fino a sette moggi dal giorno dalla Quaresima alla Festa di San Martino (11 novembre). I pesci marini venivano importati dalla Repubblica di Genova che nel XV secolo fu spesso dipendente dal Ducato di Milano. Per il viaggio venivano solitamente conservati in salamoia. Il pesce, cos\u00ec come la cacciagione, era frequentemente scambiato come dono tra le grandi famiglie.\nSale e spezie.\nSale e spezie erano beni preziosi, indispensabili sia per insaporire che per conservare i cibi. La condotta del sale aveva una tale importanza che i carri e le imbarcazioni che trasportavano questa merce avevano spesso la priorit\u00e0 su tutti gli altri. La produzione nel Ducato di Milano era scarsa essendo limitata a Salsomaggiore e a Bobbio, il cui sale era per\u00f2 destinato alla sola domanda del piacentino e del parmense, per cui doveva essere importato in grande quantit\u00e0 dalla Repubblica di Venezia, con la quale aveva convenzioni speciali perlomeno dal 1268, oppure dalla Repubblica di Genova. \nI veneziani dopo il 1484 riuscirono a incrementare ulteriormente la produzione di sale con l'annessione delle grandi saline di Comacchio in seguito alla Guerra di Ferrara, nota anche come \"Guerra del sale\". All'inizio del XIV secolo, Milano importava ogni anno staia di sale di cui la met\u00e0 veniva consumato in citt\u00e0. Le pesanti tasse e addizionali gravanti su questo bene di consumo lo resero il pi\u00f9 soggetto alla piaga del contrabbando.\nLe spezie erano importate principalmente da Venezia che le otteneva dalle sue colonie orientali. Pepe, zucchero e incenso erano beni preziosi che potevano essere utilizzati come pagamento in luogo della moneta da parte di alcuni fittavoli e livellari in favore di nobili e monasteri. I prodotti di gran lunga pi\u00f9 cari erano tuttavia lo zafferano e i chiodi di garofano.\nManifattura.\nDal 1159 era presente a Milano una Camera dei Mercanti ma fu all'inizio del Trecento che si costituirono la maggior parte delle associazioni di mercanti e di artigiani, dette corporazioni. Ciascuna redigeva un proprio statuto che doveva essere sottoposto all'esame e a eventuali modifiche da parte del Tribunale di Provvisione per poi essere approvato dal duca. Una volta ottenuta l'approvazione dello statuto venivano chiamate universit\u00e0 e quelle che avevano una propria rappresentanza, composta di solito da consoli, anziani o abati, venivano chiamate paratici. In un catalogo del 1387 ne vengono menzionati ventidue sebbene il loro numero vari\u00f2 nel corso del tempo. Ancora oggi nello stradario milanese sopravvivono i nomi di molte di queste corporazioni. Gli statuti prevedevano che ogni nuovo maestro, titolare di bottega o di fondaco registrasse il proprio marchio di fabbrica su un libro tenuto dagli ufficiali della corporazione in modo da difenderlo dalla concorrenza e quale garanzia per gli acquirenti sulla qualit\u00e0 del prodotto. Entro il XV secolo, la maggior parte delle pi\u00f9 importanti famiglie nobili milanesi si dedicarono a una qualche forma di commercio.\nArmi e armature.\nGi\u00e0 nel XIII e XIV secolo Milano era uno dei centri pi\u00f9 importanti d'Europa per la produzione di armi e armature, con oltre un centinaio di botteghe di armorari e armaioli attive. La capacit\u00e0 di produzione della citt\u00e0 era tale che dopo la disfatta di Maclodio (1427), due sole famiglie di armaioli furono in grado di provvedere in pochi giorni a duemila corazze per fanti e quattromila bardature per cavalli per i soldati rilasciati dal Carmagnola. \u00c8 noto che Gian Galeazzo Visconti nel 1391 concesse immunit\u00e0 e familiarit\u00e0 al fabbro di corte Simone de Correntibus che qualche anno prima aveva gi\u00e0 concesso a Giovanni Meravigli. Fu per\u00f2 nel XV secolo che la citt\u00e0 raggiunse il primato grazie all'invenzione dell'armatura completa di piastre \"alla milanese\" (la pi\u00f9 diffusa insieme alla gotica). Era caratterizzata da spallacci asimmetrici, di maggiori dimensioni e spessore sul lato sinistro, dove il cavaliere aveva maggiori probabilit\u00e0 di ricevere colpi, piastre che andavano a coprire le giunture che precedentemente difese solo dalla maglia di ferro sottostante, una migliore articolazione di pettorale, panziera, falda e scarsella grazie alla presenza di cinghie di cuoio che conferivano maggiore mobilit\u00e0. Ulteriore innovazione fu l'applicazione di un'ulteriore pezzo che fungeva da baviera e gorgiera (\"wrapper\"). Esso si avvolgeva attorno all'elmo tramite due lacci di cuoio che si fissavano sulla nuca grazie a una rondella. Oltre a proteggere il collo, in precedenza spesso coperto solo da maglia di ferro, garantiva maggiore protezione alla met\u00e0 inferiore del volto, in particolare dalle armi inastate durante i tornei o le cariche di cavalleria nemiche. Le armature di piastre milanesi venivano esportate in tutta Europa; sotto Francesco Sforza e Galeazzo Maria Sforza furono acquistate da Luigi XI di Francia e da Ludovico IX di Baviera. \nGli armorari milanesi erano anche maestri nella decorazione delle armature. Le armature bianche, destinate a non ricevere decorazioni, venivano lucidate sino a ottenere una superficie abbagliante simile a quella di uno specchio. I pezzi che invece dovevano essere decorati venivano lasciati grezzi (\"a macchia\") e non venivano sottoposti a brunitura. Il pi\u00f9 grande armoraro specializzato nello sbalzo e nell'intarsio fu Filippo Negroli che lavor\u00f2 insieme ai fratelli Giovanni Paolo, Giovan Battista e Francesco e apprese l'arte dal padre Gian Giacomo; si ricordano anche Giovan Battista Panzeri (detto Zarabaglia) e Marco Antonio Fava.\nLa famiglia di armorari (\"magistri armorum\") pi\u00f9 famosi e ricchi di Milano e forse d'Europa nel XV e XVI secolo furono i Missaglia, il cui vero cognome era Negroni, cos\u00ec chiamati poich\u00e9 originari del piccolo borgo di Ello nel lecchese, a sua volta vicino a Missaglia. Tommaso, figlio del capostipite Pietro, fu il primo a portare questo soprannome. L'attivit\u00e0 fu portata avanti dai figli Antonio e Cristoforo e quindi dai nipoti Cabrino e Giovanni Pietro. La residenza milanese di questa famiglia era la bellissima Casa dei Missaglia, che si trovava in via Spadari e fu abbattuta nel 1902; alcuni resti della facciata si trovano nel Castello Sforzesco. In questa casa si trovava la bottega dove venivano ageminati, cesellati e bruniti i pezzi d'armatura prodotti nelle fucine che si trovavano presso il Redefossi in Porta Romana, presso il ponte di Beatrice, alla Cava di Casale e presso la chiesa di Sant'Angelo. Altre famiglie famose di armorari furono i Negroli (anch'essi di Ello oppure secondo il Motta erano di Milano e il cognome originario era Barini), che contesero il primato ai Missaglia, i Piccinino (si ricordano Antonio e i figli Federico e Lucio), Bartolomeo e Francesco Piatti (la cui bottega si trovava nell'omonima via), i fratelli Francesco e Gabriele da Merate, Giovanni Pietro e Vincenzo Figini, Giovanni Pietro e Geronimo Bizzozzero, Bernardino e Jacopo Cantoni, Francesco e Giovanni Jacopo da Vimercate, Giovanni Gariboldi, Galeazzo da Verderio, Ambrogio dell'Acqua, Marco de' Lemidi, Jacopo da Cannobio (detto Bichignola), Pietro Caimi, Balzarino da Trezzo, Carlo Porro e Giovanni Antonio Biancardi e molti altri, quasi tutti concentrati tra le parrocchie di San Michele al Gallo, Santa Maria Segreta e Santa Maria Beltrade. Tra gli armaioli si ricordano Ludovico Fontana, Giovanni Salimbeni, Daniele Serrabaglio e la famiglia Bazzero. Ciascun armoraro o armaiolo firmava i propri prodotti con marche recanti solitamente le proprie iniziali abbinate a un sigillo. La disponibilit\u00e0 di armature era notevole tanto che in occasione del corteo nuziale di Ludovico il Moro e Beatrice d'Este, gli armaioli milanesi disposero una doppia fila di armature su finti cavalli parimenti bardati lungo le contrade degli Spadari e degli Armorari.\nL'abilit\u00e0 di questi armorari era tale che gli Sforza vietarono loro di trasferirsi fuori dal Ducato (decreto ducale del 9 ottobre 1448), cosa che in parte avvenne solo dopo la loro caduta nel XVI secolo. Si ricordano ad esempio Matteo e Giacomo Filippo Piatti che si trasferirono a Firenze o Filippo de Grampi e Giovanni Angelo Litta che si stabilirono in Inghilterra sotto Enrico VIII, altri ancora emigrarono in Spagna chiamati da Filippo II. Le fabbriche di armi e armature declinarono nel XVII secolo per scomparire definitivamente nel secolo successivo.\nOltre ad armi e armature, Milano era rinomata anche per la produzione di morsi, staffe, redini, selle, sproni tanto che vi erano attivi circa ottanta maniscalchi nonch\u00e9 trenta fonditori di campanelle e sonagli con cui si ornava il collo dei cavalli e che sembrano essere una produzione esclusiva della citt\u00e0.\nTessuti.\nL'industria della lana era una delle pi\u00f9 fiorenti nelle citt\u00e0 lombarde. Un grande impulso alla sua lavorazione venne dagli Umiliati gi\u00e0 nel XII e XIII secolo. Sul finire del XV secolo, dopo gli interventi urbanistici e i decreti ducali di Ludovico il Moro, Vigevano divenne uno dei maggiori centri di produzione di lana grezza di modesta qualit\u00e0. Milano importava lana di ottima qualit\u00e0 dalla Germania e dall'Inghilterra per poi trasformarla in abiti. Un prodotto caratteristico di Milano e ricercato da tutte le corti europee era il preziosissimo panno d'oro. Se ne occupavano due corporazioni: i \"mercatores\" e i \"mercatores facientes laborare lanam\".\nLa bachicoltura si diffuse soprattutto sotto Galeazzo Maria Sforza e Ludovico il Moro che favorirono la piantumazione di migliaia di gelsi in tutte le campagne lombarde. Nel 1459 si form\u00f2 a Milano la corrispondente corporazione dei \"mercatores auri argenti et sirici\" il cui statuto sar\u00e0 approvato nel 1504 sotto Luigi XII. Lo stesso anno Pietro Mazolino perfezion\u00f2 la fabbricazione delle sete e dei velluti. Nella seconda met\u00e0 del XV secolo in citt\u00e0 si occupavano della lavorazione della seta circa quindicimila persone tanto che Milano divenne uno dei maggiori centri di produzione serica d'Europa, restando tale per i successivi quattro secoli. Milano era particolarmente famosa per i preziosi tessuti serici (broccati, damaschi, velluti) ricamati con fili d'oro e d'argento, i preferiti dalla nobilt\u00e0 locale ed esportati in tutte le corti italiane cos\u00ec come all'estero, particolarmente nelle Fiandre dove in quel periodo si prodiceva perlopi\u00f9 seta grezza. I tessuti pi\u00f9 preziosi potevano arrivare a costare ben venti o venticinque ducati il braccio.\nIl fustagno di bassa e media qualit\u00e0 era prodotto prevalentemente a Cremona e Piacenza mentre quello di alta qualit\u00e0 a Milano. \nUn'altra produzione fiorente a Milano e a Vigevano erano gli arazzi, di cui i migliori esempi sono gli Arazzi dei Mesi, commissionati nel 1503 da Gian Giacomo Trivulzio, disegnati dal Bramantino e conservati al Castello Sforzesco. Vigevano era molto nota per la produzione degli \"sparaveri\" a ornamento dei letti, tanto che venivano importati persino da Milano. Cremona era famosa per la produzione di cappelli di paglia.\nEbanisteria.\nL'ebanisteria lombarda durante il XV e XVI secolo non raggiunse il livello e la ricchezza di quelle di Firenze, Ferrara e soprattutto di Venezia, famosa per i mobili intarsiati e per oggetti di legno d'uso comune intagliati inoltre abbandon\u00f2 in epoca pi\u00f9 tarda gli stilemi gotici in favore di quelli rinascimentali. \nMilano era rinomata per la produzione di \"cadreghe\", sedie di legno ad X (da uomo) o quadrate (da donna) ricoperte e frangiate di cuoio o di seta, talvolta dipinte e dorate. Cremona era invece famosa per gli \"scagni\", seggi bassi con uno schienale inclinato, dalle decorazioni geometriche e che spesso possedevano una figura mitologica intagliata nel sedile.\nLiuteria.\nCremona divenne il principale centro della liuteria italiana a partire dal XVI secolo con l'apertura della bottega di Andrea Amati. \u00c8 in questa bottega che nel XVII appresero l'arte le famiglie Guarneri e Stradivari il cui nome sar\u00e0 da allora associato ai migliori violini al mondo.\nMercati e fiere.\nA Milano si tenevano quattro mercati generali (o fiere) all'anno in corrispondenza del giorno di San Lorenzo (10 agosto), dell'Assunzione (15 agosto), del giorno di San Bartolomeo (24 agosto) e della festa di Sant'Ambrogio (7 dicembre). Chi vi si recava ad acquistare o a vendere era solitamente esentato da alcuni dazi e gabelle. In certi casi venne perfino garantita l'immunit\u00e0 per diversi giorni prima e dopo l'evento a chiunque vi fosse venuto a commerciare. Si tenevano poi mercati durante i giorni di venerd\u00ec e sabato e quotidianamente mercatini pi\u00f9 piccoli in molte piazze della citt\u00e0. A Milano ciascuno dei maggiori mercati era specializzato nella vendita di una categoria di beni e aveva una precisa collocazione. Vi era il mercato degli ortaggi e della frutta al Cordusio (sebbene molti si recassero fuori le mura presso il Borgo degli Ortolani), quello della carne al Brolo, quello del pesce nella contrada di Pescheria Vecchia, poi spostato dietro il Broletto Vecchio, quello del legname, del fieno e della paglia presso il Ponte Vetero di Porta Comasina. Nel contado si tenevano inoltre grandi fiere in giorni fissi e altre pi\u00f9 piccole settimanalmente.\nScambi commerciali.\nGli scambi commerciali del Ducato di Milano, oltre che con diversi stati italiani, erano particolarmente rilevanti con la Germania e la Svizzera, in particolare con le citt\u00e0 di Ulma (dove vi era una casa chiamata \"in dem Mailand\"), Norimberga, Costanza, Lucerna, Zurigo e San Gallo. A Milano i commercianti tedeschi divennero talmente numerosi che si costitu\u00ec un Fondaco dei Tedeschi. Il Ducato importava prevalentemente metalli grezzi, lana grezza, cavalli, selle, vasellame, cristalli e salnitro e vi esportava armi, armature e prodotti agricoli. \nDalla Francia si importavano lana e tele e si esportavano armature e arazzi, dalla Spagna cuoio e lana, dalle Fiandre panni, tele, alcune stoffe e dalle monarchie scandinave rare pelli introvabili altrove.\nLe operazioni di credito furono favorite dall'introduzione delle lettere di cambio, gi\u00e0 in uso almeno dal 1325 quando Francesco Datini, a cui si attribuisce l'invenzione, non era neppure nato. Vi erano sedici filiali di commercio milanesi nel resto d'Italia e all'estero. \nI Medici ebbero una presenza costante a Milano a partire dal 1455 grazie alla donazione da parte di Francesco Sforza all'amico Cosimo de' Medici di un bel palazzo in contrada dei Bossi in cui si insedi\u00f2 una filiale del Banco Mediceo, diretto da Pigello Portinari; divenne presto uno dei palazzi pi\u00f9 sontuosi della citt\u00e0. \nDalla Repubblica di Venezia si importavano principalmente ferro, oro, sale e spezie ma occasionalmente anche animali inusuali come elefanti, leoni o particolari uccelli. Dal Marchesato di Mantova si acquistavano molti cavalli, ritenuti i migliori in Italia.\nTrasporti e comunicazioni.\nCavalli.\nIl cavallo era il mezzo pi\u00f9 rapido per spostarsi via terra. I cavalli venivano allora distinti non tanto per la razza quanto per l'utilizzo. I destrieri erano cavalli di grandi dimensioni, generalmente stalloni, muscolosi, con un quarto posteriore sviluppato; erano la tipologia ideale per l'impiego in guerra e nei tornei ma risultavano talmente costosi che solo i grandi nobili potevano permetterseli. Uno stallone poteva arrivare a costare da cinque a decine di volte un cavallo ordinario. Molti cavalieri ricorrevano pertanto ai corsieri, pi\u00f9 piccoli e leggeri ma probabilmente pi\u00f9 agili, rapidi oltre che pi\u00f9 economici, pi\u00f9 adatti per l'impiego nella cavalleria leggera e per la caccia. I palafreni erano cavalli leggeri, adatti a lunghi viaggi, spesso montati dalle dame poich\u00e9 in grado di effettuare l'amblio, una particolare andatura del cavallo che riduce i sobbalzi rendendo la cavalcata pi\u00f9 confortevole; i migliori palafreni potevano avere un costo paragonabile a un destriero. I ronzini erano cavalli di piccole dimensioni adatti per molti scopi (guerra, tiro, trasporto di persone); i ronzini \"grossi\" venivano montati dai paggi mentre i ronzini piccoli dai saccomanni e fungevano da cavalli da tiro di piccole dimensioni. I cavalli pi\u00f9 apprezzati provenivano dalla Germania e dal Marchesato di Mantova. Il manto di maggior pregio e pi\u00f9 ricercato era quello bianco seguito dal leardo generalmente riservati al duca, ai maggiori nobili e ai grandi condottieri. All'interno del Ducato le famiglie Trivulzio e Sanseverino vantavano le migliori scuderie. Era uso comune dare un nome al proprio cavallo. Un cavallo poteva percorrere al passo circa al giorno in pianura camminando per circa 8 ore con una velocit\u00e0 attorno ai .\nCarrozze.\nLe carrozze, dette \"carrette\", iniziarono a diffondersi a Milano durante il ducato di Galeazzo Maria Sforza quando a corte vi era gi\u00e0 un sovrintendente alle carrette (\"soprastante de le carrette\") mentre sotto Ludovico il Moro erano gi\u00e0 di uso piuttosto comune. Si stima che nell'ultimo decennio del XV secolo a Milano ve ne fossero circa sessanta trainate da due coppie di cavalli e molte di pi\u00f9 trainate da una sola coppia o da un cavallo, erano invece pochissime in tutte le altre citt\u00e0. Per confronto, all'inizio del XVI secolo a Parigi solo tre famiglie ne possedevano una. Erano costituite da una cassa ferma (ovvero priva di molle) in legno provvista di quattro colonnette e di quattro ruote; le pi\u00f9 lussuose avevano intarsi dorati. La copertura era costituita da un'armatura in cerchi di legno su cui si distendeva una coperta di tessuto spesso riccamente decorata. Alcune erano dotate di contamiglia. Esistevano le carrozze grandi, adatte ai lunghi viaggi, e le carrozze piccole, per brevi tragitti. Potevano essere scoperte o coperte, in quest'ultimo caso venivano chiamate \"bossole\" (bussole). Il cocchiere stava a cavallo mentre le dame sedevano sulla vettura o al suo interno, sopra ricche coperte di seta e cuscini. I nobiluomini viaggiavano sempre in sella a un cavallo e mai in carrozza, considerandolo un mezzo da donne.\nPosta.\nA Milano era attivo un servizio di posta gi\u00e0 dal 1264, gestito dalla corporazione dei mercanti. In seguito alla maggiore apertura ai commerci internazionali, il Ducato organizz\u00f2 servizi di posta anche con il Regno di Francia e il resto del Sacro Romano Impero attraverso i passi del Sempione e del Gottardo. La Cancelleria del Castello Sforzesco era continuamente punto di partenza e di arrivo per una miriade di corrieri. Il servizio era effettuato dai \"cavallari\", corrieri che portavano dispacci e oggetti a cavallo, fermandosi nelle stazioni di posta per cambiare cavalcatura pi\u00f9 volte al giorno. Le lettere erano sigillate con ceralacca di diversi colori e con diversi simboli per ridurre la possibilit\u00e0 di contraffazione. Un sigillo speciale raffigurante la testa di profilo del duca o una sua impresa era impresso dalla \"corniola\" che egli duca portava sempre al dito; lo si utilizzava nelle lettere che riguardavano importanti questioni politiche e per gli ordini ai castellani. Quando un castellano doveva lasciare il castello o cederlo ad altri per una qualche ragione riceveva prima una lettera sigillata in cera bianca dove il duca lo istruiva circa le caratteristiche della corniola (colore, impresa) con cui sarebbe stata sigillata una seconda lettera con il permesso. Nelle lettere pi\u00f9 urgenti si aggiungeva la parola \"cito\" e il grado di urgenza era determinato dal numero di ripetizioni. In certi casi si aggiungeva pure un simbolo simile a una \"M\" o a una \"Y\" per ammonire il corriere di sbrigarsi, pena la forca. I cavallari potevano percorrere al giorno (e in certi casi anche distanze maggiori) cambiando cavallo alle stazioni di posta.\nIl servizio di posta non era per\u00f2 limitato alle necessit\u00e0 della Cancelleria. Galeazzo II Visconti e ancor di pi\u00f9 il figlio Gian Galeazzo Visconti sottoposero l'invio e la ricezione di lettere da parte di qualsiasi residente del Ducato ad una stretta regolamentazione basata sulla bollatura che faceva a capo all'Ufficio delle Bollette.\nDifesa.\nEsercito.\nComposizione.\nUno dei migliori documenti delineanti la composizione dell'esercito sforzesco fu compilato nel 1472 da Filippo Eustachi, castellano di Pavia, per ordine del duca Galeazzo Maria Sforza che intendeva riaprire le ostilit\u00e0 contro la Repubblica di Venezia in seguito alle aggressive manovre militari messe in atto da Bartolomeo Colleoni presso i confini tra i due stati.\nIn quell'occasione fu raccolta un'armata di circa uomini di cui cavalieri (di cui uomini d'arme e di altro tipo) divisi in 140 squadre e fanti ( fanti pesanti detti \"compagni\" e fanti detti \"paghe\") divisi in due eserciti. Il primo esercito avrebbe dovuto invadere il bresciano ed era composto da circa cavalli divisi in 100 squadre a loro volta divise in 6 corpi di 15-19 squadre ciascuno e da fanti, il secondo avrebbe dovuto invadere il veronese e contava circa cavalli divisi in 40 squadre a loro volta divise in tre corpi di 12-14 squadre ciascuno e da fanti.\nIl primo corpo, il pi\u00f9 numeroso con le sue 19 squadre e verosimilmente il meglio armato, era guidato dal duca stesso, circondato da altri capitani appartenenti alla sua famiglia o strettamente imparentati (famigli). \nGli altri corpi erano comandati variabilmente da grandi signori come Ludovico III Gonzaga marchese di Mantova, Guglielmo VIII marchese del Monferrato o Giovanni II Bentivoglio signore di Bologna frammisti o meno alle compagnie di ventura di nobili come Roberto Sanseverino, Pietro II Dal Verme o Guido de' Rossi e perfino a squadre di lance spezzate a loro volta guidate o meno da un nuovo capitano.\nSi nota come il numero di cavalieri fosse persino maggiore di quello dei fanti. Ciascuna squadra era formata da un numero variabile da 120 a 200 cavalieri (mediamente 150) ed era divisa a sua volta in unit\u00e0 note come lance (da 20 a 40 per squadra, mediamente 25 per squadra), formate da un uomo d'arme (capolancia) assistito da altri quattro o cinque cavalieri di cui due scudieri provvisti di destrieri o corsieri, due paggi in sella a ronzini grossi e un saccomanno in sella a un ronzino piccolo. Quest'ultimo si occupava dell'equipaggiamento e del bottino e raramente partecipava alla battaglia vera e propria.\nLa fanteria era costituita da fanti reclutati nei rispettivi territori divisi tra pesanti e leggeri, comprendeva inoltre quattro squadre di balestrieri a cavallo. Questa unit\u00e0 speciale si recava sul campo di battaglia e all'occorrenza ne fuggiva a cavallo ma era inclusa nella fanteria dal momento che combatteva a piedi.\nAll'esercito si affiancava infine una flotta di cinquanta galee.\nSpese.\nLe spese per l'esercito erano suddivise prevedendo che vi fossero sette mesi di guerra (da maggio a dicembre) e quattro di pace (da gennaio ad aprile). Le spese di mantenimento, ovvero quelle per sostenere l'esercito in tempo di guerra, variavano da 4-5 ducati per cavallo a 8 ducati per fante mentre le spese di provvisione, cio\u00e8 quelle per sostenere l'esercito in tempo di pace, variavano da 10 a 40 ducati per cavallo. Seguivano poi le spese per i carriaggi, per il duca e le spese straordinarie. L'esercito gravava per circa seicentomila ducati, la flotta gravava per duecentomila ducati.\nArtiglieria.\nAnalizzando la campagna progettata da Galeazzo Maria Sforza contro i veneziani nel 1472-1474 si nota come l'utilizzo dell'artiglieria avesse ancora un carattere prevalentemente ossidionale. L'esercito avrebbe dovuto condurre quattro bombarde di grande calibro, due di medio calibro dette \"ferline\", due di piccolo calibro dette \"ruffianelle\" o \"bastardelle\" e otto spingarde. \nLe quattro grosse bombarde lanciavano pietre sferiche di peso variabile da 300-400 libbre () a 25 rubbi (circa ). Quella di calibro maggiore, fusa nel 1471 da Maffeo da Como e Daniele Maineri, era chiamata Galeazzesca Vittoriosa in onore del duca, aveva un calibro di , pesava e poteva sparare proiettili di . Le altre tre erano dette Corona (), Bissona e Liona, entrambe di ; l'Averlino riferisce che la bocca da fuoco delle ultime due avesse le sembianze delle rispettive creature. A seconda della bombarda occorrevano da 40 a 100 libbre di polvere da sparo per lanciare un singolo proiettile. Le bombarde erano talmente pesanti che dovevano essere smontate per poter essere trasportate su grandi carri trainati da coppie di buoi. Per trasportare una singola bombarda, la polvere da sparo a essa destinata, i ripari in legno e gli strumenti per manovrarla e garantirne il funzionamento servivano da 28 a 42 coppie di buoi. Le ferline lanciavano pietre da 9 rubbi () ciascuna delle quali richiedeva 33 libbre di polvere. Le ruffianelle lanciavano pietre da 16 libbre (circa ).\nLa spingarda era un pezzo d'artiglieria dal calibro di in grado di lanciare pallottole di piombo di 10-15 libbre (). \nNell'inventario compaiono due organetti, pezzi d'artiglieria costituiti da una sorta di carro su cui erano montate diverse canne di schioppo montate su una o pi\u00f9 linee, collegate insieme da una tavola mobile in legno tramite la quale si poteva aggiustare il tiro. I foconi erano collegati da un'unica striscia di polvere da sparo in modo da poter sparare simultaneamente da tutte le canne. Si riscontra anche l'utilizzo delle racchette, sorta di razzi incendiari che potevano essere lanciati con una balestra in modo simile ai verrettoni. Infine, in un'epoca in cui ormai era caduto in disuso, compare un singolo trabucco, sotto il nome di \"bricola\" o \"pertica\". La spesa per i pezzi d'artiglieria, gli strumenti necessari alla loro disposizione in campo e alla manutenzione e le paghe degli artiglieri era pari a circa venticinquemila ducati.\nFlotta dell'Adda.\nIl fiume Adda rappresentava il confine orientale tra il Ducato di Milano e la Repubblica di Venezia e i suoi ponti erano di grande importanza strategica. Il Ducato manteneva una piccola flotta a difesa delle sue acque oltre a un certo numero di castelli, torri e ponti fortificati. Per la difesa e il pattugliamento del tratto lodigiano del fiume si progettava l'impiego di un piccolo galeone presso il ponte di Lodi, quattro gatti (o \"barbote\") e quattro redeguardi. Il galeone aveva un complemento costituito da un capitano (\"comitale\"), due timonieri (\"paroni\"), un \"magistro da nave\", un bombardiere e settantadue rematori (\"navaroli\") cui si aggiungevano trenta balestrieri e venti fanti per un totale di 127 uomini. L'equipaggio di un gatto era costituito da un capitano, un timoniere, un maestro di nave e venti rematori mentre un redeguardo contava su un capitano, un timoniere e dieci rematori. In seguito a una correzione di Filippo degli Eustachi si decider\u00e0 di impiegare un galeone a due ponti insieme a tre galeoni piccoli (\"galioncelli\") a un ponte nel tratto di fiume tra Lodi e Pizzighettone e di far presidiare il ponte di Lodi da tre redeguardi e tre gatti. I galeoni a un ponte erano provvisti di complemento come sopra con l'eccezione di soli 34 rematori e imbarcanti venti balestrieri e venti fanti ciascuno. Nel documento compaiono anche tre piccole imbarcazioni dette \"burgelli\", una sorta di piccoli battelli da pesca che imbarcavano quattro fanti ciascuno e che servivano a pattugliare il fiume. Alla fine la flotta dell'Adda sar\u00e0 costituita da venticinque galeoni di cui diciassette galeoni grandi, due galeoni a due ponti, tre galeoni a un ponte e tre galeoni piccoli a un ponte. Apparentemente le altre venticinque navi presidiavano il Ticino avendo quale base la citt\u00e0 di Pavia.\nPer coordinare l'operato della flotta, sorvegliare il fiume e inviare rapidamente messaggi si erigevano casotti presidiati da guardie a intervalli regolari sulla sponda del fiume. La distanza tra due casotti doveva essere tale per cui il grido di una guardia doveva essere udito da quelle dei casotti adiacenti.\nAccampamento.\nUn esercito non era composto solo da combattenti ma si configurava come una sorta di citt\u00e0 in movimento. A servizio del duca in tempi di guerra si trovavano non meno di sei consiglieri, otto gentiluomini, cinquanta camerieri, due medici e uno speziale, due cappellani, due cacciatori (stambecchineri), dodici staffieri, tre bussolari, dieci addetti al montaggio delle tende, due cuochi, sei stallieri, sei portatori, ventiquattro trombettieri e ancora siniscalchi, credenzieri, dispensatori, apparecchiatori, fornai, uscieri, sellai, barbieri, sarti e calzolai per un totale di quasi duecento persone su circa cinquecento cavalli che occupavano una sessantina di tende. A esse si aggiungevano i tre cancellieri generali ducali che a loro volta avevano alle dipendenze alcuni servitori. La tenda del duca si trovava al centro dell'accampamento e vi erano sempre alcune tende libere per poter ospitare ambasciatori.\nRelazioni estere.\nLa necessit\u00e0 di un primo servizio diplomatico stabile inizi\u00f2 a sentirsi nel Ducato di Milano col consolidamento del potere dei duchi nel XIV secolo. Il rapporto nell'ambito di politica estera tra lo stato di Milano e le sue rappresentanze mercantili e cittadine, a ogni modo, fu sempre dicotomico: da un lato vi erano regolari ambasciatori della corte presso le varie citt\u00e0 Europee dell'epoca e presso gli stati italiani, dall'altro vi era un secondo gruppo costituito da persone nominate dai rappresentanti del comune di Milano. Se i primi si preoccupavano in gran parte di decidere le questioni internazionali, i secondi si orientavano sulla difesa delle ragioni economiche e mercantili del milanese oltre alla difesa dei diritti consuetudinari acquisiti nel tempo presso specifici stati.\nLa prima rappresentanza a essere stabilita fu quella voluta dal duca Gian Galeazzo Visconti presso la Repubblica di Genova e l'ambasciatore in loco ebbe sempre per Milano un ruolo privilegiato dal momento che la citt\u00e0 era reputata a ragion veduta il naturale sbocco marittimo del ducato. Anche dopo la scoperta dell'America, a ogni modo, la diplomazia milanese non sent\u00ec particolarmente il bisogno di orientarsi verso l'Atlantico e le grandi potenze, ma oltre a conservare i rapporti tradizionali con Spagna e Francia, svilupp\u00f2 un forte legame con gli altri territori appartenenti alla dinastia degli Asburgo e coi paesi a essi confinanti, anche per ragioni politiche (nel XVI secolo la diplomazia milanese si spinse sino in Polonia e in Ungheria). Tra le famiglie milanesi maggiormente impegnate nella carriera diplomatica si ricordano i Melzi, gli Adobati, i Croce, i Ferrero, i Ghiringhelli, gli Ossi, i Pecchio, i Pestalozzi, i Rivolta, gli Stampa e gli Zanelli (o Azanelli). Si ricordi inoltre la presenza della Nunziatura apostolica a Milano."}
{"id": "732461", "revid": "73411", "url": "https://it.wikipedia.org/wiki?curid=732461", "title": "Basilica di Santa Tecla", "text": ""}
{"id": "732464", "revid": "298055", "url": "https://it.wikipedia.org/wiki?curid=732464", "title": "Zondag", "text": ""}
{"id": "732465", "revid": "245802", "url": "https://it.wikipedia.org/wiki?curid=732465", "title": "Zoster", "text": ""}
{"id": "732466", "revid": "842", "url": "https://it.wikipedia.org/wiki?curid=732466", "title": "Retta estesa", "text": ""}
{"id": "732467", "revid": "834", "url": "https://it.wikipedia.org/wiki?curid=732467", "title": "Isabella Valentini", "text": ""}
{"id": "732468", "revid": "287204", "url": "https://it.wikipedia.org/wiki?curid=732468", "title": "M10", "text": ""}
{"id": "732469", "revid": "1305772", "url": "https://it.wikipedia.org/wiki?curid=732469", "title": "M11", "text": ""}
{"id": "732470", "revid": "287204", "url": "https://it.wikipedia.org/wiki?curid=732470", "title": "M12", "text": ""}
{"id": "732471", "revid": "287204", "url": "https://it.wikipedia.org/wiki?curid=732471", "title": "M14", "text": ""}
{"id": "732472", "revid": "287204", "url": "https://it.wikipedia.org/wiki?curid=732472", "title": "M15", "text": "M15 o M-15 pu\u00f2 riferirsi a:"}
{"id": "732473", "revid": "1601148", "url": "https://it.wikipedia.org/wiki?curid=732473", "title": "Emil Botta", "text": "Figlio di un medico di nome Theodor e fratello di Dan Botta poeta anch'egli.\nNel 1929 si iscrive al conservatorio di arte drammatica a Bucarest \"Conservatorul de Art\u0103 Dramatic\u0103 din Bucure\u015fti\" che termina nel 1932. Diventa attore al Teatro Nazionale di Bucarest, dopo aver trascorso anni sulle scene di provincia, e prende parte in ruoli di primo piano in opere come l'Otello (Iago), Macbeth (Macbeth) ecc.\nHa recitato nel primo film della cinematografia rumena Se aprind f\u0103cliile (1939), poi in Via\u0163a nu iart\u0103 (1958), Erup\u0163ia 1958, C\u00e2nd prim\u0103vara e fierbinte (1961), S-a furat o bomb\u0103 (regia, Ion Popescu Gopo) (1961), Pa\u015fi spre lun\u0103, P\u0103durea sp\u00e2nzura\u0163ilor(regia: Liviu Ciulei) (1964), \"La sommossa\" (1965), De-a\u015f fi...Harap alb (1965), \u015eah la rege (1965), \"I daci\" (1966), Faust XX 1966, Subteranul (1967), Columna (1968), Mastodontul (1975), Premiera (1976).\nLa sua carriera di attore fu segnata dall'alcolismo, ma questo non gli imped\u00ec di scrivere poesie e prose venendo oggi ricordato come uno tra i maggiori personaggi della letteratura rumena degli anni '60."}
{"id": "732474", "revid": "100048634", "url": "https://it.wikipedia.org/wiki?curid=732474", "title": "M16", "text": ""}
{"id": "732476", "revid": "291370", "url": "https://it.wikipedia.org/wiki?curid=732476", "title": "Capo Bon", "text": "Capo Bon (arabo: \u0643\u0627\u0628 \u0628\u0648\u0646, in francese \"Cap Bon\") \u00e8 un capo situato in Tunisia, di fronte alla Sicilia.\nCapo Bon \u00e8 una penisola che si affaccia sul Mediterraneo in direzione nord-est. I geologi ipotizzano che migliaia di anni fa fosse collegata alla Sicilia facendo da ponte tra Africa e Europa. oggi \u00e8 una penisola turisticamente sviluppata grazie alle sue spiagge, grotte, villaggi di pescatori e importanti centri archeologici. Il marmo delle cave attorno a Capo Bon fu utilizzato anche per costruire il Colosseo a Roma. Si trova a 73\u00a0km in linea d'aria da Pantelleria, perfettamente distinguibile nelle giornate terse.\nEventi della seconda guerra mondiale.\nBattaglia di Capo Bon.\nLa battaglia di Capo Bon fu un rapido scontro navale della Seconda guerra mondiale che si svolse al largo di Capo Bon la notte fra il 12 e 13 dicembre del 1941 tra una formazione di due incrociatori leggeri italiani scortati dalla torpediniera \"Cigno\" e una flottiglia di cacciatorpediniere britannici.\nResa del Reggimento Nizza Cavalleria.\nL'11 maggio 1943, dopo strenua resistenza, si arrende a Capo Bon il Quinto Gruppo corazzato Nizza Cavalleria, facente parte del Reggimento \"Nizza Cavalleria\" (1\u00ba), sottoposto a duri bombardamenti ed accerchiato in seguito all'improvvisa non comunicata resa dell'alleato germanico.\nGli inglesi concedono ai due ufficiali superstiti, Battistini e Alberto Baldissera, di passare in rassegna i loro uomini schierati prima di avviarli alla prigionia.\nCuriosit\u00e0.\nCapo Bon pu\u00f2 essere scorto da Pantelleria senza particolari difficolt\u00e0 ma pure da Erice (piccolo borgo medievale della provincia di Trapani, in Sicilia), nelle giornate limpide.\nLa penisola di Capo Bon \u00e8 un luogo di grande importanza per la migrazione degli uccelli; durante i mesi primaverili migliaia di rapaci, come falchi pecchiaioli, nibbi bruni, albanelle ed aquile delle steppe, prendono quota sulla montagna prima di affrontare l'attraversamento del Canale di Sicilia."}
{"id": "732477", "revid": "287204", "url": "https://it.wikipedia.org/wiki?curid=732477", "title": "M18", "text": ""}
{"id": "732478", "revid": "1305772", "url": "https://it.wikipedia.org/wiki?curid=732478", "title": "M19", "text": ""}
{"id": "732479", "revid": "1745361", "url": "https://it.wikipedia.org/wiki?curid=732479", "title": "Trahern", "text": "Fu mandato in Britannia dall'imperatore Costantino I a spodestare l'usurpatore Ottavio il Vecchio.\nSbarcato nell'isola con tre legioni, prese a Kaerperis, costringendo Ottavia ad arruolare una grande armata, che guid\u00f2 in battaglia a Winchester, dove vinse. Trahern fugg\u00ec ad Alba (odierna Scozia), devastando quel territorio. Ottavio mosse allora di nuovo in armi e a Westmorland si scontr\u00f2 con Trahern, che stavolta vinse. Ottavio fugg\u00ec in Norvegia, dove chiese aiuto a re Gunbert, mentre Trahern prese per s\u00e9 la corona della Britannia. Pochi anni dopo Ottavio torn\u00f2 con un esercito norvegese, con cui sconfisse e uccise in battaglia Trahern. Dopodich\u00e9 torn\u00f2 sul trono."}
{"id": "732481", "revid": "767487", "url": "https://it.wikipedia.org/wiki?curid=732481", "title": "Nena Daconte", "text": "I Nena Daconte (\u00e8 anche un personaggio di Gabriel Garc\u00eda M\u00e1rquez) sono un gruppo di musica pop spagnola.\nI suoi membri sono la cantante di Madrid, Mai Meneses (partecipante di Operazione Trionfo in Spagna).\nLa loro musica \u00e8 un miscuglio di pop e rock classico e parla di problemi come l'amore, la solitudine o la ricerca di ideali."}
{"id": "732483", "revid": "49022", "url": "https://it.wikipedia.org/wiki?curid=732483", "title": "Ottavio il Vecchio", "text": ""}
{"id": "732487", "revid": "298055", "url": "https://it.wikipedia.org/wiki?curid=732487", "title": "Mary Ann Flagstarr", "text": ""}
{"id": "732488", "revid": "486946", "url": "https://it.wikipedia.org/wiki?curid=732488", "title": "Morgan Fairfax", "text": ""}
{"id": "732489", "revid": "287204", "url": "https://it.wikipedia.org/wiki?curid=732489", "title": "Elekible", "text": ""}
{"id": "732494", "revid": "6789", "url": "https://it.wikipedia.org/wiki?curid=732494", "title": "Patricius", "text": ""}
{"id": "732498", "revid": "486946", "url": "https://it.wikipedia.org/wiki?curid=732498", "title": "Grrodon", "text": ""}
{"id": "732500", "revid": "486946", "url": "https://it.wikipedia.org/wiki?curid=732500", "title": "Norman Bates Russel", "text": ""}
{"id": "732503", "revid": "486946", "url": "https://it.wikipedia.org/wiki?curid=732503", "title": "Rangi Fangus", "text": ""}
{"id": "732504", "revid": "486946", "url": "https://it.wikipedia.org/wiki?curid=732504", "title": "Nebula Faraday", "text": ""}
{"id": "732505", "revid": "116787913", "url": "https://it.wikipedia.org/wiki?curid=732505", "title": "Pagamento d'indebito", "text": "Nell'ordinamento italiano \u00e8 definibile pagamento d'indebito \"l'esecuzione di una prestazione non dovuta\"; tale esecuzione si distingue in \"indebito oggettivo\" (quando la prestazione \u00e8 eseguita in forza di un titolo inesistente o inefficace; art. 2033 del C.C.) e \"soggettivo\" (si adempie un debito altrui credendo erroneamente di essere il debitore obbligato; art. 2036 C.C.). Colui che riceve il pagamento non dovuto \u00e8 tenuto alla sua restituzione; il pagamento d'indebito \u00e8 dunque fattispecie idonea a generare obbligazione ex articolo 1173 del Codice Civile.\nCome l'illecito, anche l'indebito determina la lesione di un interesse protetto, ma le due figure sono diverse poich\u00e9 nell'indebito \u00e8 lo stesso danneggiato a dare causa alla lesione. Ovviamente, si avr\u00e0 un illecito nei casi in cui la prestazione \u00e8 stata estorta con dolo o violenza.\nStoria.\nNel diritto romano classico erano previste due ipotesi di azioni restitutorie (\"condictiones\") per far fronte a prestazioni non dovute: principali erano la \"condictio indebiti\" (accordata per una prestazione in senso lato non dovuta) e la \"condictio sine causa\" (utile per prestazioni eseguite ma prive di causa giustificativa).\nIndebito oggettivo.\nPresupposto dell'indebito oggettivo \u00e8 il pagamento non dovuto. Per pagamento s'intende \"ogni conferimento di beni\", anche non sorretto da intento solutorio. L'istituto sembra riferirsi alle sole prestazioni materiali, con esclusione quindi degli atti giuridici; una prestazione consistente in un atto giuridico non \u00e8 ripetibile, essendo al pi\u00f9 da valutare sotto il profilo della sua validit\u00e0.\nUlteriore elemento \u00e8 costituito dalla mancanza del titolo del pagamento, cio\u00e8 del rapporto o del negozio in esecuzione del quale viene posta in essere la prestazione. La mancanza del titolo pu\u00f2 essere \"originaria o sopravvenuta\" (frequenti sono i seguenti casi: inesistenza della fonte del debito, pregressa estinzione del rapporto, assenza di legittimazione del destinatario della prestazione, titolo nullo, annullato o risolto). In questi casi, ogni parte ha diritto di ripetere la prestazione, anche quando non si \u00e8 ancora verificato l'effetto traslativo. Quando oggetto della prestazione \u00e8 l'alienazione di cosa determinata ed il titolo \u00e8 nullo o risolto, l'alienante, a seconda dei casi, conserva o riacquista la propriet\u00e0 del bene, quindi pu\u00f2 utilizzare l'azione di ripetizione o quella di rivendica.\nCirca i soggetti dell'indebito oggettivo, il soggetto che compie l'azione \u00e8 l'adempiente \"(solvens)\", ovvero colui al quale viene imputato l'adempimento; se il pagamento \u00e8 fatto a mezzo di ausiliario o di rappresentanti, \u00e8 considerato comunque adempiente chi si \u00e8 servito di costoro. Se invece il pagamento \u00e8 fatto da un terzo in nome proprio, costui avr\u00e0 il diritto di ripetizione. Colui che riceve l'indebito \u00e8 l'accipiente \"(accipiens)\". In caso di pagamento al creditore apparente, la legge collega effetti liberatori a questo adempimento, ponendo una deroga al principio della ripetizione dell'indebito. Tuttavia, il legittimato apparente \u00e8 comunque tenuto a restituire la prestazione al vero creditore secondo le norme proprie della ripetizione dell'indebito (art. 1189 comma 2); viene cos\u00ec disposta la ripetizione a vantaggio di chi non ha effettuato la prestazione perch\u00e9 altrimenti si danneggerebbe il vero creditore (abbiamo allora un'ipotesi di surrogazione legale dell'interessato nel diritto di ripetizione dell'adempiente).\nRiguardo all'oggetto della ripetizione, occorre tenere presente come essa sia volta al recupero di quanto versato, la restituzione da chi ha ricevuto indebitamente un bene; cos\u00ec, i beni mobili vengono restituiti tramite consegna, mentre per gli immobili serve un atto scritto di ritrasferimento suscettibile di trascrizione (\u00e8 ammessa la possibilit\u00e0 di ottenere il loro ritrasferimento chiedendo una sentenza di esecuzione in forma specifica). L'accipiente di mala fede restituisce anche frutti ed interessi dal giorno del pagamento d'indebito, oppure \u2013 se questi era in buona fede \u2013 dal giorno della domanda di ripetizione; si applicano poi gli articoli 1149 \u2013 1152 del codice civile. Se il bene \u00e8 perito o, per qualsiasi altra causa, non si pu\u00f2 restituire, la legge distingue i casi in cui l'accipiens ha ricevuto la cosa in buona fede (ed allora l'impossibilit\u00e0 di restituzione lo libera dall'obbligo, ed egli risponder\u00e0 nei limiti dell'arricchimento conseguito) dai casi in cui, invece, la cosa \u00e8 stata ricevuta in mala fede (ed in questi casi l'accipiens dovr\u00e0 restituire il valore). Se la prestazione ha ad oggetto cose generiche, devono essere restituiti beni nella stessa quantit\u00e0 e qualit\u00e0; se invece ha ad oggetto una somma di denaro, la somma va restituita in base al suo valore nominale, unitamente alla corresponsione degli interessi legali a partire dalla domanda di ripetizione (se l'accipiens era in buona fede) o dalla prestazione (in caso di mala fede). L'alienazione dalla cosa a terzi libera l'accipiens dall'obbligo di restituzione se realizzata in buona fede, ma dovr\u00e0 restituire il corrispettivo ricavato dalla vendita. Se il trasferimento \u00e8 a titolo gratuito, chi ha subito l'indebito pu\u00f2 agire verso il compratore nei limiti del suo arricchimento. Chi ha ricevuto o alienato la cosa in mala fede deve restituirla o corrisponderne il valore, ma colui che ha subito l'indebito pu\u00f2 preferire l'azione per ottenere il corrispettivo ricevuto (siamo infatti in presenza di un'obbligazione alternativa con scelta rimessa al creditore). Inoltre, sempre in caso di mala fede, \u00e8 ammesso in giurisprudenza che chi ha subito l'indebito possa agire direttamente verso il compratore per ottenere il corrispettivo, mantenendo per\u00f2, in caso di infruttuosa escussione dell'alienatario, le proprie pretese verso l'accipiens. L'accipiens in mala fede che ha trasferito la cosa a titolo gratuito deve corrispondere il valore e, se non ha abbastanza beni che permettano all'adempiente di soddisfarsi, allora l'adempiente stesso si potr\u00e0 rivolgere al compratore nei limiti del suo arricchimento. La responsabilit\u00e0 del compratore persiste anche quando rialiena la cosa in mala fede.\nIndebito.\nPer l'indebito sono previsti due casi:\nCasi speciali di indebito.\nIn caso d'indebito ricevuto da un incapace, la legge (art. 2039) stabilisce che quest'ultimo \u00e8 responsabile solo nei limiti in cui la prestazione sia stata rivolta a suo vantaggio (cio\u00e8, se la prestazione poteva essere realmente usata dall'incapace; qui il vantaggio non \u00e8 meramente economico). L'art. 2039 \u00e8 applicabile anche all'incapace naturale. La pubblica amministrazione \u00e8 sottoposta alle norme comuni sull'indebito e la competenza a decidere delle relative azioni \u00e8 del giudice ordinario."}
{"id": "732507", "revid": "125704349", "url": "https://it.wikipedia.org/wiki?curid=732507", "title": "Circolo Sportivo Ponziana 1912", "text": "Il Circolo Sportivo Ponziana 1912 \u00e8 una societ\u00e0 calcistica italiana di Trieste. Milita in Eccellenza, quinta serie del campionato italiano di calcio.\nCol CU 001 del 01/07/2016, il Comitato Regionale F.V.G. ha ratificato il cambio di denominazione sociale della societ\u00e0 triestina dellA.S.D. Chiarbola Calcio\" in A.S.D. Chiarbola Ponziana Calcio. Il cambio \u00e8 stato fatto per far rivivere appunto il Ponziana\"', che viene inserito nel girone C del campionato di Prima Categoria 2016-2017.\nStoria.\nLe origini.\nLa societ\u00e0 \u00e8 nata nel 1912 da un gruppo di amanti del calcio del rione triestino operaio di San Giacomo. La squadra fino alla Prima guerra mondiale disputa diversi incontri amichevoli con squadre del circondario e dell'Istria.\nNel 1918 il Ponziana si fonde con il Foot-Ball Club Trieste nell'Unione Sportiva Triestina.\nGli anni Venti.\nNel 1920 il Ponziana riprese vita e partecip\u00f2 a campionati regionali. La sua fu un'ascesa rapida, e nel 1927 era gi\u00e0 in I Divisione, la B dell'epoca.\nNel 1928 accadde qualcosa di imprevisto: il regime fascista impose la fusione tra il Ponziana e l'Edera (in questa fusione doveva entrare anche la ), nacque quindi l'ASPE (Associazione Sportiva Ponziana Edera) con maglia bianca cerchiata di nero, rosso e azzurro sormontati dalla Torre di Trieste, e al braccio un nastrino tricolore a ricordare il titolo di Seconda Divisione appena conquistato dall'Edera. Questa fusione non fu per\u00f2 gradita a tutti gli appartenenti al sodalizio biancoceleste, che decisero di ripartire dalla I Categoria uliciana con il nome di Ponzianini Erranti.\nGli anni prima della guerra.\nNel 1930 l'ASPE si fondeva con il Gruppo Sportivo Cantieri San Marco dando vita all'Esperia. L'anno successivo, la neonata societ\u00e0 riprendeva il nome di Ponziana, giungendo 5\u00ba in I Divisione, campionato che vedeva tra le partecipanti squadre del calibro di Fiumana, Grion Pola, Mestrina, Vicenza, Mantova e Treviso.\nQuesti anni sono caratterizzati da piazzamenti di medio-alta classifica, con alcuni acuti, come nel 1937/38 (3\u00ba posto) e nel 1940/41 (altro 3\u00ba posto). La squadra resta sempre nel terzo livello del calcio italiano, con l'eccezione del 1935/36, nel quale il Ponziana milit\u00f2 (in seguito alla riforma che cre\u00f2 la serie C) in I Divisione Regionale (quarto livello).\nIn Italia o in Jugoslavia?\nNel 1943/44 il Ponziana partecip\u00f2 al girone del Friuli-Venezia Giulia del campionato Alta Italia, terminandolo all'ottavo e ultimo posto con solo 7 punti.\nGli eventi della guerra e la complicatissima situazione di Trieste non contribuirono a creare un clima sereno, anzi. Diversi dirigenti e giocatori del Ponziana formarono l'Amatori Ponziana, iscritta nel campionato jugoslavo, in contrapposizione alla che militava nella serie A italiana.\nIl Ponziana \"italiano\", che militava invece in serie C, risult\u00f2 sensibilmente indebolito dalla scissione: nel 1946/47 terminer\u00e0 al 15\u00ba e ultimo posto il campionato con zero punti. La stagione seguente fu sensibilmente migliore, dato che la squadra termin\u00f2 terza, dietro alle concittadine Edera e Libertas, ma non serv\u00ec a molto, poich\u00e9 (per una riforma dei campionati) retrocedette in Promozione.\nLa societ\u00e0 jugoslava si posiziona al 35\u00ba posto nella classifica perpetua della Prva Liga.\nGli anni Cinquanta e la riunificazione.\nNel 1949 i due Ponziana si riunificarono: i giocatori che avevano giocato in Jugoslavia subirono una squalifica di sei mesi. Nel 1950 la squadra - che aveva ripreso il nome di Circolo Sportivo Ponziana - ritorn\u00f2 in serie C, dove rimase fino al 1952, anno in cui retrocesse nella neonata IV Serie. Disputa le partite al Campo di Sant'Andrea di Trieste.\nIn quegli anni il Ponziana si affida a una serie di giovani, tra cui Fabio Cudicini, futuro portiere di Roma e , e Giovanni Galeone. Del 1955 \u00e8 il ritorno in IV Serie, che dura solo una stagione. Successivamente la squadra dovr\u00e0 rinunciare per due volte alla promozione in Serie D per motivi economici, conseguendo per\u00f2, nel 1960, il titolo di Campione d'Italia di I Categoria contro la Scafatese (a Rimini: Ponziana-Scafatese 1-1 d.t.s.; Ponziana campione per sorteggio).\nGli anni Sessanta.\nGli anni sessanta scorrono senza emozioni per il Ponziana, con alcune eccezioni: la \"Stella d'Oro al merito sportivo\" conferita dal CONI nel 1960 (che va ad aggiungersi a quella \"d'Argento\") e la promozione in serie D del 1967; la quarta serie dura per\u00f2 solo una stagione (17\u00ba posto con 22 punti).\nDagli anni Settanta al 2007.\nCon gli anni settanta il Ponziana riprende vigore, anche grazie al contemporaneo declino della Triestina. La Serie D 1974/75 present\u00f2 alla tifoseria una novit\u00e0 assoluta: il derby in campionato contro i rossoalabardati (anche se vi era un precedente nel Campionato Alta Italia del 1944). Il primo match ebbe luogo il 1\u00ba dicembre 1974, davanti ad oltre 20.000 spettatori. Decise l'incontro un gol del ponzianino Miorandi. Al ritorno l'incontro termin\u00f2 1-1. A fine stagione, pur se di poco, la Triestina (3\u00ba posto con 43 punti) preceder\u00e0 in classifica il Ponziana (4\u00ba posto e 40 punti). La stagione successiva fu meno fortunata: la Triestina torn\u00f2 in serie C, mentre il Ponziana fin\u00ec diciassettesimo e retrocesse in Promozione. Anche il 1976/77 fin\u00ec con una retrocessione, stavolta in Prima Categoria.\nDa allora il declino: nella stagione 2006/07 il Ponziana milita in Seconda Categoria. Il Ponziana nel campionato 2006/07 viene promosso in prima categoria, categoria nella quale resta un solo anno, dato che la stagione seguente la squadra viene promossa in Promozione.\nLa dichiarazione di inattivit\u00e0 e la rinascita.\nLe ultime 3 stagioni sono molto sofferte: ultima in classifica nella Promozione 2012-13 e retrocessione diretta senza passare per i play-out, terz'ultima in Prima Categoria 2013-14 e salvezza al play-out contro la Pro Gorizia (1-0 fuori casa in gara unica). La stagione 2014-15 inizia malissimo, la squadra non ha soldi n\u00e9 campo, non si iscrive neanche alla Coppa Regione, dopo 4 partite di campionato (4 sconfitte, 0 gol fatti, 12 subiti) la societ\u00e0 annuncia il ritiro dal campionato con conseguente svincolo dei calciatori per la stessa tesserati.\nNell'estate 2016 il A.S.D. Chiarbola Calcio, neopromosso in Prima Categoria dopo i play-off, chiede ed ottiene dal Comitato Regionale F.V.G. di cambiare il nome in A.S.D. Chiarbola Ponziana Calcio per far rivivere la societ\u00e0 ponzianina.\nDomenica 29 aprile 2018, grazie alla vittoria per 3-0 contro l'A\u0160D Primorec, il Chiarbola Ponziana a una giornata dalla fine ha la certezza matematica della vittoria del campionato, e della promozione in Promozione."}
{"id": "732508", "revid": "124123", "url": "https://it.wikipedia.org/wiki?curid=732508", "title": "Akira Yoshizawa", "text": "Biografia.\nFiglio di un allevatore della prefettura di Tochigi, in Giappone, cominci\u00f2 a lavorare in una fabbrica di Tokyo all'et\u00e0 di 13 anni. Studiando di pomeriggio continu\u00f2 la sua formazione e divent\u00f2 disegnatore tecnico, usando l'arte tradizionale dell'origami per spiegare problemi geometrici.\nNel 1937 lasci\u00f2 il lavoro in fabbrica per dedicarsi completamente all'origami. Il suo lavoro fu giudicato sufficientemente creativo da essere inserito, nel 1944, nel libro \"Origami Shuko\" di Isao Honda.\nA dare inizio alla sua carriera \u00e8 stato un lavoro da lui realizzato nel 1951, per un numero della rivista \"Asahi Graph\". La prima monografia a lui dedicata, \"Atarashii Origami Geijutsu\" (\"La nuova arte dell'origami\"), fu pubblicata nel 1954.\nIn questo lavoro defin\u00ec il sistema di notazione delle pieghe origami denominato \"sistema Yoshizawa-Randlett\", diventato poi uno standard per gran parte degli origamisti creativi. La pubblicazione del libro fu seguita, poco tempo dopo, dalla fondazione da parte di Yoshizawa dell'International Origami Centre a Tokyo, oltre che da una serie di esibizioni internazionali.\nIn Italia, il primo articolo su Akira Yoshizawa, dal titolo \"Magia dell'Origami\", fu pubblicato su \"Selezione dal Reader's Digest\" nel dicembre 1970. Nel novembre 1983, in occasione del concorso \"Origami per Pinocchio\", Yoshizawa venne per la prima volta in Italia grazie all'interessamento del neonato Centro Diffusione Origami e della Japan Foundation.\nDurante tutta la sua attivit\u00e0, Yoshizawa \u00e8 stato un importante ambasciatore della cultura giapponese nel mondo.\nA lui \u00e8 dovuta l'elevazione dell'origami da semplice lavoro manuale a forma d'arte. Yoshizawa ha creato complessivamente pi\u00f9 di 50.000 modelli, di cui solamente poche centinaia sono stati diagrammati nei diciotto libri pubblicati. \u00c8 stato un pioniere di diverse tecniche di piegatura, compreso il \"wet-folding\" (piegatura bagnata), che consiste nell'inumidire la carta prima e durante la piegatura, consentendo a chi piega di ottenere forme molto arrotondate e un aspetto \"scolpito\" del modello.\nQuesto fu considerato da molti il paradigma che ha consentito all'origami di essere equiparato a una forma d'arte, anzich\u00e9 essere considerato una curiosit\u00e0 folkloristica.\nNel 1983, l'Imperatore del Giappone Hirohito gli assegn\u00f2 il titolo dell'Ordine del Sol Levante."}
{"id": "732510", "revid": "253269", "url": "https://it.wikipedia.org/wiki?curid=732510", "title": "John Astin", "text": "Biografia.\nAstin nasce a Baltimora nel Maryland da Margaret Linnie Mackenzie e dal fisico Allen Varley Astin, direttore del National Institute of Standards dal 1951 al 1969. Amante della matematica, si iscrisse alla Johns Hopkins University, dove scopr\u00ec la passione per la recitazione. Debutt\u00f2 nei primi anni sessanta a teatro, ed apparve in un ruolo minore al cinema in \"West Side Story\" (1961). Il grande successo giunse per Astin nel 1964 con il ruolo di \"Gomez\", protagonista della serie televisiva \"La famiglia Addams\". Negli anni ottanta partecip\u00f2 anche ad alcuni episodi del telefilm \"La signora in giallo\" con Angela Lansbury.\nVita privata.\nAstin ha avuto tre figli dalla prima moglie, Suzanne Han: David, Allena e Tom. In seguito al divorzio spos\u00f2 nel 1972 l'attrice Patty Duke, adottandone il figlio Sean, che assunse il cognome del patrigno, e dalla quale ebbe un figlio biologico di nome Mackenzie Astin, a sua volta attore; Astin e Patty divorziarono nel 1985. Nel 1989 John spos\u00f2 Valerie Ann Sandobal, con la quale vive tuttora a Baltimora.\nAstin \u00e8 un seguace del Buddismo Nichiren, una variante giapponese del Buddismo che segue gli insegnamenti dell'omonimo monaco giapponese del XIII secolo."}
{"id": "732512", "revid": "287204", "url": "https://it.wikipedia.org/wiki?curid=732512", "title": "Azione generale d'arricchimento", "text": "L'azione generale di arricchimento \u00e8 il principio generale in base al quale chi, senza giusta causa, si \u00e8 arricchito a danno di altri \u00e8 tenuto, nei limiti dell'arricchimento conseguito, ad indennizzare chi ha subito la correlata diminuzione patrimoniale. L'ingiustificato arricchimento \u00e8 dunque fonte legale di obbligazioni.\nDiritto italiano.\nNel diritto italiano il principio \u00e8 regolato dall'art. 2041 del Codice civile.\nStoria.\nIl diritto romano conosceva varie azioni per rimediare ai casi in cui un acquisto basato su un titolo formale produceva un approfittamento contrario alla morale sociale: la pi\u00f9 famosa di queste azioni era l\"'actio de in rem verso\", utilizzabile contro il paterfamilias che approfittava della gestione di un affare compiuta dal filius o dal servo e non onorava poi gl'impegni assunti da costoro. Nel Digesto le azioni di tal fatta vanno a fondare un principio generale, dando vita ad una regola che si \u00e8 tramandata fino al codice civile vigente, il quale, contrariamente a quello del 1865, vi dedica una norma espressa.\nPresupposti.\nPresupposti dell'azione di arricchimento sono:\nL'arricchimento \u00e8 ogni vantaggio economicamente valutabile, come, ad esempio, un incremento patrimoniale o un mancato impoverimento. Anche l'utilizzazione di un bene pu\u00f2 essere in questo senso rilevante. L'arricchimento non rileva quando viene meno prima della domanda giudiziale per causa non imputabile all'arricchito (a meno che costui non abbia fatto venir meno l'arricchimento con mala fede, perch\u00e9 in questo caso risponder\u00e0 lo stesso).\nCirca l\"'impoverimento\" correlato di altro soggetto, al quale poi spetta l'azione di arricchimento, si rileva come esso consista nel pregiudizio economico dipendente dalla lesione di interessi protetti. Il diritto di indennizzo \u00e8 determinato rispetto alla lesione subita, che quindi, si dice, lo condiziona e lo delimita. Tra impoverimento ed arricchimento deve esserci un nesso di stretta correlazione: la giurisprudenza ritiene in genere necessaria una causalit\u00e0 diretta, escludendo che l'impoverito possa agire con l'azione di arricchimento verso chi ha conseguito un vantaggio patrimoniale per il tramite di una terza persona.\nInfine, \u00e8 necessario che l'arricchimento sia maturato \"senza giusta causa\". Per alcuni (LEONE) \u00e8 senza giusta causa l'arricchimento contrario ad equit\u00e0 o addirittura al diritto, ma la nozione appare troppo ampia e consentirebbe ad una valutazione morale di prevalere su quella giuridica. Per quella che sembra la migliore dottrina, occorre ricordare come l'ordinamento sia posto in funzione della tutela di interessi socialmente rilevanti, quindi cos\u00ec come ogni contratto deve avere una causa, ogni arricchimento deve dipendere dalla realizzazione di un interesse meritevole di tutela. Quindi, l'arricchimento sar\u00e0 senza causa quando non ha tale giustificazione, ed \u00e8 quindi correlato ad un impoverimento non remunerato ne prodotto in virt\u00f9 di liberalit\u00e0 o di adempimento di obbligazione naturale.\nIndennizzo e restituzione.\nDall'ingiustificato arricchimento nasce a carico dell'arricchito un obbligo di indennizzo o un obbligo di restituzione: l'obbligo nasce col perfezionarsi dell'arricchimento, ma diventa attuale al tempo della domanda giudiziale. Quando l'arricchimento ha ad oggetto una cosa determinata, l'arricchito deve restituirla se esiste ancora al tempo della domanda. Se la cosa \u00e8 stata alienata o \u00e8 andata distrutta, si applica la disciplina dell'indebito.\nProfili processuali.\nSe viene proposta azione diversa, la giurisprudenza \u00e8 ferma nel considerarla non convertibile in azione di arricchimento. L'azione di arricchimento \u00e8 sussidiaria, visto che per legge (art. 2042) \u00e8 improponibile se l'impoverito vanta altre azioni per farsi indennizzare. Si pu\u00f2 agire per l'arricchimento anche verso lo Stato ed altri enti pubblici: l'indirizzo giurisprudenziale prevalente richiede che la Pubblica Amministrazione abbia riconosciuto l'utilit\u00e0 dell'acquisto."}
{"id": "732514", "revid": "2213109", "url": "https://it.wikipedia.org/wiki?curid=732514", "title": "Basiliche paleocristiane di Milano", "text": "Le basiliche paleocristiane di Milano sono le prime chiese cristiane costruite nella citt\u00e0 a partire dal 313, subito dopo l'editto di Milano di Costantino, che ammise il cristianesimo tra le religioni praticate nell'Impero romano. La maggior parte fu edificata in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). \nLe chiese pi\u00f9 antiche furono la cattedrale di Santa Maria Maggiore (\"Basilica vetus\"), la basilica di Santa Tecla e la basilica di San Lorenzo Maggiore (\"Basilica palatina\"), mentre quelle \"ambrosiane\", cio\u00e8 quelle volute da sant'Ambrogio, furono la basilica di San Nazaro in Brolo (\"Basilica apostolorum\"), la basilica di Sant'Ambrogio (\"Basilica martyrum\"), la basilica di San Dionigi (\"Basilica prophetarum\") e la basilica di San Simpliciano (\"Basilica virginum\"). \nAltre chiese paleocristiane di Milano furono la basilica di San Giovanni in Conca (\"Basilica evangeliorum\"), la basilica di San Vittore al Corpo (\"Basilica portiana\"), la basilica di San Calimero (\"Basilica sancti Calimerii\") e la basilica di Sant'Eustorgio (\"Basilica trium magorum\"), mentre l'unica costruita dopo la caduta dell'Impero romano d'Occidente fu la basilica di San Vincenzo in Prato (\"Basilica virginum\").\nStoria.\nDurante la tetrarchia la citt\u00e0 divenne capitale dell'Impero romano d'Occidente su volere dell'imperatore Massimiano (286-305). L'accordo tra Costantino e Licinio (noto come l'editto di Milano del 313) segn\u00f2 anche l'inizio di profonde e radicali trasformazioni: l'incoraggiamento del culto cristiano port\u00f2 alla metodica distruzione dei monumenti invisi alle autorit\u00e0 cristiane.\nA questo proposito \u00e8 interessante notare che nella base su cui venne costruito San Lorenzo sono state riconosciute delle pietre tolte dall'anfiteatro di Milano, segno che era stata iniziata la demolizione del grande edificio (del I secolo uno dei pi\u00f9 grandi anfiteatri dell'Impero) tra la fine del IV o all'inizio del V secolo.\nQuesto impiego era giustificato sia per la presenza di corsi d'acqua attorno alla zona dove fu costruito San Lorenzo, sia perch\u00e9 le grandi pietre a Milano erano scarse, trovandosi in una pianura argillosa. Sia questo fatto, che il posizionamento delle famose colonne davanti al cortile, indicano che l'edificazione delle grandi basiliche di epoca imperiale venne fatta anche a spese degli edifici pagani.\nLe basiliche paleocristiane di Milano possono essere suddivise in pi\u00f9 categorie, corrispondenti a periodi successivi.\nLe prime basiliche di cui si ha notizia sono \"basiliche doppie\". Questa particolare conformazione forse derivava dall'aspetto degli \"horrea\" romani o, pi\u00f9 probabilmente, si trattava, come ad Aquileia, di chiese separate per i battezzati e per i catecumeni, essendo il sacramento battesimale a quell'epoca concesso solo al completamento di un processo di conversione e purificazione spirituale. La basilica di Santa Tecla (le cui rovine sono visitabili sotto il Duomo) aveva gi\u00e0 comunque un'abside di tipo tradizionale, che ricorda quelle delle \"basiliche\" annesse ai grandi palazzi civili.\nUna fase successiva corrisponde a quella delle grandi basiliche della pi\u00f9 tarda romanit\u00e0, a forma poligonale, a croce, ecc. Questi furono i modelli adottati (oltre che a Milano) anche per alcune tra le maggiori basiliche pi\u00f9 famose del tardo Impero, come quelle di Costantinopoli.\nLe prime basiliche di Milano.\nIl centro religioso, presso l'attuale piazza del Duomo, comprendeva ben due cattedrali: una basilica vetus o \"minor\", cattedrale \"invernale\" ed una basilica nova o \"maior\", cattedrale \"estiva\". Queste basiliche sono state demolite per poter permettere la costruzione del Duomo di Milano.\nIl complesso episcopale che fu demolito era costituito dalla basilica di Santa Tecla (nomi originari paleocristiani \"basilica maior\" o \"basilica nova\"), il battistero di San Giovanni alle Fonti, la cattedrale di Santa Maria Maggiore (nomi originari paleocristiani \"basilica vetus\" o \"basilica minor\") e il battistero di Santo Stefano alle Fonti.\nBasilica vetus.\nLa cattedrale di Santa Maria Maggiore (nome originario paleocristiano \"basilica vetus\") fu una delle prime chiese di Milano, edificio religioso pi\u00f9 importante della citt\u00e0 prima della costruzione del Duomo di Milano. La \"basilica vetus\" fu demolita nel 1386 proprio per poter permettere la costruzione del moderno Duomo di Milano. La \"basilica vetus\", insieme ai vicini \"basilica maior\" (poi ridenominata basilica di Santa Tecla), battistero di San Giovanni alle Fonti e battistero di Santo Stefano alle Fonti, formava il \"complesso episcopale\". La presenza di due basiliche molto ravvicinate era infatti comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili.\nLa \"basilica vetus\" si trovava dove sorge ora la zona absidale posteriore del moderno Duomo di Milano. La sua costruzione inizi\u00f2 nel 314 in epoca romana tardoimperiale, un anno dopo l'editto di Milano, che concesse a tutti i cittadini, quindi anche ai cristiani, la libert\u00e0 di onorare le proprie divinit\u00e0. Fu quindi la prima basilica paleocristiana di Milano realizzata dopo questo editto, da cui il nome (\"vetus\" in latino vuol dire \"antico\").\nBasilica maior.\nLa basilica di Santa Tecla (nomi originari paleocristiani \"basilica maior\" o \"basilica nova\") fu un'antica basilica paleocristiana di Milano oggi non pi\u00f9 esistente che si trovava dove ora sorge il moderno Duomo di Milano. Realizzata nel 350, venne demolita nel 1461 per poter permettere la costruzione del moderno Duomo di Milano. Come gi\u00e0 accennato la \"basilica maior\", insieme ai vicini \"basilica vetus\" (poi ridenominata cattedrale di Santa Maria Maggiore), battistero di San Giovanni alle Fonti e battistero di Santo Stefano alle Fonti, formava il \"complesso episcopale\": la presenza di due basiliche molto ravvicinate era infatti comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili. Nello stesso luogo dove era situata la basilica di Santa Tecla, in epoca romana, sorgeva un tempio pagano dedicato a Minerva, che a sua volta era stato costruito sulle vestigia di un precedente tempio celtico dedicato alla dea Belisama.\nBasilica palatina.\nLa basilica di San Lorenzo, il cui nome completo \u00e8 \"basilica collegiata prepositurale di San Lorenzo Maggiore\" (nome originario paleocristiano \"basilica palatina\") \u00e8 tra le pi\u00f9 antiche chiese della citt\u00e0, l'edificio fu ricostruito e modificato pi\u00f9 volte nelle forme esterne conservando quasi completamente la primitiva pianta di epoca tardo-imperiale, che fu realizzata tra il 390 e il 410: assieme alle antistanti colonne di San Lorenzo, un tempo parte dell'antiportico dell'edificio, \u00e8 considerata tra i maggiori complessi monumentali di epoca romana tardoimperiale di Milano. La basilica \u00e8 inoltre ritenuta essere il primo edificio a simmetria centrale dell'Occidente Cristiano. Il primigenio nome \"basilica palatina\", poi cambiato in \"San Lorenzo\", deriva dalla vicinanza del Palazzo imperiale romano di Milano, chiamato genericamente \"palatium\".\nLe basiliche ambrosiane.\nLa figura che domin\u00f2 la vita e lo sviluppo della citt\u00e0 fu il vescovo Sant'Ambrogio, che venne nominato al soglio episcopale poco pi\u00f9 che trentenne nel 374. Con lui, dopo il 380, in epoca romana tardoimperiale, nel periodo in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402), inizi\u00f2 un programma di costruzione di basiliche dedicate alle varie categorie di santi. \nIn particolare, vennero realizzate una basilica per i profeti (la \"basilica prophetarum\", in seguito ridenominata basilica di San Dionigi), una per gli apostoli (la \"basilica apostolorum\", che poi prese il nome di basilica di San Nazaro in Brolo), una per i martiri (la \"basilica martyrum\", che in seguito ospit\u00f2 le sue spoglie e divenne la basilica di Sant'Ambrogio), una per le vergini (la \"basilica virginum\", ridenominata poi basilica di San Simpliciano). Erano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Le posizioni delle quattro basiliche, tutte costruite fuori dalle mura romane di Milano, disegnavano una croce simbolica. \nBasilica martyrum.\nLa basilica di Sant'Ambrogio, il cui nome completo \u00e8 \"basilica romana minore collegiata abbaziale prepositurale di Sant'Ambrogio\" (nome originario paleocristiano \"basilica martyrum\"), \u00e8 una delle pi\u00f9 antiche chiese di Milano. Si trova in piazza Sant'Ambrogio e rappresenta non solo un monumento dell'epoca paleocristiana e romanica, ma anche un punto fondamentale della storia milanese e della Chiesa ambrosiana. \u00c8 tradizionalmente considerata la seconda chiesa per importanza della citt\u00e0 dopo il Duomo di Milano. \nEdificata tra il 379 e il 386 in epoca romana tardoimperiale per volere del vescovo di Milano Ambrogio, venne quasi totalmente ricostruita assumendo l'aspetto definitivo tra il 1088 e il 1099. Rispetto alla chiesa originale paleocristiana del IV secolo la nuova basilica dell'XI secolo ne eredit\u00f2 scrupolosamente la pianta: tre navate absidate senza transetto con quadriportico antistante. Il suo complesso architettonico \u00e8 composto dal monastero di Sant'Ambrogio, dalla canonica di Sant'Ambrogio, dalla chiesa di San Sigismondo e dalla basilica. \nBasilica apostolorum.\nLa \"basilica dei Santi Apostoli e Nazaro Maggiore\" (nome originario paleocristiano \"basilica apostolorum\"), comunemente detta basilica di San Nazaro in Brolo, \u00e8 una delle pi\u00f9 antiche chiese di Milano, situata in piazza San Nazaro in Brolo. Si tratta della pi\u00f9 antica chiesa a croce latina della storia dell'arte occidentale, realizzata in questa forma per celebrare la risurrezione di Ges\u00f9, come testimoniato da un'epigrafe collocata delle pareti del coro. Il complesso si compone della basilica e dei successivi Mausoleo Trivulzio e cappella di Santa Caterina, che sono entrambi rinascimentali. Il Mausoleo Trivulzio, monumentale cappella realizzata dal Bramantino, ha coperto l'originale facciata della basilica cambiandone radicalmente l'aspetto. \nLa basilica prende il nome dal \"Broletto Vecchio\", detto anche \"Brolo dell'Arcivescovo\" o \"Brolo di Sant'Ambrogio\", prima sede del governo della citt\u00e0 di cui si abbia traccia documentata, che ebbe questo ruolo durante il periodo dei comuni nel basso medioevo. Il \"Broletto Vecchio\" ha dato il nome al quartiere del Brolo, del quale fa parte la basilica di San Nazario in Brolo. Edificata tra il 382 e il 386, nel 1075 fu gravemente danneggiata da un rovinoso incendio venendo ricostruita in forme romaniche. Numerose furono le trasformazioni nel XVII e XVIII secolo, con le parti interne che vennero rinnovate in forme neoclassiche tra il 1828 e 1832. La chiesa \u00e8 visitabile gratuitamente grazie alla collaborazione con i volontari per il patrimonio culturale \"Aperti per voi\" del Touring Club Italiano.\nBasilica virginum.\nLa basilica di San Simpliciano (nome originario paleocristiano \"basilica virginum\") sorge in piazza San Simpliciano, su un lato di corso Garibaldi. Attorno alla basilica fu costruito nel IX secolo un monastero benedettino, di cui sopravvive il chiostro grande di San Simpliciano. La basilica fu eretta fuori dalla \"Porta Cumensis\" su una delle sei vaste aree cimiteriali esistenti in epoca romana. Nel 1176 la basilica divenne famosa per la vittoria nella battaglia di Legnano, perch\u00e9 racconta la tradizione che i tre martiri Sisinnio, Martirio e Alessandro (le cui reliquie erano custodite nella basilica), in forma di colombe, si fossero posati sul Carroccio annunciando la vittoria.\nModifiche alla struttura furono apportate tra l'XI ed il XIII secolo; furono costruite le attuali volte e la cupola, in sostituzione dell'originaria copertura a capriate lignee. Furono tamponati i grandi finestroni di epoca romana per rafforzare la struttura. Fu riedificato l'abside, con dimensioni ridotte. L'interno dell'attuale chiesa pertanto appare oggi definito in grandi linee dalla costruzione romanica. \nBasilica prophetarum.\nLa basilica di San Dionigi (nome originario paleocristiano \"basilica prophetarum\") fu distrutta nel Settecento per far spazio ai giardini pubblici di Porta Venezia e poi al Museo civico di storia naturale. Venne realizzata in un periodo precedente al 381.\nSecondo l\"Itinerario Salisburghese\" del VI secolo, sappiamo che la cappella era in grande decadenza, cos\u00ec pure il culto dei due santi a tal punto che nell'830 l'arcivescovo di Milano don\u00f2 al vescovo di Vercelli, Nottingo, parti del corpo di sant'Aurelio, trattenendone a Milano il capo. Nell'882 l'arcivescovo Angilberto I si risolse dunque a costruire una nuova chiesa pi\u00f9 grande per degnamente onorare il corpo di san Dionigi.\nAltre basiliche.\nBasilica portiana.\nLa basilica prepositurale di San Vittore al Corpo (nome originario paleocristiano \"basilica portiana\") sorge nel centro storico di Milano, in Via San Vittore 25. Gi\u00e0 basilica dei frati olivetani, che dimoravano nell'annesso monastero, convertito poi nel Museo della scienza e della tecnologia, \u00e8 attualmente sede di una parrocchia. La chiesa \u00e8 visitabile gratuitamente grazie alla collaborazione con i volontari per il patrimonio culturale del Touring Club Italiano. Realizzata nel IV secolo, ha preso il suo aspetto attuale nel XVII secolo. \nBasilica trium magorum.\nLa basilica di Sant'Eustorgio (nome originario paleocristiano \"basilica trium magorum\") \u00e8 situata nell'omonima piazza a Milano, nei pressi di Porta Ticinese. La basilica fu fondata probabilmente intorno all'anno 344. L'attuale facciata della basilica, il cui progetto originale era risalente al secolo XII, \u00e8 frutto di un restauro in stile neoromanico, compiuto dall'ingegnere Giovanni Brocca tra il maggio 1864 e l'agosto 1865.\nSecondo la tradizione, Sant'Eustorgio ricevette direttamente dall'imperatore Costante I, come dono, un enorme sarcofago di pietra contenente le reliquie dei Magi, da cui il nome originario paleocristiano della basilica, proveniente dalla Basilica di Santa Sofia di Costantinopoli (dove erano stati inumati diversi decenni prima dall'imperatrice Sant'Elena, che li aveva ritrovati durante il suo pellegrinaggio in Terra Santa). Nel transetto destro della basilica \u00e8 collocato un antico sarcofago romano che conteneva, secondo la tradizione, le spoglie dei tre Magi che Eustorgio trasport\u00f2 da Costantinopoli alla basilica di Santa Tecla. Le reliquie, che furono trafugate durante il saccheggio delle truppe di Federico Barbarossa nel 1162, furono in parte restituite nel 1904 venendo custodite nella teca posta sopra l'altare della cappella dei Magi. \nBasilica evangeliorum.\nLa cripta di San Giovanni in Conca \u00e8 un monumento situato in piazza Missori a Milano. Si tratta dei resti dell'antica basilica di San Giovanni in Conca (nome originario paleocristiano \"basilica evangeliorum\"), della quale rimangono oggi solo poche tracce risalenti all'XI secolo, vale a dire parte dell'abside e l'intera cripta, da cui il nome dei moderni resti. Realizzata tra il V e il VI secolo in stile paleocristiano, fu ricostruita nel Medioevo in stile romanico. Il termine \"in Conca\" nel nome della cripta richiama un avvallamento del terreno su cui venne poi realizzata la basilica. La basilica fu demolita tra il 1948 e il 1952 per esigenze viabilistiche. La cripta \u00e8 visitabile gratuitamente grazie alla collaborazione con i volontari per il patrimonio culturale \"aperti per voi\" del Touring Club Italiano.\nBasilica sancti Calimerii.\nLa basilica di San Calimero (nome paleocristiano \"basilica sancti Calimerii\") \u00e8 nel centro storico di Milano, situato nell'omonima via. Risalente almeno al 490, ha subito modifiche nel XVII secolo ad opera di Francesco Maria Richini venendo completamente restaurata nel 1882, lavori che le hanno dato l'aspetto attuale.\nBasiliche successive alla caduta dell'Impero romano d'Occidente.\nL'unica chiesa milanese successiva alla caduta dell'Impero romano d'Occidente che conserva parti paleocristiane \u00e8 la basilica di San Vincenzo in Prato.\nBasilica virginum.\nLa basilica di San Vincenzo in Prato (nome originario paleocristiano \"basilica virginum\") \u00e8 situata in via Daniele Crespi, non lontano dalla Darsena di Porta Ticinese. Si tratta dell'unica chiesa milanese che conservi un autentico stile paleocristiano del primo tipo canonico, simbolo della semplicit\u00e0; per l'assenza di sovrapposizioni di altri stili, \u00e8 un \"catalogo vivo\" delle componenti architettoniche e le suggestioni dell'idea Paleocristiana, assai adatto alla didattica. Pu\u00f2 anche dare l'idea di come fosse la prima antica \"Basilica vetus\", perch\u00e9 ha similitudini di forme, proporzioni ed aspetti stilistici."}
{"id": "732516", "revid": "2014155", "url": "https://it.wikipedia.org/wiki?curid=732516", "title": "Gianfrancesco Gonzaga", "text": "Biografia.\nGianfrancesco (o Gianfrancesco I), nato dal secondo matrimonio del padre Francesco, con Margherita Malatesta, al momento della morte del padre (avvenuta nel 1407) aveva solo 12 anni. Gianfrancesco venne riconosciuto signore di Mantova il 20 marzo 1407, e in attesa di raggiungere la maggiore et\u00e0 era stato nominato come tutore lo zio Carlo I Malatesta. Grazie alla politica filo-veneziana tenuta gi\u00e0 dal padre e ora dallo zio, il piccolo Gianfrancesco venne posto sotto l'importante protezione della Serenissima (che invi\u00f2 un contingente di 150 lance a protezione della citt\u00e0), che gli permise di trascorrere senza pericoli gli anni che lo separavano dalla maggiore et\u00e0.\nGianfrancesco il 22 agosto 1409 spos\u00f2 a Pesaro Paola Malatesta, figlia di Malatesta IV Malatesta, signore di Pesaro e di Fossombrone. Costei, di aspetto tutt'altro che avvenente, port\u00f2 in dote ai Gonzaga una tara genetica che si trasmise anche alle generazioni successive: la gobba. Nonostante l'aspetto, Paola era per\u00f2 donna di acuto ingegno ed intelletto, ed ebbe un ruolo primario nelle scelte politiche del marito. In sua assenza Gianfrancesco design\u00f2 il conte Carlo Albertini da Prato come suo sostituto nel governo della citt\u00e0. Fu in seguito incarcerato per avere tramato contro di lui.\nLe condotte militari.\nCon Gianfrancesco si inaugur\u00f2 una tradizione di condotte militari che fece la fortuna della famiglia nelle generazioni successive. Egli milit\u00f2 a lungo sotto la bandiera veneziana ed accett\u00f2 di militare per Milano solo quando quest'ultima si era alleata a Venezia. Grazie alle condotte militari Gianfrancesco arricch\u00ec il patrimonio personale e riusc\u00ec ad ottenere ampliamenti territoriali nelle zone di confine, occupando anche per un breve periodo i territori di Asola e Lonato, che per molte generazioni successive furono agognate dai Sovrani di Mantova. A queste terre si aggiunsero Bozzolo, Viadana, San Martino dall'Argine e Rivarolo, strappate alla famiglia cremonese dei Cavalcab\u00f2.\nNel 1418 Gianfrancesco ospit\u00f2 a Mantova Papa Martino V, eletto dal Concilio di Costanza, che si trattenne fino al febbraio 1419.\nL\u201911 agosto 1425 istitu\u00ec la Fiera delle Grazie, presso la localit\u00e0 Grazie in cui sorge il Santuario della Beata Vergine.\nGrazie all'appoggio dei veneziani, di cui divenne comandante dell'esercito dopo la decapitazione nel 1432 del loro condottiero Francesco Bussone, Gianfrancesco ottenne l'ampliamento dello Stato verso occidente: gli furono cedute infatti, le terre di Lonato, Asola, Peschiera, Valeggio sul Mincio, Legnago, Nogarole Rocca, Castiglione, Castel Goffredo, Solferino, Isola Dovarese, Dosolo, Ostiano, Redondesco, Canneto, Sabbioneta, Volongo e Vescovato.\nPrimo marchese di Mantova.\nil 6 Maggio, dopo un lungo inseguimento, finalmente Gianfrancesco ricevette il diploma imperiale dove riusc\u00ec a fregiarsi del titolo di primo marchese di Mantova. Questo titolo, che finalmente legittimava e faceva divenire ufficialmente ereditario il possesso di Mantova da parte della famiglia, gli cost\u00f2 l'esborso di ben 12.000 fiorini d'oro. L'imperatore Sigismondo scese a Mantova nel settembre del 1433 ed al culmine di una sfarzosa cerimonia (22 settembre) consegn\u00f2 le insegne marchionali al Gonzaga. Lo stemma dei Gonzaga si arricch\u00ec della croce in rosso, accantonata dalle quattro aquile imperiali. Nella stessa occasione Gianfrancesco si leg\u00f2 ancor pi\u00f9 alle politiche imperiali, siglando il fidanzamento del figlio primogenito (e futuro marchese), Ludovico, a Barbara di Brandeburgo, nipote dell'Imperatore.\nGli ultimi anni di vita del primo marchese di Mantova furono per\u00f2 poco felici: prima dovette assistere alla feroce rivalit\u00e0 tra i figli Ludovico e Carlo, poi un infelice cambio di politica, con l'avvicinamento a Milano e la conseguente guerra con Venezia, gli port\u00f2 alcuni pesanti rovesci militari, con la conseguente perdita di alcune delle terre faticosamente conquistate in precedenza come Legnago, Nogarole Rocca; il successivo trattato di pace siglato a Cavriana (Pace di Cavriana o Pace di Cremona) il 20 novembre 1441 stabil\u00ec la cessione alla Serenissima dei possedimenti di Asola, Lonato, Valeggio sul Mincio e Peschiera oltre alla rifusione dei danni di guerra per la somma di 4.000 ducati d'oro.\nDal punto di vista della committenza artistica, Gianfrancesco Gonzaga \u00e8 ricordato per aver incaricato Pisanello di affrescare una sala del Palazzo Ducale di Mantova, di aver fatto edificare il palazzo di Marmirolo e di aver fatto erigere in citt\u00e0 il campanile di Sant' Andrea, la chiesa di Santa Paola e la chiesa di Santa Croce. Ospit\u00f2 alla sua corte valenti pittori e scultori, tra i quali Jacopino da Tradate.\nNel 1423 invit\u00f2 a Mantova Vittorino da Feltre come precettore dei suoi figli e qui fond\u00f2 la \"Ca' Zoiosa\", celebre scuola umanistica.\nAlla sua morte, avvenuta nel 1444, si ebbe la prima divisione dello stato mantovano tra i quattro figli maschi. Venne sepolto nella chiesa di San Francesco a Mantova.\nDiscendenza.\nGianfrancesco ebbe da Paola Malatesta nove figli:"}
{"id": "732518", "revid": "1718925", "url": "https://it.wikipedia.org/wiki?curid=732518", "title": "My Name Is", "text": "My Name Is \u00e8 un singolo del rapper statunitense Eminem, pubblicato il 25 gennaio del 1999 come primo estratto dal suo secondo album in studio, \"The Slim Shady LP\".\nFu proprio grazie a questo brano che Eminem riusc\u00ec ben presto a diventare una delle figure pi\u00f9 influenti e importanti nell'ambito della cultura hip hop nei primi Anni Duemila, e la pubblicazione di \"My Name Is\" favor\u00ec il notevole successo riscosso da \"The Slim Shady LP\", che arriv\u00f2 a vendere oltre 18 milioni di copie in tutto il mondo. La canzone frutt\u00f2 all'artista anche il suo primo Grammy Awards nel 2000, vincendo nella categoria di \"Best Rap Solo Performance\".\nIl 28 febbraio 2018 la RIAA lo certifica due volte singolo di platino, avendo venduto oltre due milioni di copie nel mercato statunitense.\nDescrizione.\nLa canzone \u00e8 stata la prima a rendere Eminem e il suo album d'esordio tra i musicisti pi\u00f9 quotati del mainstream, e ha reso di successo il suo stile di rapping. Simili consensi avrebbe riscosso con i singoli successivi. Dato il notevole successo, \u00e8 stato il primo brano rap ad occupare posizioni di spicco nella \"Total Request Live\" di MTV, in cui \u00e8 rimasto per 30 giorni al primo posto.\nIl produttore Dr. Dre voleva usare un campionamento di \"I Got The\" di Labi Siffre, per il background della canzone; tuttavia, come si evince dalle note dal remaster dell'album \"Remember My Song\", Siffre ha detto che \"attaccare due dei soliti capri espiatori, donne e gay, dimostra solo la pigrizia di chi scrive canzoni. Se vuoi attaccare briga, pigliatela con i loro detrattori e non con le vittime\". Cos\u00ec Eminem cambi\u00f2 parte dei testi, e Siffre offr\u00ec il campionamento.\nTesto.\nNel brano, Eminem si presenta con la maschera del suo alter ego Slim Shady, sputando in rima un condensato di frasi scorrette e oscenit\u00e0. Esistono varie versioni di questa traccia, pi\u00f9 o meno edulcorate. Data l'oscenit\u00e0 dei testi originari, la versione ufficiale del brano ha subito forti rimaneggiamenti. Quando la canzone originale \u00e8 stata pubblicata su \"\", la seconda strofa \u00e8 stata rifatta come compromesso tra le due versioni, ma rimuovendo insulti di tipo omofobico, ed \u00e8 stata censurata anche la parola \"violence\" (violenza) con il nome della band funk alternative progressive metal Primus.\nVideo musicale.\nIl video della canzone inizia con un uomo e sua moglie dal mal aspetto che, mezzi ubriachi, si posizionano davanti alla televisione facendo zapping. Ad un certo punto, si trovano a seguire un programma interpretato da un certo \"Marshall Mathers\"; il clip prosegue con varie scene comiche, tra cui due che parodizzano la rockstar Marilyn Manson ed il 42\u00ba presidente statunitense Bill Clinton, che viene preso in giro a causa dello scandalo Lewinsky. Il video \u00e8 simile a quello del brano \"Role Model\", nel senso della scherzosit\u00e0; l'unica differenza \u00e8 che quest'ultimo \u00e8 pi\u00f9 oscuro."}
{"id": "732532", "revid": "729019", "url": "https://it.wikipedia.org/wiki?curid=732532", "title": "Battaglia di Camerino", "text": "La battaglia di Camerino secondo Polibio combattuta in questa localit\u00e0, contrariamente a quanto sostiene Tito Livio che la vide combattuta presso Chiusi fu una battaglia della terza guerra sannitica, che ebbe luogo nell'anno 295 a.C. nei pressi dell'odierna Camerino nel pendio orientale degli Appennini. Durante la guerra, i Romani combatterono contro un'alleanza, formata da Sanniti, Etruschi e Senoni.\nRoma cercava di controllare una fetta di territorio che separasse i territori dei suoi nemici, ma l'esercito romano, comandato da Lucio Cornelio Scipione Barbato, fu sconfitto nella battaglia di Camerino dai Sanniti. La legione romana in grave inferiorit\u00e0 numerica, fu aggredita alle spalle e massacrata. I galli, secondo Livio, appesero le teste dei romani morti al collo dei cavalli o infisse sulle lance.\nLa Battaglia di Sentino, decisiva per l'esito della guerra a favore di Roma, avvenne poco dopo, sempre nel 295 a.C., nei pressi della vicina Sentinum (presso l'odierna Sassoferrato)."}
{"id": "732542", "revid": "118877506", "url": "https://it.wikipedia.org/wiki?curid=732542", "title": "Zargon", "text": ""}
{"id": "732547", "revid": "117599930", "url": "https://it.wikipedia.org/wiki?curid=732547", "title": "Adolfo Bioy Casares", "text": "Grande amico e collaboratore del suo celebre connazionale Jorge Luis Borges, l'opera di Bioy Casares si segnala per la complessit\u00e0 della sua prosa, caratterizzata dal sapiente amalgama di realismo, fantastico, fantascienza e orrore.\nBiografia.\nBioy Casares nacque a Buenos Aires, nipote di un ricco proprietario terriero e produttore caseario. Scrisse la sua prima storia (\"Iris y Margarita\") all'et\u00e0 di 11 anni.\nLa pi\u00f9 nota delle opere di Adolfo Bioy Casares \u00e8 il romanzo \"L'invenzione di Morel\" (\"La invenci\u00f3n de Morel\"), da cui sar\u00e0 tratto l'omonimo film. La storia mescola realismo, fantasy, fantascienza e terrore. Il primo racconto di Bioy Casares apparso in Italia fu \"L'altro labirinto\", di genere fantascientifico, e comparve sul n. 6 (maggio-giugno 1964) della rivista \"Futuro\".\nA Bioy Casares sono stati conferiti numerosi premi e riconoscimenti, fra cui il Gran Premio de Honor della SADE (la Societ\u00e0 Argentina degli Scrittori, 1975) e il Premio Miguel de Cervantes (concessogli nel 1991 ad Alcal\u00e1 de Henares). Nel 1981 stato inoltre insignito della pi\u00f9 prestigiosa onorificenza francese, la L\u00e9gion d'honneur e, nel 1986, ha ottenuto il titolo di \"cittadino onorario\" di Buenos Aires.\n\u00c8 sepolto nel cimitero della Recoleta di Buenos Aires.\nVita privata.\nFu amico e assiduo collaboratore di Jorge Luis Borges e scrisse numerose storie con lui, sotto lo pseudonimo di Honorio Bustos Domecq.\nBioy Casares e Borges furono presentati nel 1932 a Victoria Ocampo, la cui sorella, Silvina Ocampo, spos\u00f2 Bioy Casares nel 1940. Nel 1954 adottarono Marta, la figlia che Bioy Casares aveva avuto da un'altra donna. Marta morir\u00e0 nel 1994 in un incidente automobilistico tre settimane dopo la morte di Silvina Ocampo, lasciando tre bambini.\nIl patrimonio di Silvina Ocampo e Adolfo Bioy Casares fu accordato da un tribunale di Buenos Aires a un altro figlio, Fabi\u00e1n Bioy - nato da un'altra relazione di Adolfo Bioy Casares - poco prima che morisse, all'et\u00e0 di 40 anni, nel febbraio del 2006.\nOpere tradotte in italiano.\nOpere in collaborazione.\nCon Silvina Ocampo.\nCon Jorge Luis Borges e Silvina Ocampo"}
{"id": "732548", "revid": "2178", "url": "https://it.wikipedia.org/wiki?curid=732548", "title": "Roberto Carlos (cantante)", "text": ""}
{"id": "732550", "revid": "1573940", "url": "https://it.wikipedia.org/wiki?curid=732550", "title": "Nanger dama", "text": "La gazzella dama (Nanger dama ) \u00e8 una grossa gazzella dal caratteristico manto di colore bianco e rosso; diffusa nel Nordafrica, \u00e8 ormai divenuta rarissima. Il significato del nome \u00abdama\u00bb \u00e8 controverso. Mentre alcuni ritengono che derivi dal latino \"dama\" (\u00abdaino\u00bb), altri vedono piuttosto una correlazione con l'arabo \"dammar\" (\u00abpecora\u00bb). In Niger, dove \u00e8 nota con il nome hausa \"Meyna\" o \"M\u00e9nas\", questa specie \u00e8 divenuta un simbolo nazionale: compare anche sullo stemma della nazionale di calcio, i cui giocatori sono noti, appunto, come \"M\u00e9nas\".\nTassonomia.\nSebbene in passato ne venissero riconosciute cinque, o perfino sette, sottospecie, quelle riconosciute attualmente sono solo tre:\nDescrizione.\nCon 140\u2013165\u00a0cm di lunghezza, 90\u2013120\u00a0cm di altezza al garrese e 40\u201375\u00a0kg di peso, la gazzella dama \u00e8 la pi\u00f9 grande delle gazzelle, con tronco proporzionalmente breve ma con zampe e collo molto lunghi. Ha corna brevi (29\u201343\u00a0cm di lunghezza) e sottili, fortemente incurvate all'indietro, quasi parallele al dorso con punte rivolte in alto; presentano 18-23 anelli. Il pelo \u00e8 corto e folto e il colore varia con l'et\u00e0, la stagione e la distribuzione geografica. La maschera facciale \u00e8 molto pallida o assente e le zone bianche su groppa, natiche e fianchi sono molto estese. A met\u00e0 del collo, nella parte anteriore, vi \u00e8 una macchia bianca a mezzaluna; anche le spalle e il petto sono sempre bianchi. La sottospecie occidentale (\"N. d. mhorr\", praticamente estinta allo stato naturale) ha parti superiori e zampe esterne castano-rosso. La sottospecie centrale e meridionale (\"N. d. dama\") ha parti bianche molto estese a scapito del color rosso bruno che, sulle cosce, \u00e8 ridotto a una linea mediana. Infine nella sottospecie orientale (\"N. d. ruficollis\") il bianco \u00e8 predominante e solo il collo e il garrese sono color rossastro; il colore, comunque, varia gradualmente da est a ovest. Guance e fronte sono sempre bianchi, specie negli adulti.\nDistribuzione e habitat.\nIn passato la gazzella dama era diffusa in tutto il Sahara e il Sahel, ma la caccia e le attivit\u00e0 umane ne hanno drasticamente ridotto la popolazione e l'areale. Nel Nordafrica, la specie \u00e8 probabilmente estinta, sebbene possa sopravvivere nella regione del fiume Dr\u00e2a (dove dei nomadi ne osservarono alcuni esemplari nel 1993). Forse, altri esemplari esistono ancora, in numero estremamente ridotto, lungo il confine tra Marocco meridionale e Mauritania e nella regione del Tassili de Tin Rehror, nell'Algeria meridionale. Si ritiene che in passato la specie popolasse anche il sud della Tunisia, da dove \u00e8 scomparsa prima del XX secolo.\nA sud del Sahara, la gazzella dama \u00e8 ancora presente nel Mali orientale, nelle regioni nigerine dell'A\u00efr e del Termit/Tin Toumma, e in Ciad, nell'ovest del Paese e nella Riserva Naturale di Ouadi Rim\u00e9-Ouadi Achim; tuttavia, dei rilevamenti aerei e terrestri effettuati nel 2007 nella zona del Termit-Tin Toumma non hanno riscontrato la presenza dell'animale nell'area. Si ritiene che la gazzella dama sia del tutto scomparsa in Mauritania e, probabilmente, anche in Nigeria, Burkina Faso e Libia. Ormai non giungono pi\u00f9 voci di avvistamenti neppure dal Sudan, malgrado alcuni studiosi sostengano che alcuni esemplari possano ancora sopravvivere nelle regioni settentrionali del Darfur e del Kordofan.\nVive in aree aride e aperte, come praterie, deserti e regioni semidesertiche. Effettua migrazioni stagionali tra il Sahara e il Sahel.\nBiologia.\nLe gazzelle dama vivono in gruppi la cui dimensione varia a seconda della stagione. Durante la stagione delle piogge, quando vagano nelle regioni desertiche, a volte formano gruppi composti da diverse centinaia di esemplari, mentre nella stagione secca, quando si spostano in aree umide, formano generalmente piccoli gruppi di 15-20 animali. Tali gruppi sono spesso harem costituiti da un maschio, da diverse femmine e dai loro piccoli, ma si possono trovare anche gruppi composti solo da femmine e da piccoli, e gruppi di soli maschi, noti come gruppi di scapoli. Durante la stagione degli amori il maschio stabilisce un'area di accoppiamento dalla quale espelle gli altri maschi.\nCome tutte le gazzelle, anche questa specie \u00e8 esclusivamente erbivora, e si nutre di foglie ed erbe. A volte, per brucare dai rami degli alberi, si solleva sulle zampe posteriori come l'antilope giraffa.\nL'accoppiamento ha luogo da agosto a ottobre e, dopo cinque-sei mesi di gestazione, la femmina partorisce di solito un unico piccolo. Questo \u00e8 svezzato dopo tre o quattro mesi e raggiunge la maturit\u00e0 sessuale a 1-2 anni. L'aspettativa di vita in natura raggiunge al massimo i dodici anni, ma negli esemplari in cattivit\u00e0 pu\u00f2 essere di quasi venti anni.\nConservazione.\nLa drastica diminuzione della gazzella dama \u00e8 da attribuire soprattutto alla caccia, specialmente dopo l'introduzione di mezzi motorizzati. Inoltre, dato che il suo habitat \u00e8 stato spesso convertito in zone da pascolo per il bestiame, questa specie talvolta \u00e8 stata costretta a ritirarsi in zone aride, meno adatte alla sua sopravvivenza. Attualmente le popolazioni pi\u00f9 numerose si trovano in Ciad, Niger e Mali. In Senegal vi \u00e8 ora una piccola popolazione reintrodotta, ma sparuti gruppetti potrebbero trovarsi ancora in altri Paesi (come il Sudan e l'Algeria). Dal momento che la popolazione totale \u00e8 stimata a meno di 500 esemplari, la IUCN inserisce la gazzella dama tra le specie in pericolo critico. Alcuni zoo sono attualmente all'opera per cercare di garantirne la sopravvivenza in cattivit\u00e0, 14 in Europa, 1 negli Emirati Arabi Uniti e 3 negli Stati Uniti (Gazzella di Mhorr):"}
{"id": "732555", "revid": "287204", "url": "https://it.wikipedia.org/wiki?curid=732555", "title": "Area baltica di libero scambio", "text": "Larea baltica di libero scambio (BAFTA) (dall'acronimo inglese \"Baltic Free Trade Area\") \u00e8 stato un accordo di libero scambio tra le repubbliche baltiche di , e , simile all'Accordo centroeuropeo di libero scambio (CEFTA).\nLAccordo baltico di libero scambio (BFTA) fu sottoscritto il 13 settembre del 1993 e entr\u00f2 in vigore il 1\u00ba aprile del 1994. L'accordo fu esteso per comprendere i prodotti agroalimentari dal 1\u00ba gennaio del 1997.\nIl BAFTA ha cessato di esistere quando i suoi membri sono entrati a far parte dell'Unione europea il 1\u00ba maggio del 2004."}
{"id": "732556", "revid": "108197061", "url": "https://it.wikipedia.org/wiki?curid=732556", "title": "Teorema di Wigner", "text": "Il teorema di Wigner \u00e8 un teorema, formulato e dimostrato per la prima volta dal fisico-matematico ungherese Eugene Paul Wigner su \"Gruppentheorie und ihre Anwendung auf die Quantenmechanik der Atomspektrum\" (1931), che stabilisce che per ogni trasformazione di simmetria nello spazio di Hilbert esiste un operatore unitario, od antiunitario, unicamente determinato a meno di un fattore di fase.\nIntroduzione.\nGli invarianti giocano un ruolo molto importante nella fisica, essendo quelle quantit\u00e0 che, in qualsiasi sistema di riferimento le si osservi, restano invariate. Con l'avvento della fisica quantistica, crebbe anche la loro importanza, in particolare nella formulazione di una teoria di campo quantistica relativistica. In quest'ambito, uno degli strumenti pi\u00f9 importanti nello studio degli invarianti \u00e8 il teorema di Wigner, strumento di basilare importanza per tutto lo sviluppo della teoria quantistica.\nIn particolare, Wigner si interess\u00f2 della determinazione delle propriet\u00e0 delle trasformazioni che conservano la probabilit\u00e0 di transizione tra due stati quantistici differenti. Egli, infatti, posta formula_1 la funzione d'onda per il secondo osservatore, laddove il primo osserva formula_2, assume che l'uguaglianza\ndeve valere per tutte le funzioni formula_4, formula_2. Alla fine, non considerando le trasformazioni che implicano una inversione temporale, si trova che l'operatore formula_6, tale che formula_7, deve essere \"unitario\" e quindi \"lineare\". Si dimostr\u00f2 successivamente che, considerando tutte le possibilit\u00e0, l'operatore pu\u00f2 anche essere \"antiunitario\" e quindi \"antilineare\". Conseguenza di questo fatto \u00e8 che entrambe le descrizioni dei due osservatori sono, dal punto di vista fisico, assolutamente equivalenti. In pratica, come detto, laddove il primo osserva formula_2, il secondo osserver\u00e0 formula_1, mentre l'operatore formula_10 del primo sar\u00e0, per il secondo formula_11.\nEvidentemente tutto ci\u00f2 coinvolge il concetto di \"trasformazione di simmetria\", ovvero una trasformazione delle coordinate di un certo sistema fisico nelle coordinate in un altro sistema di riferimento. Pertanto nel corso di questo articolo si definiranno innanzitutto i raggi di vettori, e quindi si dar\u00e0 una definizione di trasformazione di simmetria ed infine un enunciato formale del teorema di Wigner.\nI raggi di vettori.\nSia formula_12 uno spazio di Hilbert complesso con vettori formula_4, formula_14... Il prodotto interno formula_15 di due vettori formula_4, formula_14 ha simmetria hermitiana, cio\u00e8\nPer \"raggio\", o pi\u00f9 precisamente \"raggio di vettori\", si definisce l'insieme di tutti i vettori della forma formula_19, dove formula_20 \u00e8 un vettore fissato in formula_12 e formula_22 uno scalare di modulo 1. Se formula_20 \u00e8 un vettore unitario, anche il raggio formula_24 si dir\u00e0 unitario.\nPoich\u00e9 esiste una corrispondenza 1-a-1 tra gli stati quantistici ed i raggi di vettori, si parler\u00e0 di \"probabilit\u00e0 di transizione\", o pi\u00f9 genericamente di \"probabilit\u00e0 tra raggi\" in luogo di quella tra stati quantistici.\nPrendendo, quindi, un qualsiasi raggio formula_26, un vettore formula_27 ad esso appartenente sar\u00e0 detto \"rappresentante\" del raggio formula_26. La probabilit\u00e0 di transizione da uno stato formula_26 ad uno formula_30 equivale a formula_31, dove formula_27 e formula_33 sono rappresentanti rispettivamente di formula_26 e formula_30. Ci\u00f2 suggerisce la seguente definizione per il prodotto tra due raggi:\nche \u00e8 indipendente dalla scelta dei rappresentanti formula_27 e formula_33: un raggio formula_26, infatti, \u00e8 unicamente determinato da uno dei suoi rappresentanti.\nInoltre, per \"norma del raggio\" si definisce:\nmentre si definisce \"distanza tra raggi\" l'espressione:\nTrasformazioni di simmetria.\nUtilizzando il concetto di raggio di vettori, per \"trasformazione di simmetria\" formula_55 si definir\u00e0 una corrispondenza tra i raggi unitari formula_56, formula_57, ... dello spazio di Hilbert formula_12 ed i raggi unitari formula_59, formula_60, ... dello spazio di Hilbert formula_61 tale che siano soddisfatte le seguenti propriet\u00e0:\nTeorema di Wigner: enunciato.\nPer ogni trasformazione di simmetria formula_70 tra raggi di uno spazio di Hilbert formula_12 e tale da preservare la probabilit\u00e0 di transizione, si pu\u00f2 definire un operatore formula_72 sullo spazio di Hilbert formula_12 tale che, se formula_74, allora formula_75, con formula_26 il raggio dello stato formula_27, formula_78 e con formula_72 \"unitario\" e \"lineare\":\noppure con formula_72 \"antiunitario\" ed \"antilineare\":\nInoltre formula_72 \u00e8 unicamente determinato a meno di un fattore di fase.\nUna delle implicazioni pi\u00f9 importanti del teorema di Wigner \u00e8 quindi che, dato un gruppo di simmetria formula_84, le sue rappresentazioni saranno rappresentazioni proiettive, ovvero applicazioni che associano ad ogni elemento del gruppo un raggio di operatori unitari, inteso come un insieme di operatori unitari che differiscono uno con l'altro per un fattore di fase."}
{"id": "732559", "revid": "1573940", "url": "https://it.wikipedia.org/wiki?curid=732559", "title": "Gazzella", "text": "Le gazzelle sono, in senso stretto, un gruppo di Bovidi della sottofamiglia degli Antilopini diffusi principalmente nelle regioni di savana e deserto dell'Africa e dell'Asia. Questo gruppo comprende 17 specie, suddivise in tre generi (\"Eudorcas\", \"Gazella\" e \"Nanger\"). In un senso pi\u00f9 ampio, comunque, vengono indicati come gazzelle tutti i membri della trib\u00f9 degli Antilopini.\nDescrizione.\nLe gazzelle sono animali esili e muniti di lunghe zampe. Misurano 85-170 cm di lunghezza, hanno una coda lunga 15-30 cm, raggiungono 50-110 cm di altezza al garrese e pesano 12-85 kg. Il manto \u00e8 generalmente di colore grigio-giallastro sulla regione dorsale e sui fianchi e bianco sulla regione inferiore. In molte specie, lungo i fianchi, \u00e8 presente una striscia nera che separa la colorazione pi\u00f9 scura del dorso da quella pi\u00f9 chiara del ventre.\nLe corna sono presenti in entrambi i sessi - tranne che nella gazzella subgutturosa, dove sono presenti solo nei maschi -, ma nelle femmine sono pi\u00f9 brevi e delicate. Misurano in media 25-35 cm di lunghezza.\nDistribuzione e habitat.\nLe gazzelle sono diffuse in tutta l'Africa (Madagascar escluso) e in gran parte dell'Asia (dalla Penisola Arabica fino alle regioni settentrionali di India e Cina). Prediligono ambienti aperti e aridi, come le praterie, ma alcune specie si incontrano anche in deserti e semideserti.\nBiologia.\nLe femmine di gazzella e i loro piccoli vivono in gruppi composti da 10-30 esemplari, ma nelle savane africane si possono incontrare anche branchi di centinaia o migliaia di animali. I maschi, invece, trascorrono i primi anni di vita in gruppi di scapoli e poi divengono territoriali. Durante la stagione degli amori, radunano attorno a s\u00e9 le femmine che entrano nel loro territorio, difendendole dai maschi rivali.\nTutte le gazzelle sono corridori veloci che possono percorrere grandi distanze a velocit\u00e0 di 50 km/h. Inoltre, \u00e8 noto che la gazzella di Thomson pu\u00f2 perfino raggiungere i 64 km/h.\nLe gazzelle sono erbivore e si nutrono di una vasta gamma di erbe e vegetali vari.\nSpecie.\nL'esatto numero di specie di gazzella e i rapporti che intercorrono tra di esse non sono del tutto chiari. La sistematica moderna ne riconosce 18 specie diverse (secondo la tassonomia di Wilson e Reeder, 2005), suddivise in tre generi (\"Gazella\", \"Eudorcas\" e \"Nanger\"):\nAltra accezione derivata.\nCon il termine \"gazzella\" si definisce comunemente un'autovettura veloce in dotazione al Nucleo operativo radiomobile dell'Arma dei Carabinieri."}
{"id": "732564", "revid": "49022", "url": "https://it.wikipedia.org/wiki?curid=732564", "title": "Aurelio Caninio", "text": ""}
{"id": "732569", "revid": "1610933", "url": "https://it.wikipedia.org/wiki?curid=732569", "title": "Gazzella dama", "text": ""}
{"id": "732573", "revid": "84184", "url": "https://it.wikipedia.org/wiki?curid=732573", "title": "Barbera (disambigua)", "text": ""}
{"id": "732574", "revid": "18397", "url": "https://it.wikipedia.org/wiki?curid=732574", "title": "John Michael Osbourne", "text": ""}
{"id": "732575", "revid": "1318658", "url": "https://it.wikipedia.org/wiki?curid=732575", "title": "Telenovela", "text": "La telenovela o teleromanzo \u00e8 un genere di serial televisivo nato in America Latina. In un numero di puntate in media di oltre 100 episodi, narra minutamente le vicende familiari e spesso sentimentali e personali di una coppia o di un gruppo fisso di personaggi.\nDefinizione.\nPer i maggiori paesi produttori (Brasile, Messico, Argentina, Colombia e Venezuela e in misura minore anche Bolivia, Cile e Per\u00f9) la telenovela \u00e8 diventata risorsa di esportazione, diventando un fenomeno commerciale, mediatico e di costume di livello planetario, .\nA questo proposito \u00e8 noto il \"fenomeno telenovele\" capace, come osservava il professore americano di sociologia delle comunicazioni Thomas Tufte, di svuotare le strade di 50 punti percentuali. Oggi comunque il mercato delle telenovele sta subendo un lieve calo, dovuto sia al successo di altri generi, come i reality show, sia perch\u00e9 ogni paese ha cominciato produzioni autoctone del genere.\nStoria.\nNascita.\nLa telenovela \u00e8 l'adattamento per la televisione della narrativa seriale dell'Ottocento, che per\u00f2 non ebbe fortuna nella societ\u00e0 coloniale brasiliana. Infatti il Brasile, terra natia della telenovela, non si evolveva al ritmo dell'Europa e le condizioni socioeconomiche e culturali sembravano avverse alla fioritura di questo genere. Tuttavia verso la met\u00e0 del XX secolo prese piede in Brasile la radionovella importata da Oduvaldo Viana (direttore di R\u00e1dio S\u00e3o Paulo) dall'Argentina.\nIl successo della radionovella in Brasile e a Cuba fu grande e ne increment\u00f2 la produzione in maniera vertiginosa: tra il 1943 e il 1945 R\u00e1dio Nacional trasmise 116 radionovelle per un totale di circa 3.000 capitoli.\nCos\u00ec il \"genere seriale\" divenne popolare e nel 1951 ci fu il primo trapianto dalla radio alla tv che fu quello di \"Sua vida me pertence\" che and\u00f2 in onda su TV TUPI della citt\u00e0 di San Paolo su scrittura e direzione di Walter Foster. Questa telenovela rester\u00e0 in tv fino al 1963 quando inizieranno a diffondersi i teleromanzi con puntate quotidiane.\nIl successo.\nMa per una produzione autoctona del teleromanzo che non si ispirasse al romanzo d'appendice o ai drammi teatrali, dobbiamo aspettare il 1963 quando comparve in Brasile la prima telenovela a episodi giornalieri: \"2-5499 ocupado\", un vero prodotto di fiction realizzato dal nuovo mezzo. Nel 1965 \"O direito de nascer\" rovesci\u00f2 ogni ragionevole aspettativa: la telenovela spopol\u00f2 su tutto il territorio nazionale brasiliano e cominci\u00f2 a diffondersi anche in Cile, Argentina e Bolivia, ma ben presto venne anche in Europa, in Asia e negli Stati Uniti d'America dove cominci\u00f2 a competere con il genere soap opera, riuscendo, in molti casi, a batterlo ottenendo ascolti pi\u00f9 alti.\nNel 1964 le opinioni sulla telenovela cominciarono a convergere tutte verso l'entusiasmo per questa nuova forma di intrattenimento.\nI teleromanzi in breve divennero terreno di scontro tra le emittenti televisive. La telenovela crebbe, passando dal +2% al +18% e super\u00f2 altri generi di intrattenimento molto sentiti in Brasile, come programmi di variet\u00e0 o programmi comici. Tra il 1963 e il 1969 il \"genere telenovela\" si consolid\u00f2 e vennero prodotti pi\u00f9 di 50 testi giornalieri, risultato di una vera e propria guerra per l'audience.\nOggi i maggiori produttori di telenovele sono la Televisa in Messico, la Telemundo negli Stati Uniti, TV Globo in Brasile, la Caracol e la RCN in Colombia e la Venevisi\u00f3n e la RCTV in Venezuela .\nCaratteristiche.\nLa telenovela \u00e8 un racconto seriale (generalmente con protagoniste ragazze) che ha lo scopo di tenere desta l'attenzione dei suoi telespettatori e quindi fa un assai ricco uso di colpi di scena, capovolgimenti imprevisti, indizi premonitori, rivelazioni clamorose e risolutive e fondamentale \u00e8 il meccanismo a puntate: la narrazione si interrompe sistematicamente nel punto culminante, quando l'attesa dei telespettatori diventa spasmodica (effetto cliff-hanging).\nDi puntata in puntata la trama si pu\u00f2 evolvere potenzialmente all'infinito, inventando di volta in volta svolgimenti e soluzioni nuovi. Il \"milieu\" narrativo \u00e8 basato su faide famigliari, tradimenti, ingiustizie, amori contrastati, fughe, agguati e travestimenti, figli illegittimi, conflitti generazionali e di classe, e figure femminili di grande spessore.\nLa psicologia dei personaggi \u00e8 elementare e c'\u00e8 una netta bipartizione del Bene e del Male, avvalendosi cos\u00ec del manicheismo e distribuendo in maniera inequivocabile attributi sociali e personali: la giustizia e l'ingiustizia, la felicit\u00e0 e l'infelicit\u00e0, l'amore e l'odio, strutturando cos\u00ec l'Universo per antinomie, dove l'eroe (e pi\u00f9 spesso l'eroina) \u00e8 sempre redentore o martire, convivendo con la sofferenza e gli ostacoli che la vita gli porge dinanzi.\nIl meccanismo, infine, sfocia obbligatoriamente nel lieto fine con una distribuzione di premi ai buoni e di condanne ai cattivi. La narrazione ha cos\u00ec un fine consolatorio che compensa in qualche modo le disperazioni dei telespettatori nella vita reale e induce loro positivit\u00e0 nell'esistente. Il linguaggio usato, invece, \u00e8 popolare, approssimativo, pieno di frasi fatte e formule ricorrenti, con un vocabolario povero e banale ma allo stesso tempo gonfio ed enfatico. Ci\u00f2 sia perch\u00e9 \u00e8 rivolto ad un pubblico di poca cultura, sia perch\u00e9 deve soddisfare le esigenze del consumo, garantendo dunque una produzione rapida.\nDifferenze con la soap opera.\nLa principale differenza che distingue la soap opera dal teleromanzo \u00e8 la durata: mentre la soap opera \u00e8 destinata a riscuotere successo e durare per tempi decennali (basti pensare alla celebre soap opera \"Sentieri\" della CBS che si concluse dopo oltre 15.000 puntate), la telenovela viene programmata per una durata limitata che spazia mediamente dalle 120 alle 200 puntate.\nInoltre la telenovela ha una struttura pi\u00f9 semplice, si concentra su una coppia protagonista piuttosto che su interi gruppi familiari e il susseguirsi degli episodi \u00e8 teso allo scioglimento dell'intreccio narrativo, nonch\u00e9 spesso si ambienta in epoche passate (nell'Ottocento) o subisce diversi salti temporali nel volgere della storia (elemento pressoch\u00e9 assente nelle soap).\nAltra caratteristica importante \u00e8 la forte ripercussione economica che i teleromanzi hanno nei Paesi che le producono, a differenza delle soap opera. Infatti, per introiti economici, le telenovele in Brasile, Argentina, Venezuela, Colombia e Messico, per citarne alcuni, si possono paragonare al cinema hollywoodiano.\nTelenovela nel XXI secolo.\nNel XXI secolo le telenovele sono profondamente mutate rispetto agli anni passati. Infatti una volta questi erano dei programmi destinati a riempire i vuoti di programmazione delle emittenti, erano quindi prodotte con un basso budget che ne determinava una scarsa qualit\u00e0, sia nei costumi che negli ambienti, molto ristretti e con una bassissima percentuale di riprese esterne.\nIn seguito invece i teleromanzi sono viste non pi\u00f9 come programmi destinati solo a persone di scarsa cultura, ma come veri e propri romanzi a puntate che, puntando molto sulla qualit\u00e0, devono tenere il telespettatore sempre attento alla scena. Per questo le telenovele presentano una qualit\u00e0 maggiore dei dialoghi e soprattutto degli studi, molto pi\u00f9 realistici rispetto al passato, e che contano su numerose riprese esterne, infatti le case produttrici, pi\u00f9 che sulla quantit\u00e0 di format prodotti, puntano sulla fattura degli stessi, che devono presentarsi qualitativamente soddisfacenti.\nLe telenovele pi\u00f9 recenti presentano una trama differente rispetto a quelle prodotte in passato, che narravano generalmente le vicende di una ragazza di umili origini che si innamorava di un uomo di elevato livello sociale. Oltre alla classica storia d'amore si affiancano argomenti di attualit\u00e0, come la criminalit\u00e0, la clonazione, il contrabbando e altri temi reali che rendono la storia pi\u00f9 realistica e coinvolgente per il telespettatore.\nLa nuova frontiera: le narconovelas.\nTra la fine degli anni 2000 e l'inizio degli anni 2010 prende piede un nuovo sottogenere: la 'narconovela' ovvero quei serial ambientati nel mondo dei narcotrafficanti, caratterizzate da scene di sparatorie e omicidi; le narconovelas stanno riscuotendo molto successo, soprattutto nel pubblico maschile (rompendo dunque con la tradizione che vedeva le telenovele come una tipologia di programma rivolto prettamente ad un pubblico femminile) anche se non mancano di suscitare polemiche nei paesi in cui queste vengono trasmesse in quanto accusate di fare un'apologia dei narcotrafficanti e del crimine e di dare dunque un cattivo esempio alle giovani generazioni che sarebbero indotte ad imitare le gesta dei protagonisti.\nEsempio di narconovela di successo \u00e8 \"El cartel - amore e narcotraffico\", coproduzione internazionale tra Colombia, Messico e Stati Uniti d'America, andata in onda tra il 2008 ed il 2010 trasmessa brevemente anche in Italia su Cielo.\nLa Telecomedia.\nUn nuovo genere di telenovela nato negli ultimi anni e prodotto soprattutto in Argentina \u00e8 la telecomedia.\nEssa rappresenta un genere televisivo ibrido tra la telenovela, di cui mantiene i temi e la lunga serialit\u00e0, ed il telefilm, da cui eredita invece lo stile narrativo dai toni pi\u00f9 leggeri.\nLa telecomedia, quindi, tratta la narrazione in modo pi\u00f9 soft, con dialoghi pi\u00f9 brevi e affiancando ai momenti drammatici e romantici, anche numerose scene comiche e personaggi buffi.\nAd oggi l'unica telecomedia arrivata in Italia \u00e8 stata \"Una famiglia quasi perfetta\".\nTelenovelas Disney.\nGi\u00e0 da 20 anni a questa parte il successo di questo genere televisivo ha permesso di produrre telenovelas anche per un target pi\u00f9 giovane, soprattutto in Argentina dove sono state girate serie che hanno avuto un grande successo sia in patria che in Italia come \"Il mondo di Patty\", \"Flor - Speciale come te\" e \"Incorreggibili\". E la Disney, che prima si concentrava solo su cartoni, film e sit-com, vedendo il successo di queste serie ha deciso d'iniziare a puntare su questo format. Finora ne sono state create 3, \"Violetta\", prodotta nel 2012, \"Soy Luna\", uscita nel 2016 e \" Bia\" nel 2019 girate in Argentina, le prime 2 formate da 3 stagioni e da 240 episodi totali. Fino ad ora \"Violetta\" e \"Soy Luna\" hanno rivoluzionato il modo di vedere le telenovele del mondo, diventando dei fenomeni di costume a livello mondiale, grazie a \"Soy Luna\" per esempio molte bambine hanno iniziato a pattinare. La fama di queste serie \u00e8 molto alta tant'\u00e8 che sia \"Violetta\" che \"Soy Luna\" sono tra le serie di Disney Channel pi\u00f9 viste di sempre in Europa dopo \"Hannah Montana\". E gli incassi dovuti alla vasta quantit\u00e0 di merchandising e alla vendita dei biglietti dei concerti ha fatto incassare alla Disney milioni di dollari. Il successo di queste serie si pu\u00f2 vedere anche sui social, su YouTube ad esempio i video musicali di \"Soy Luna\" sono i pi\u00f9 visualizzati di una serie Disney, e \"Violetta\" \u00e8 al secondo posto. Queste due serie hanno in comune anche diversi attori, ed hanno dato vita a veri e propri idoli adolescenziali come Martina Stoessel, Karol Sevilla, Ruggero Pasquarelli e Lodovica Comello.\nTelenovelas di Nickelodeon.\nCome per la Disney, anche il canale televisivo Nickelodeon ha deciso di produrre telenovelas per un target giovanile. La prima \u00e8 stata \"Isa TVB\" nel 2008 che ha raggiunto un buon successo in Venezuela, la madre patria, e nel resto dell'America Latina, tanto da produrre una seconda stagione girata in Colombia. La seconda \u00e8 stata la telenovela argentina \"Sue\u00f1a Conmigo\", che conta un'unica stagione da 150 episodi. La terza \u00e8 stata \"Grachi\", girata a Miami, che \u00e8 ad ora la telenovela di Nickelodeon ad aver avuto pi\u00f9 successo nel mondo, tanto da essere l'unica ad aver avuto una terza stagione. La quarta \u00e8 stata \"Miss XV - MAPS\" girata in Messico in co-produzione con Televisa, questa serie ha avuto un grande successo in madre patria, e da essa \u00e8 uscita la band \"Eme 15\". La quinta \u00e8 stata \"\", che non ha avuto successo. La sesta \u00e8 stata \"Io sono Franky\", girata nel 2015 in Colombia, che conta 2 stagioni da 160 episodi. La settima \u00e8 stata \"Heidi Bienvenida\", che non ha avuto successo. L'ottava \u00e8 stata \"Vikki cuori in pista\" che non ha avuto successo. La nona \u00e8 stata \"Kally's Mashup\", girata in Argentina, che con 2 stagioni da 120 episodi ha avuto un buon successo sia in America Latina che in Europa, ed \u00e8 l'unica serie di Nickelodeon di cui hanno fatto un film. La decima \u00e8 stata la telenovela colombiana \"Noobees\", che conta 2 stagioni da 120 episodi. L'undicesima \u00e8 stata \"Club 57\", in collaborazione con Rainbow, girata nel 2019 a Miami e in Italia. Tutte e 11 queste telenovelas sono state trasmesse in Italia da vari canali kids, come Rai Gulp, Boing e TeenNick.\nTelenovela nei vari paesi.\nArgentina.\nI maggiori produttori in questo paese sono Telefe, Canal 13, Pol-ka Producciones e Ideas del Sur. La maggior parte delle telenovele per adolescenti sono registrate in Argentina, oltre che in Messico. Alcuni esempi sono: \"Rebelde Way\", \"Teen Angels\", \"Flor - Speciale come te\", \"Il mondo di Patty\", \"Incorreggibili\", \"Nin\u00ed\", \"Champs 12\", \"Violetta\", \"Cata e i misteri della sfera\" e \"Sue\u00f1a conmigo\", \"Soy Luna\" che hanno avuto un buon successo sia nel paese nativo sia in altri stati.\nMa non si producono solamente telenovele adolescenziali. L'Argentina infatti, specialmente negli anni ottanta e novanta, \u00e8 stata la patria delle telenovele per eccellenza. Hanno recitato in produzioni argentine, attrici messicane come Ver\u00f3nica Castro e venezuelane come Grecia Colmenares e Jeannette Rodr\u00edguez Delgado, solo per citarne alcune, nonch\u00e9 grandi stelle nazionali del calibro di Andrea del Boca, Gabriel Corrado, Jorge Mart\u00ednez, Raul Taibo, Luisa Kuliok, Mar\u00eda Rosa Gallo, Lydia Lamaison e Gustavo Berm\u00fadez, che sono diventati molto popolari anche in Italia.\nBolivia.\nIn Bolivia, le telenovele contengono dramma, musica, amori, paesaggi naturali, situazioni remote a volte basati su avvenimenti reali. Alcune prodotte in questo paese sono: \"Las Tres Perfectas Solteras\", \"Indira\", \"Tierra Adentro\", \"La Virgen de las 7 calles\" e \"Luna de Locos and Tres de Nosotras\". Sono state prodotte circa 15 telenovele, anche se la maggior parte di quelle trasmesse provengono da altri paesi (come Argentina, Brasile, Colombia e Messico). Non c'\u00e8 nessun maggior produttore, quelle registrate in Bolivia sono di produttori indipendenti che nella maggior parte dei casi preferiscono dedicarsi al cinema.\nBrasile.\nI teleromanzi prodotti in Brasile sono i prodotti pi\u00f9 costosi dell'America Latina. Il Brasile \u00e8 stato uno dei primi paesi in cui \u00e8 apparso questo genere televisivo, in quanto la prima telenovela proposta, intitolata \"Sua vida me pertence\", fu mandata in onda nel 1951 dall'estinta Rede Tupi.\nIl maggior produttore \u00e8 divenuto Rede Globo. La telenovela pi\u00f9 seguita fino al 2013 \u00e8 stata \"Roque Santeiro\" che ha raggiunto 67 punti di rating, invece quella pi\u00f9 venduta ad altri paesi \u00e8 stata \"Avenida Brasil\" con 106 esportazioni.\nCanada.\nIn Canada, il termine 'telenovela' \u00e8 conosciuto come 't\u00e9l\u00e9romans' come in Francia e sono parte della cultura della provincia francofona di Qu\u00e9bec. Il primo ad essere trasmesso \u00e8 stato \"La famille Plouffe\" negli anni 1950.\nCile.\nIn Cile, le telenovele si concentrano sul tradizionale dramma e sulla classe media. Spesso, vengono registrate al di fuori della citt\u00e0, come per \"Iorana\" che \u00e8 stata fatta nell'Isola di Pasqua. Nella maggior parte dei casi, vengono trasmesse da Canal 13 e Televisi\u00f3n Nacional de Chile che insieme a Mega e Chilevisi\u00f3n hanno creato l'effetto mediatico rinominato come 'guerra di telenovele'.\nLe pi\u00f9 note sono: \"Pampa Ilusi\u00f3n\", \"El Se\u00f1or de la Querencia\", \"Los Pincheira\" e \"Adios al Septimo de Linea\". Un'altra telenovela cilena trasmessa da poco in vari paesi \u00e8 \"Kark\u00fa\". In Italia \u00e8 stata trasmessa nel 2012, ha avuto un discreto numero di telespettatori.\nColombia.\nIl pi\u00f9 importante teleromanzo colombiano \u00e8 \"Betty la fea\", entrata nel Libro dei Record per essere la telenovela con il maggior numero di remake al mondo; e che ha ottenuto un notevole successo anche in Italia. La prima trasmessa invece \u00e8: \"El 0597 est\u00e1 ocupado\" del 1959.\nI principali produttori sono RTI Producciones e Telemundo; i canali in cui sono trasmesse invece sono Caracol Televisi\u00f3n, TeleVideo e Fox Telecolombia.\nFilippine.\nLe telenovele prodotte localmente apparvero per la prima volta sulla televisione filippina negli anni 1960, a partire dal programma di ABS-CBN \"Hiwaga sa Bahay na Bato\". Il formato delle telenovelas filippine \u00e8 quasi lo stesso delle telenovele spagnole e messicane, poich\u00e9 hanno preso in prestito molti elementi tra cui molti clich\u00e9. Tuttavia, le telenovele filippine, che ritraggono la realt\u00e0 delle societ\u00e0 filippine (cos\u00ec come gran parte delle altre societ\u00e0 asiatiche), si sono evolute nel corso di decenni e presentano caratteristiche specifiche distinte dalla maggior parte delle telenovelas del mondo.\nLa fine degli anni 1980 e 1990 coincisero con la fine della legge marziale e la conseguente espansione delle reti televisive commerciali mentre il governo filippino allentava i controlli sulla stampa e sui media. Con l'aiuto della programmazione simultanea su tutto il territorio nazionale nelle Filippine e l'avvento della \"mania della telenovela\" scatenata dalle telenovele messicane trasmesse in tutto il mondo, le sitcom filippine precedentemente dominanti erano state in gran parte sostituite da serie drammatiche prodotte in patria in onda sulla televisione di prima serata per incoraggiare una maggiore concorrenza tra le reti e raggiungere pi\u00f9 pubblico in tutta la nazione. Esempi di tali telenovelas classiche includono \"Flordeluna\", \"Villa Quintana\", \"Mara Clara\", \"Esperanza\", \"Valiente\", \"Kung Mawawala Ka\", \"Mula sa Puso\" e \"Sa Dulo ng Walang Hanggan\".\nI moderni drammi televisivi filippini sono generalmente chiamati \"teleserye\", un portmanteau delle parole tagalog \"telebisyon\" (televisione) e \"serye\" (serie), e talvolta sono chiamati \"P-drama\" all'estero. Il termine \"teleserye\" \u00e8 nato negli anni 2000 dal \"Pangako Sa 'Yo\", prodotto dall'ABS-CBN, soprannominato dai media filippini come il primo vero teleserye, nonch\u00e9 la serie televisiva filippina singola pi\u00f9 ampiamente esportata e guardata all'estero. Nel XXI secolo, le televisioni potrebbero appartenere a uno o pi\u00f9 generi come suspense, commedia, politica o fantasia, ma presentavano diverse nuove varianti rispetto alle precedenti telenovelas filippine del secolo precedente.\nItalia.\nIl primo teleromanzo apparso in Italia su una rete privata nazionale \u00e8 stata \"La schiava Isaura\", produzione brasiliana con protagonista Luc\u00e9lia Santos, trasmessa da Rete 4 alle 14.00 a partire dal gennaio 1982. La telenovela ottenne un successo clamoroso. Negli anni successivi, fino ai primi anni 2000, lo stesso canale e Canale 5 propongono altre telenovele, con alti picchi di ascolti e co-produzioni insieme ad altri paesi.\nSempre su Rete 4 nel 1982 \u00e8 andata in onda in prima serata per venti puntate \"Giorno dopo giorno\" primo esperimento italiano di telenovela che per\u00f2 : in questa produzione recitavano anche le allora semi-sconosciute Barbara D'Urso e Maria Teresa Ruta.\nNel 1985 viene registrata la prima telenovela italiana a cadenza quotidiana, \"Felicit\u00e0... dove sei\" trasmessa da Rete A in prima serata per tre sere alla settimana e replicata i pomeriggi successivi alla messa in onda, con protagonista la star delle telenovelas messicane Ver\u00f3nica Castro affiancata dalla sorella Beatriz e con il resto del cast tutto italiano, ma la telenovela non ebbe successo ed il Gruppo Editoriale Peruzzo (societ\u00e0 proprietaria di Rete A) ci rimise svariati miliardi.\nIn seguito anche su Canale 5 andarono in onda due teleromanzi interamente italiane: nel 1992 venne trasmessa \"Edera\", prodotta da Fininvest assieme alla Titanus ed interpretata da Agnese Nano e Nicola Farron che riscosse un buon successo e venne venduta anche all'estero; nell'anno seguente, sempre su Canale 5, fu la volta di \"Senza fine\", interpretata da Vanessa Gravina e Giovanni Guidelli che per\u00f2 fu invece un fiasco tanto da essere sospesa e rimessa in onda durante la stagione estiva con il nuovo titolo \"Camilla, parlami d'amore\" e dopo quel fiasco Fininvest non produsse pi\u00f9 altre telenovele in proprio, ma continu\u00f2 per molto tempo ancora ad importarle dall'estero per trasmetterle su Rete 4.\nSul fronte della RAI unica produzione classificabile come telenovela prodotta dalla tv pubblica fu \"Passioni\" che aveva come protagonisti Anna Bonasso e Vanni Corbellini e venne trasmessa su Rai 1 con discreto successo nel 1989.\nTra il 1991 ed il 1995 andarono in onda su Rete 4 con grande successo alcune co-produzioni italo-argentine: \"Manuela\", \"La donna del mistero 2\", \"Milagros\" e \"Renzo e Lucia - Storia d'amore di un uomo d'onore\". Altra telenovela italo-argentina fu \"Micaela\", che per\u00f2 invece non ottenne successo.\nRete 4 ha abbandonato completamente la programmazione di teleromanzi; dal 2009 al 2012 in ambito nazionale a trasmettere telenovele 24 ore su 24 \u00e8 stato il canale 135 di Sky, Lady Channel che ha replicato gran parte delle telenovele trasmesse in Italia negli anni ottanta e novanta ed ha avviato la rubrica 'Lady en espanol', trasmettendo alcune telenovelas sudamericane degli anni 2000 (inedite in Italia), in lingua originale e sottotitolate in italiano, con lo scopo di far imparare la lingua spagnola ai telespettatori del canale. I titoli trasmessi dalla rubrica sono stati: \"Mientras haya vida\", \"Pasi\u00f3n Morena\", \"Cuidado con el angel\", \"Sortilegio\", \"Vidas robadas\", \"Cielo rojo\", \"Se busca un hombre\", \"Botineras\", \"Vuelveme a Querer\", \"Padre Coraje\" e \"099 central\". La stessa rete, in seguito al buon riscontro ricevuto con queste telenovele in lingua originale, ha trasmesso anche due telenovelas, allora inedite, doppiate in italiano: la venezuelana \"Dolce Valentina\" (2002) e la brasiliana \"Pagine di vita\" (2007).\nDal 1\u00ba agosto 2012 Lady Channel viene sostituita dal canale gratuito Vero Capri che trasmette repliche di telenovele dell'ex canale Sky.\nGli ultimi acquisti effettuati in Italia in campo di telenovele sono: la coproduzione colombiana-messicana \"El cartel - Amore e narcotraffico\", trasmessa brevemente su Cielo nel 2011, la spagnola \"Il segreto\" trasmessa con grande successo su Canale 5 dall'estate del 2013 (la rete, visti gli alti ascolti registrati dal serial, trasmette \"Il segreto\" oltre che al pomeriggio, anche la domenica in prima serata), la statunitense \"Pasi\u00f3n prohibida\", in onda ogni gioved\u00ec in prima serata su Rai 2, l'argentina \"Violetta\" in onda su Rai Gulp dal 6 gennaio 2014, la co-produzione tra Portogallo e Brasile \"Leg\u00e0mi\", in onda dal 24 maggio 2014 su Rai 1 e la spagnola \"Cuore ribelle\", in onda su Canale 5 a partire da giugno 2014.\nVanno inoltre ricordate: \"Eva Luna\", girata a Los Angeles; \"Una famiglia quasi perfetta\", prodotta in Argentina e \"Gabriela\", realizzata in Brasile, tutte sbarcate in Italia nel 2014.\nA partire dal 2 febbraio 2015, la programmazione mattutina del canale Mediaset Extra \u00e8 occupata dal contenitore Novela, che trasmette varie telenovelas, tra le quali \"Pasi\u00f3n Morena\", trasmessa per la prima volta doppiata in italiano. Viene mandata in onda anche in prima visione la telenovela \"Amore senza tempo\".\nMessico.\nCome in Argentina anche in Messico producono tante telenovele destinate agli adolescenti come: \"La CQ - Una scuola fuori dalla media\", \"Miss XV - MAPS\", \"Clase 406\", \"Atr\u00e9vete a so\u00f1ar\", \"Cecco della botte\", \"Lola, \u00e9rase una vez\" e la telenovela di successo mondiale record di ascolti in tutto il mondo \"Rebelde\", da dove nacque la famosissima band RBD\nI maggiori produttori di telenovela sono Televisa e TV Azteca.\nQuesto paese \u00e8 stato uno dei primi a produrre telenovele ed \u00e8 divenuto uno dei maggiori esportatori di programmi seriali. In Italia la maggiore diffusione di telenovelas messicane si ebbe ad opera di Rete A, che trasmetteva le pi\u00f9 famose serie con protagonista Ver\u00f3nica Castro, come, ad esempio, \"Anche i ricchi piangono\" e \"Rosa selvaggia\".\nRecenti telenovele messicane trasmesse nel nostro Paese sono state \"Pasi\u00f3n Morena\", \"Mientras haya vida\", \"Cuidado con el angel\" e \"Sortilegio\".\nPortogallo.\nIl primo teleromanzo portoghese \u00e8 stata \"Vila Faia\" nel 1982. La tv di stato RTP trasmette telenovelas brasiliane prodotte da Rede Record ed SBT e telenovelas angolane, SIC trasmette telenovelas brasiliane prodotte da Rede Globo, mentre TVI trasmette telenovelas autoprodotte. Negli ultimi anni anche la SIC ha iniziato a produrre delle proprie telenovelas, anche se sono rifacimenti di produzioni argentine e brasiliane. L'unica telenovela portoghese arrivata in Italia \u00e8 \"Leg\u00e0mi\", prodotta proprio dalla SIC e che partir\u00e0 in prime time dal 24 maggio 2014 su Rai 1.\nRepubblica Dominicana.\nIn Repubblica Dominicana la produzione di questo serial \u00e8 iniziato grazie ad Venevisi\u00f3n International, Iguana Productions e Antena Latina Productions. La prima prodotta \u00e8 stata \"Mar\u00eda Jos\u00e9\" nel 1986.\nRussia.\nLa prima telenovela introdotta \u00e8 stata nel 1988 in una versione ridotta di \"La schiava Isaura\" nel canale principale. Dagli anni 2000, furono proposte altre telenovele latinoamericane. Sono stati prodotti anche alcuni adattamenti di serie straniere.\nSpagna.\nIn Spagna, il termine telenovela \u00e8 conosciuto come 'culebrones' per le trame contorte proposte. I maggiori produttori sono Telecinco, Antena 3 e La 1. Ci sono anche alcune telenovele regionali registrate in catalano e in basco prodotte dalla EITB e TV3.\nNel paese iberico le telenovelas sudamericane sono giunte negli anni 1980, prima nelle reti televisive delle varie comunit\u00e0, e successivamente sul TVE, la televisione pubblica nazionale. La prima telenovela trasmessa da quest'ultima fu la messicana \"Anche i ricchi piangono\" nella fascia mattutina. Successivamente TVE trasmise altre telenovele non solo nella fascia mattutina, ma anche nel primo pomeriggio, tra le quali quella pi\u00f9 celebre fu la venezuelana \"Cristal\", con Jeannette Rodr\u00edguez Delgado, che arriv\u00f2 a toccare 8 milioni di spettatori ed il 50% di share. Degna di nota \u00e8 la telenovela spagnola \"Il segreto\", prodotta da Antena 3 e in Italia trasmessa a partire dal 2013 su Canale 5, che a dicembre 2017, con i suoi 1718 episodi \u00e8 diventata la telenovela spagnola pi\u00f9 longeva. Ha ottenuto picchi di ascolto molto alti, sempre superiori ai 2 milioni di telespettatori, confermandone la messa in onda anche il sabato e la domenica.\nStati Uniti d'America.\nLa maggior parte dei teleromanzi prodotte negli Stati Uniti d'America sono prodotte in lingua spagnola e destinate ad un pubblico ispanico.\nQui alcune telenovele in lingua inglese e destinate ad un pubblico anglofono sono state prodotte dopo gli anni 2000. Tra le altre si pu\u00f2 citare: \"Desire\", \"Fashion House\", \"Watch Over Me\", con un discreto successo nei loro debutti. In altri casi come \"American Heiress\" e \"Saints &amp; Sinners\", sono state cancellate dai palinsesti. Tutte non superavano i canoni dei 100 episodi, con un massimo di 70 episodi.\nI maggiori produttori di telenovele in lingua spagnola negli Stati Uniti d'America sono: Telemundo e Univision.\nLe uniche telenovele statunitensi, ad oggi, arrivate in Italia sono: \"Maddalena\" e \"Il segreto della nostra vita\" negli anni novanta e \"Pasi\u00f3n prohibida\" e \"Eva Luna\" a partire dal 2014.\nTurchia.\nLe telenovele turche sono prodotte principalmente a Istanbul, poich\u00e9 le compagnie televisive hanno scelto di stabilirsi l\u00ec dopo l'ondata di liberalizzazione per la televisione privata negli anni 1990. I canali televisivi turchi che producono drammi includono TRT, Kanal D, atv, Star TV, Show TV, Fox, tv8 e Kanal 7. Il mercato delle telenovele turche \u00e8 caratterizzato da una forte concorrenza locale: delle 60 serie prodotte ogni anno nel paese, quasi Il 50% non dura pi\u00f9 di 13 episodi a causa della forte concorrenza tra i diversi canali locali, con conseguente alta qualit\u00e0 e popolarit\u00e0 delle produzioni a pi\u00f9 lungo termine.\nVenezuela.\nLe telenovele in Venezuela sono prodotte maggiormente da RCTV e Venevisi\u00f3n. Alcune di quelle prodotte da quest'ultimo sono state trasmesse anche da Univision negli Stati Uniti d'America.\nFamose telenovele venezuelane in Italia sono: \"Topazio\", \"Se\u00f1ora\", \"Marilena\", \"Leonela\", \"Cristal\" e \"La ragazza del circo\" negli anni ottanta, \"Kassandra\" negli anni novanta e \"Dolce Valentina\" negli ultimi anni.\nValori sociali.\nLa telenovela \u00e8 uno spettacolo televisivo che coinvolge, specie nell'America Latina, tutte le generazioni e tutte le classi sociali e riesce ad accontentare ciascun telespettatore della propria condizione sociale.\nNell'America Latina ha anche un valore pedagogico, visto che ci sono anche teleromanzi per i bimbi. Inoltre la telenovela propone i problemi della quotidianit\u00e0: l'uguaglianza tra il ricco e il povero, tra il bianco e il nero, tra la donna e l'uomo.\nCerto \u00e8 che questo spettacolo televisivo viene usato anche dagli stessi governi che vogliono adottare la formula del panem et circenses, tant'\u00e8 che diventano manie collettive soprattutto in paesi poveri, in paesi dove c'\u00e8 un forte contrasto tra la borghesia e il proletariato, o anche in paesi dilaniati da guerre e conflitti sociali.\nImpatto culturale.\nLe telenovele hanno grande popolarit\u00e0 in tutta l'America Latina e in paesi come Portogallo, Spagna, Italia, Grecia, Europa orientale, Asia centrale, Turchia, Cina, Filippine, Indonesia, Israele, Slovenia e alcuni paesi dell'Africa, specialmente nella ex-colonia spagnola della Guinea Equatoriale dove sono trasmesse quelle messicane.\nSecondo un rapporto dell'UNESCO, nel 1999 in Costa d'Avorio molte moschee hanno inoltrato i propri orari di preghiera per guardare la telenovela \"Marimar\".\nNel 1993 ci fu un progetto per invitare le attrici Victoria Ruffo e Ver\u00f3nica Castro, allora protagoniste di alcune telenovele, per le elezioni in Russia. La Ruffo e la Castro erano considerate le attrici pi\u00f9 famose in quello Stato, tanto che furono invitate nel 1991 e nel 1994 a ricevere un riconoscimento da parte dello Stato.\nDipendenza da telenovela.\nQuesto genere di serialit\u00e0 si prefigge lo scopo di tenere desta l'attenzione dei telespettatori, creando in questi un'inaudita eccitazione. La dipendenza si instaura nella regolarit\u00e0 delle trasmissioni e si comincia a manifestare durante le sospensioni nel fine settimana. La mancanza di questa \"pillola quotidiana\" viene quindi concepita come una privazione (in modo particolare nelle donne, soprattutto per le ragazze).\nLo spettatore pi\u00f9 \"organizzato\" potr\u00e0 rivedere alcune scene o intere puntate ricorrendo al videoregistratore o guardandole in streaming da internet, gli altri invece dovranno fare conto con ansia, agitazione e scollamento dalla vita reale.\nSi crea anche una forte empatia con i personaggi delle telenovele che possono cos\u00ec alterare la vita sociale del telespettatore, addolcendo o a volte anche inasprendo i rapporti con i famigliari e gli amici. Alcuni studi hanno individuato i sintomi principali: parlare con la TV, evitare di fare qualsiasi attivit\u00e0 durante la telenovela o dare ai propri bambini i nomi degli eroi televisivi.\nUso derivato del termine.\nPer estensione del termine, si chiama telenovela una storia o una vicenda lunga, interminabile, a volte monotona e un po' melodrammatica. Per esempio: \"a che punto siamo con la telenovela delle dimissioni del ministro?\"; \"il vostro non \u00e8 un fidanzamento, \u00e8 una telenovela\"."}
{"id": "732577", "revid": "2036605", "url": "https://it.wikipedia.org/wiki?curid=732577", "title": "Niceforo Gregorio", "text": "Biografia.\nNato ad Eraclea Pontica, da giovane si trasfer\u00ec a Costantinopoli dove venne notato per le sue capacit\u00e0 di apprendimento dall'imperatore Andronico II, che lo nomin\u00f2 \"chartophylax\", \"responsabile degli archivi\". Nel 1326 Gregora elabor\u00f2 un trattato, ancora esistente, in cui proponeva alcune riforme al calendario, che Andronico rigett\u00f2 per evitare sommosse, ma che vennero implementate da papa Gregorio XIII due secoli dopo (riforma gregoriana). Quando Andronico II fu detronizzato dal nipote Andronico III (1328), Gregora si ritir\u00f2 a vita privata. Fu attaccato dal monaco Barlaam di Calabria, ma, dopo aver accettato con riluttanza una disputa con lui, lo sconfisse, acquisendo molti studenti. Fedele ad Andronico II fino alla sua morte, guadagn\u00f2 in seguito la fiducia del nipote; il nuovo imperatore affid\u00f2 a Gregora la negoziazione, poi fallita, dell'unione delle Chiese greca e latina con gli ambasciatori di papa Giovanni XXII (1333). Gregora prese parte alla controversia riguardante l'Esicasmo, che lo contrappose a Gregorio Palamas sostenitore della dottrina; si rifiut\u00f2 di accettare il risultato del sinodo del 1351, favorevole a Palamas, e fu praticamente imprigionato in un monastero per due anni. Non si hanno notizie degli ultimi anni della sua vita.\nIl suo lavoro principale \u00e8 la \"Storia romana\", in 37 libri, che copre gli anni dal 1204 al 1359; si tratta di un'opera che in parte completa e in parte prosegue il lavoro di Giorgio Pachymeres, cos\u00ec come quello di Giovanni VI Cantacuzeno. Le altre opere di Gregora mostrano la sua versatilit\u00e0 e riguardano: le sue dispute con Palamas; biografia dello zio, il metropolita di Eraclea Giovanni, e del martire Codrato di Antiochia; le orazioni funebri per Teodoro Metochita e per i due imperatori Andronico; un trattato sull'ortografia e sulle parole di significato ambiguo; un dialogo filosofico \"Sulla saggezza\" (\"Phlorentius\"); trattati astronomici sulla data della Pasqua e sulla preparazione dell'astrolabio; una vasta corrispondenza."}
{"id": "732581", "revid": "767487", "url": "https://it.wikipedia.org/wiki?curid=732581", "title": "Sotto massima sorveglianza", "text": "Sotto massima sorveglianza (\"Wedlock\") \u00e8 film del 1991 diretto da Lewis Teague. La pellicola, un film d'azione e di fantascienza, \u00e8 interpretato da Rutger Hauer, Mimi Rogers e Joan Chen.\nTrama.\nDopo il furto di diamanti in una rapina, il ladro di diamanti Frank Warren viene tradito dal suo migliore amico Sam e la sua fidanzata Noelle, che lo denuncia alle autorit\u00e0. Frank viene condannato a scontare la pena di reclusione a 12 anni in Camp Holliday, una prigione sperimentale in cui viene consegnato a ogni detenuto un collare elettronico contenente un ordigno esplosivo che \u00e8 elettronicamente collegato a un altro detenuto. Se un detenuto tenta di fuggire dal Campo Holliday ed \u00e8 separato dal compagno cui esso \u00e8 collegato da pi\u00f9 di 100 metri, entrambi i collari esploderanno. Frank apprende che il detenuto cui egli \u00e8 collegato \u00e8 Tracy Riggs, la quale lo convince a scappare insieme a lei. Tracy e Frank riescono entrambi ad evadere. In fuga dalle autorit\u00e0, i due sono inseguiti da Sam e Noelle, ex-membri della banda di Warren, credendo che Frank li condurr\u00e0 ai diamanti che ha nascosto."}
{"id": "732584", "revid": "1632387", "url": "https://it.wikipedia.org/wiki?curid=732584", "title": "Shape of Despair", "text": "Gli Shape of Despair sono una funeral doom metal band formatasi nel 1995 in Finlandia con il nome di Raven; cambiarono nome nel settembre 1998.\nIl sound del gruppo pu\u00f2 essere definito come doom lento ed atmosferico, che si sviluppa grazie all'ausilio di chitarre distorte, tastiere, flauti, violini ed una batteria dai toni lentissimi e decadenti. Pur facendo parte della stessa corrente musicale degli Skepticism, si discostano da questi ultimi per sonorit\u00e0 maggiormente sinfoniche e melodiche.\nIl primo lavoro del gruppo, con il nome attuale, risale al 1998 e fu chiamato semplicemente \"Promo tape\". Il demo rappresent\u00f2 anche la prima vera e propria produzione musicale, visto che il precedente \"Alone in the Mist\" non fu mai distribuito. Ad oggi gli Shape of Despair hanno prodotto 3 \"Full Length\" album, una compilation (\"Shape of Despair\") che raccoglie le prime incisioni ed un EP (\"Written in My Scars\"), quest'ultimo nel 2010. Hanno partecipato anche all'album tributo agli Skepticism \"Entering the Levitation\", suonando il brano \"Aether\".\nNel 2015 la band annuncia il suo quarto album chiamato \"Monotony Fields\" dopo 10 anni dalla release precedente. Alla voce ora abbiamo Henri Koivula, cantante degli Throes of Dawn, dopo che l'ex cantente Pasi Koskinen lascia la band nel 2010. Il nuovo lavoro degli Shape of Despair viene accolto molto bene dai fan e dalla critica in tutto il mondo, riconfermandosi cos\u00ec una delle band \"cult\" del genere funeral doom.\nIl 22 giugno del 2015, dopo l'uscita del nuovo album, il batterista Samu Ruotsalainen lascia la band."}
{"id": "732588", "revid": "339392", "url": "https://it.wikipedia.org/wiki?curid=732588", "title": "Farel", "text": ""}
{"id": "732589", "revid": "486946", "url": "https://it.wikipedia.org/wiki?curid=732589", "title": "Sam Plot", "text": ""}
{"id": "732591", "revid": "486946", "url": "https://it.wikipedia.org/wiki?curid=732591", "title": "Newton (PK)", "text": ""}
{"id": "732598", "revid": "1318658", "url": "https://it.wikipedia.org/wiki?curid=732598", "title": "Indicatori di redditivit\u00e0", "text": "Gli indicatori di redditivit\u00e0 sono indici che permettono di osservare la capacit\u00e0 di un'impresa di produrre reddito e di generare risorse. \nTali indicatori sono utili sia per gli investitori, che possono avere una previsione circa i possibili ritorni economici del loro investimento, sia in generale per analizzare l'affidabilit\u00e0 di un'impresa attribuendogli un rating specifico. \nGli indicatori principali sono: "}
{"id": "732601", "revid": "124123", "url": "https://it.wikipedia.org/wiki?curid=732601", "title": "Giorgio Cedreno", "text": "Biografia.\nLa sua opera \u00e8 \"Una storia concisa del mondo\" (\u03a3\u03cd\u03bd\u03bf\u03c8\u03b9\u03c2 \u1f31\u03c3\u03c4\u03bf\u03c1\u03b9\u1ff6\u03bd), scritta negli anni 50 dell'XI secolo, che copre dalla creazione del mondo, fino ai suoi giorni. Kedrenos \u00e8 una delle poche fonti in grado d'informarci sulla politica dei Cazari dopo il sacco di Atil del 969. "}
{"id": "732606", "revid": "36426", "url": "https://it.wikipedia.org/wiki?curid=732606", "title": "Basiliche Paleocristiane a Milano", "text": ""}
{"id": "732608", "revid": "287204", "url": "https://it.wikipedia.org/wiki?curid=732608", "title": "Carlo Rossi (architetto)", "text": "Biografia.\nFiglio del ballerino e maestro di ballo italiano Domenico (Giandomenico) Rossi e della ballerina tedesca Gertrude Abl\u00f6scher-Rossi, allievo di Vincenzo Brenna, visse e lavor\u00f2 a San Pietroburgo, modellando con la propria opera questa citt\u00e0, dove introdusse un Neoclassicismo pi\u00f9 energico di quella dei suoi predecessori.\nNumerosissimi gli edifici da lui progettati ed edificati, tra i pi\u00f9 importanti il Palazzo Michajlovskij, ora sede del Museo Russo, i Palazzi del Senato e Sinodo, il Teatro Aleksandrinskij, la Piazza Ostrovskij, la Piazza delle Arti, la Piazza del Palazzo, il Palazzo di Elagin.\nA Tallinn eresse la Cattedrale dei Santi Pietro e Paolo.\nLa sua tomba si trova nel Cimitero Tichvin del Monastero di Aleksandr Nevskij di San Pietroburgo."}
{"id": "732609", "revid": "1793900", "url": "https://it.wikipedia.org/wiki?curid=732609", "title": "Schladming", "text": "Schladming \u00e8 un comune austriaco di 6 715 abitanti nel distretto di Liezen (subdistretto di Gr\u00f6bming), in Stiria; ha lo status di citt\u00e0 (\"Stadt\") e il 1\u00ba gennaio 2015 ha inglobato i comuni soppressi di Pichl-Preunegg e Rohrmoos-Untertal. Citt\u00e0 mineraria, \u00e8 diventata una popolare stazione sciistica nella quale si sono svolte diverse competizioni di livello internazionale.\nGeografia fisica.\nSchladming \u00e8 situata nella Stiria superiore, nell'alta valle dell'Enns (Ennstal). La citt\u00e0 \u00e8 limitata a nord dai Monti del Dachstein e a sud dai Tauri di Schladming e di Murau (nelle Alpi dei Tauri orientali).\nStemma comunale.\nLo stemma di Schladming raffigura un minatore di profilo con scalpello e martello. La figura \u00e8 in color argento e rame su sfondo blu.\nStoria.\nLa prima menzione documentata di un insediamento in questo luogo risale al 1180. Lo statuto cittadino viene documentato per la prima volta nel 1322. Ci\u00f2 si deve al fiorire dell'industria mineraria nei Tauri di Schladming. Da qui sarebbero nati anche, nel 1408, i primi tentativi di uniformare le condizioni di lavoro dei minatori di tutta Europa.\nDopo che durante il periodo della Riforma protestante i minatori parteciparono alle ribellioni dei contadini contro le autorit\u00e0 salisburghesi, Schladming venne quasi completamente distrutta nel 1525 per ordine di Ferdinando I d'Asburgo, che revoc\u00f2 anche lo statuto cittadino. In seguito Schladming svolse ancora un ruolo importante nell'industria mineraria (argento, piombo, rame, cobalto, nichel). L'industria mineraria venne regolata poco a poco durante il XIX secolo.\nNel 1875 fu costruita la linea ferroviaria dell'Ennstal. In questo modo si diede inizio allo sviluppo come centro turistico e per gli sport invernali. Schladming riottenne lo statuto cittadino nel 1925; seguirono la creazione del primo rifugio alpino (Hochwurzenh\u00fctte) nel 1920 e del primo impianto di risalita sul Planai nel 1953. Altri eventi salienti per lo sviluppo turistico furono la fondazione dello sci club (Wintersportverein Schladming) nel 1908, lo svolgimento di gare di Coppa del Mondo di sci alpino dal 1973, i Campionati mondiali di sci alpino 1982, la quinta edizione delle Special Olympics nel 1993 e i Campionati mondiali di sci alpino 2013.\nEconomia.\nIl settore economico pi\u00f9 importante per Schladming \u00e8 il turismo, in particolare quello legato agli sport invernali, cui si deve il 70% dei pernottamenti alberghieri (272 427 nella stagione 2002-2003 rispetto ai 119 220 della stagione estiva 2003). Nel territorio comunale sono presenti circa 3 500 posti letto. La montagna principale \u00e8 il Planai e la seggiovia principale (a 6 posti) parte vicino al centro della citt\u00e0.\nFinita la stagione invernale, le montagne che circondano Schladming sono rinomate per l'alpinismo e l'escursionismo e la campagna e i boschi circostanti sono frequentati da cicloturisti; in estate sono presenti piste di discesa per toboga e go kart che arrivano fino a 7\u00a0km di lunghezza. Esiste anche una grande piscina all'aperto.\nInfrastrutture e trasporti.\nEsiste uno speciale servizio di autobus che sale e scende dal Planai e dalle montagne circostanti per tutto l'anno."}
{"id": "732615", "revid": "124612375", "url": "https://it.wikipedia.org/wiki?curid=732615", "title": "Repubblica romana", "text": "La Repubblica romana (\"Res publica Populi Romani\") fu il sistema di governo della citt\u00e0 di Roma nel periodo compreso tra il 509 a.C. e il 27 a.C., quando l'Urbe fu governata da un'oligarchia repubblicana. Essa nacque a seguito di contrasti interni che portarono alla fine della supremazia della componente etrusca sulla citt\u00e0 e al parallelo decadere delle istituzioni monarchiche. La sua fine viene invece convenzionalmente fatta coincidere, circa mezzo millennio dopo, con la fine di un lungo periodo di guerre civili che segn\u00f2 \"de facto\" (bench\u00e9 formalmente non avvenne in forma istituzionale) la fine della forma di governo repubblicana, a favore di quella del Principato. Qui di seguito il passo fondamentale di Tito Livio, che descrive le ragioni che portarono alla caduta della monarchia dei Tarquini, considerando che i tempi erano ormai maturi:\nQuella della Repubblica rappresent\u00f2 una fase lunga, complessa e decisiva della storia romana: costitu\u00ec un periodo di enormi trasformazioni per Roma, che da piccola citt\u00e0 stato quale era alla fine del VI secolo a.C. divenne, alla vigilia della fondazione dell'Impero, la capitale di un vasto e complesso Stato, formato da una miriade di popoli e civilt\u00e0 differenti, avviato a segnare in modo decisivo la storia dell'Occidente e del Mediterraneo.\nIn questo periodo si inquadrano la maggior parte delle grandi conquiste romane nel Mediterraneo e in Europa, soprattutto tra il III e il II secolo a.C.; il I secolo a.C. fu invece, come detto, devastato dai conflitti intestini dovuti ai mutamenti sociali, ma fu anche il secolo di maggiore fioritura letteraria e culturale, frutto dell'incontro con la cultura ellenistica e riferimento \"classico\" per i secoli successivi.\nRiguardo la forma di governo, lo storici greco Polibio affermer\u00e0 che quello della repubblica romana \u00e8 il migliore esempio di Costituzione mista, poich\u00e9 rappresenta la perfetta unione tra la monarchia, incarnata dai Consoli, l'oligarchia , incarnata dal Senato, e la democrazia, incarnata dalle Assemblee romane, i famosi comizi.\nCivilt\u00e0 romana repubblicana.\nPer ogni aspetto della societ\u00e0 repubblicana (es. forma di governo, diritto, religione, economia, cultura letteraria, artistica, ecc.) si rimanda alla voce Civilt\u00e0 romana. Vale qui la pena ricordare solo che i pi\u00f9 alti comandi, come quello dell'esercito e il potere giudiziario, che in et\u00e0 regia erano prerogativa del re, in epoca repubblicana, tranne che in poche occasioni, furono assegnati a due consoli, mentre per quanto riguarda l'ambito religioso, prerogative regie furono attribuite al pontifex maximus. Con la progressiva crescita di complessit\u00e0 dello Stato romano si rese necessaria l'istituzione di altre cariche (edili, censori, questori, tribuni della plebe) che andarono a costituire le magistrature.\nPer ognuna di queste cariche venivano osservati tre principi: l\"'annualit\u00e0\", ovvero l'osservanza di un mandato di un anno (faceva eccezione la carica di censore, che poteva durare fino a 18 mesi), la \"collegialit\u00e0\", ovvero l'assegnazione dello stesso incarico ad almeno due uomini alla volta, ognuno dei quali esercitava un potere di mutuo veto sulle azioni dell'altro, e la \"gratuit\u00e0\".\nIl secondo pilastro della repubblica romana erano le assemblee popolari, che avevano diverse funzioni, tra cui quella di eleggere i magistrati e di votare le leggi. La loro composizione sociale differiva da assemblea ad assemblea; tra queste l'organo pi\u00f9 importante erano comunque i comizi centuriati, in cui il peso nelle votazioni era proporzionale al censo, secondo un meccanismo (quello della divisione delle fasce censitarie in centurie) che rendeva preponderante il peso delle famiglie patrizie.\nIl terzo fondamento politico della repubblica era il Senato, gi\u00e0 presente nell'et\u00e0 della monarchia. Costituito da 300 membri, capi delle famiglie patrizie (\"Patres\") ed ex consoli (\"Consulares\"), aveva la funzione di fornire pareri e indicazioni ai magistrati, indicazioni che poi divennero \"de facto\" vincolanti. Approvava inoltre le decisioni prese dalle assemblee popolari.\nNascita e consolidamento (509-343 a.C.).\nLa cacciata dei Re da Roma (509 a.C.).\nLeggenda.\nSi racconta che mentre Tarquinio il Superbo stava assediando la citt\u00e0 dei Rutuli di Ardea, il figlio Sesto Tarquinio abus\u00f2 della nobile ed onestissima Lucrezia (moglie di Lucio Tarquinio Collatino), che per la vergogna si suicid\u00f2. Il marito Lucio Tarquinio Collatino, il padre Spurio Lucrezio Tricipitino e l'amico Lucio Giunio Bruto (anch'egli imparentato con i Tarquini), convinsero i Romani a ribellarsi e a rovesciare la monarchia nel 509 a.C., abbandonando il re e chiudendogli in faccia le porte della citt\u00e0. La famiglia di Lucrezia guid\u00f2, quindi, la rivolta che costrinse alla fuga i Tarquini, che dovettero cos\u00ec abbandonare Roma per rifugiarsi in Etruria. Lucio Tarquinio Collatino, marito di Lucrezia, e Lucio Giunio Bruto vinsero le elezioni come primi due Consoli, supremi magistrati della neo Repubblica romana.\nLa leggenda narra che il sovrano esule si rivolse prima agli Etruschi di Veio e Tarquinia, poi a quelli di Chiusi, governati dal lucumone Porsenna, in entrambi i casi per chiedere un sostegno militare esterno e poter cos\u00ec rientrare a Roma. Entrambe le sue richieste furono accolte, ed in entrambi i casi il conflitto che ne risult\u00f2, alla fine, si risolse a favore di Roma, sostenuta da aiuti soprannaturali, come la voce che proclam\u00f2 la vittoria dei Romani guidati da Lucio Giunio Bruto e Publio Valerio Publicola sugli etruschi di Veio e Tarquinia, o da singoli atti di valore dei Romani, come quelli di Orazio Coclite, Muzio Scevola e Clelia, che convinsero Porsenna a levare l'assedio da Roma.\nContesto storico.\nQuando i Romani riuscirono a cacciare i Tarquini nel 509 a.C., furono favoriti dal fatto che la potenza etrusca era ormai in pieno declino nell'Italia meridionale. Basti ricordare che pochi anni prima (nel 524 a.C.), gli Etruschi erano stati battuti presso Cuma dalle forze greche poste sotto il comando dello stratega Aristodemo, segnando la fine del loro espansionismo e l'inizio del crollo della signoria etrusca a sud del Tevere. Ci\u00f2 condusse le genti latine a ribellarsi, come dimostra la successiva battaglia di Aricia, nella quale i Latini, soccorsi da Aristodemo, ottennero una decisiva vittoria per la loro indipendenza, sconfiggendo le forze etrusche poste sotto il comando del figlio di Porsenna, Arunte. Roma approfitt\u00f2 della nuova situazione venutasi a creare.\nIl significato storico che sta sotto l'elaborazione leggendaria della fondazione della repubblica riguarda due aspetti fondamentali per la storia militare e sociale romana: l'emancipazione politica dagli Etruschi e, soprattutto, l'esito del contrasto tra l'istituzione monarchica ed il ceto dei Patrizi; questi ultimi, preoccupati dalle iniziative politiche popolari sostenute dai re etruschi (come la riforma centuriata e l'imposizione fiscale \"progressiva\"), che sembravano condurre ad un sempre crescente peso della plebe, si assicurarono con la cacciata di Tarquinio il Superbo il controllo politico e sociale attraverso un istituto oligarchico.\nVi \u00e8 da aggiungere che vi fu un'altra componente che favor\u00ec la cacciata da Roma degli Etruschi: l'alleanza con i Sabini. Questi ultimi, scendendo dai monti verso il \"Latium vetus\", andarono ad insidiare il fianco etrusco. Questa collaborazione latino-sabina \u00e8 confermata - secondo il De Francisci - non solo in base a quanto riferito da Livio (secondo il quale \"Attius Clausus\" con la \"gens Claudia\" ed i suoi \"clientes\" vennero ammessi nel territorio romano) ma anche dal fatto che Appio Erdonio (di chiara origine sabina) si impadron\u00ec del Campidoglio (nel 460 a.C.). In aggiunta a ci\u00f2, va tenuto presente che molte delle cariche pi\u00f9 elevate di questi anni vennero occupate da \"gentes\" sabine come i \"Valerii\", i \"Claudii\", i \"Postumii\" e gli \"Lucretii\".\nIl periodo immediatamente successivo alla cacciata dei Tarquini fu segnato da una crisi militare ed economica per l'Urbe: l'espansione territoriale guidata dai re fu seguita da una controffensiva dei popoli circostanti (Equi e Volsci), che ridimensionarono i confini di Roma, mentre l'emarginazione dei ceti plebei artigiani e mercantili, che sotto la monarchia avevano guidato la crescita economica della citt\u00e0, portarono ad una recessione economico-agricola dominata dai grandi proprietari terrieri.\nI primi Consoli assunsero il ruolo del re con l'eccezione dell'alto sacerdozio nell'adorazione di Iuppiter Optimus Maximus nel grande tempio sul colle Capitolino. Per quel compito i Romani elessero un \"Rex sacrorum\" o \"Re delle cose sacre\". Fino alla fine della Repubblica, l'accusa di volersi dichiarare re, rimase una delle pi\u00f9 gravi accuse a cui poteva incorrere un personaggio potente (ancora nel 44 a.C. gli assassini di Giulio Cesare sostennero di aver agito per prevenire la restaurazione di una monarchia esplicita).\nI primi anni della Repubblica (509-496 a.C.).\nI primi anni della Repubblica furono caratterizzati dalla necessit\u00e0 di stabilizzare il nuovo ordine, difendendolo sia da nemici interni (coloro che venivano accusati di voler restaurare il regime monarchico), sia dai nemici esterni, che, contando sulla debolezza del nuovo regime, provarono a recuperare la propria indipendenza dallo Stato romano. Nel 507 a.C. il Tempio di Giove Ottimo Massimo, per secoli simbolo della potenza romana, fu dedicato al dio da uno dei primi consoli repubblicani, Marco Orazio Pulvillo, quasi ad avocare al nuovo stato un tempio voluto e realizzato dagli ultimi tre re di Roma.\nIn qualche modo, la difesa del nuovo ordine della Repubblica, da quello appena rovesciato della monarchia, fu un movimento storico che a Roma assunse caratteri di psicosi collettiva, considerando che lo stesso Publio Valerio (il futuro \"Publicola\" ovvero amico del popolo), dovette difendersi dall'accusa di voler farsi re, costretto poi ad abbattere la dimora che stava costruendo in cima al Velia e promulgando una legge che permetteva a tutti i cittadini romani di uccidere chiunque avesse tentato di farsi re.\nIl corpo sociale era in fermento: all'ordine pi\u00f9 tradizionalista, come quello legato alle famiglie patrizie, si contrapponeva il popolo romano (la plebe), in un movimento dialettico che sfoci\u00f2 anche nella violenza e che sarebbe emerso pi\u00f9 chiaramente nel decennio successivo, con la prima secessione della plebe del 494 a.C. \u00c8 di questo periodo l'introduzione nell'ordinamento romano della \"provocatio ad populum\", che garantiva ad ogni cittadino che fosse stato condannato da un magistrato alla pena capitale, di appellarsi al popolo per trasformare la pena inflittagli, e la nomina di due questori da parte del popolo.\nDal punto di vista militare, dopo essersi garantita l'indipendenza dal potente vicino etrusco, Roma si trov\u00f2 a dover ristabilire la propria autorit\u00e0 lungo i confini settentrionali con i Sabini, che sempre pi\u00f9 spesso compivano scorrerie in territorio romano (nel 505 a.C. sull'Aniene e 504 a.C. nei pressi di Fidene), e verso i meridionali, dove la colonia di Pometia fu duramente punita per essere passata dalla parte degli Aurunci.\nChe i Romani si sentissero accerchiati, lo si desume dai trionfi che furono accordati per vittorie forse anche di modeste dimensioni, ma ancor pi\u00f9 dall'istituzione della figura del dittatore, carica che per la prima volta fu attribuita nel 501 a.C. a Tito Larcio, in previsione di una futura guerra contro una lega di citt\u00e0 latine. \u00c8 in queste condizioni che si svilupp\u00f2 quella che potremmo definire una prima forma di \"politica estera\" dello stato romano: il \"divide et impera\", teso a dividere gli avversari, grazie ad azioni diplomatiche, per poi arrivare allo scontro campale con un nemico indebolito nella propria consistenza numerica.\nRoma e i Latini (496-494 a.C.).\nRoma era rimasta esclusa dalla lega delle citt\u00e0 latine limitrofe, forse anche in virt\u00f9 dell'influenza della componente etrusca della citt\u00e0: la ricerca di nuove terre coltivabili e di vie di comunicazione contrappose presto l'Urbe agli altri centri latini.\nUn nuovo equilibrio fu stabilito con il Foedus Cassianum (la data \u00e8 incerta, ma non successiva al 493 a.C.), un trattato di pace stipulato tra Romani e Latini, che rimase in vigore fino al 338 a.C., conseguenza dello scontro tra le due parti, conclusosi con la Battaglia del lago Regillo, di fatto l'ultimo tentativo di Tarquinio il Superbo (e quindi della componente etrusca che a lui faceva riferimento) di rientrare nell'Urbe. Sebbene i Romani prevalsero sul campo, con il trattato Roma riconosceva alle citt\u00e0 latine la loro autonomia ma si riservava il Supremo Comando in caso di guerra. L'alleanza aveva, perci\u00f2, uno scopo prettamente difensivo, in vista delle incombenti minacce degli Equi, dei Volsci e degli Aurunci.\nVicende politiche interne (494-487 a.C.).\nIntanto la citt\u00e0 era teatro di violenti conflitti tra patrizi e plebei, conflitti che trovavano origine nella richiesta dei secondi di essere rappresentati nelle istituzioni della citt\u00e0 (istituzioni che, dopo la caduta della monarchia, erano appannaggio esclusivo dei patrizi) e di non essere ridotti in schiavit\u00f9, in applicazione del Nexum, perch\u00e9 debitori a seguito di eventi bellici. In quel frangente l'Urbe riusc\u00ec a resistere alle forze esterne solo ritrovando l'accordo tra i due ordini (il dittatore Manio Valerio Massimo promise le riforme a guerra conclusa) i quali, compatti, con rapide ed efficaci azioni militari riuscirono nel 494 a.C. a respingere gli attacchi dei Sabini, Equi e Volsci.\nA guerra conclusa, poich\u00e9 i patrizi non volevano concedere ai plebei quanto promesso, soprattutto a causa della forte opposizione a questa riforma dell'ala pi\u00f9 oltranzista dei patrizi guidata da Gneo Marcio, conosciuto come \"Coriolano\", questi per la prima volta nella storia romana adottarono come forma di lotta politica la secessio plebis, ovverosia abbandonarono la citt\u00e0, ritirandosi sul monte Sacro appena fuori le mura cittadine, rifiutandosi di rispondere alla chiamata alle armi dei Consoli.\nLa prima secessione dei plebei si concluse quando questi videro accolte alcune delle loro richieste, tra le quali la pi\u00f9 importante era senza dubbio quella dell'istituzione nel 494 a.C. della figura del tribuno della plebe; peraltro il ricomporsi della frattura tra i due ordini non comport\u00f2 il ristabilirsi della concordia interna.\nPrimi scontri con Equi, Volsci ed Ernici (493-480 a.C.).\nLe vicende di Coriolano, esiliato da Roma a seguito delle accuse mossegli dai tribuni, condottiero dei Volsci contro la sua citt\u00e0 natale fin sotto le mura cittadine, ritiratosi solo grazie all'intervento delle donne romane (488 a.C.), sia che siano state reali, o il frutto di una successiva rielaborazione storica, riportano di quale intensit\u00e0 fossero le tensioni sociali interne alla citt\u00e0, che si aggiungevano a quelle esterne connesse alla dura guerra contro i Volsci, che caratterizz\u00f2 quel periodo.\nNel periodo successivo, dal 487 a.C. al 480 a.C., Roma torn\u00f2 ad essere impegnata in una serie di scontri con le popolazioni vicine di Volsci, Ernici, Equi, oltre agli Etruschi della citt\u00e0 di Veio, quasi tutti dall'esito favorevole, anche se nel 484 a.C. i Romani subirono una pesante sconfitta in battaglia da parte dei Volsci davanti alle porte di Anzio, e la vittoria dei romani sui vejenti nel 480 a.C. cost\u00f2 loro pesantissime perdite, tra le quali quella del console Gneo Manlio Cincinnato.\nOltre ai tradizionali motivi di rivalit\u00e0, le citt\u00e0 limitrofe trovarono motivazioni per le loro incursioni nell'evidente debolezza di Roma, attraversata in quegli anni da feroci lotte intestine, legate alla questione della legge agraria, voluta dal console Spurio Cassio Vecellino nel 486 a.C., che per questo fu condannato a morte l'anno successivo per accuse mossegli dai patrizi. Nonostante vari episodi di insubordinazione e renitenza alla leva, in tutto questo periodo, patrizi e plebei si ricompattarono nei momenti di maggiore pericolo, riuscendo sempre a far fronte al pericolo esterno.\nA questo periodo, risalgono la consacrazione del tempio dedicato ai Dioscuri (484 a.C.) e l'episodio della condanna a morte della vestale Oppia, sepolta viva per esser venuta meno al voto di castit\u00e0.\nNuovi conflitti con l'etrusca Veio.\nTra il 483 a.C. e il 474 a.C. Roma dovette combattere duramente contro la citt\u00e0 di Veio, che dopo aver annientato l'esercito \"privato\" della gens Fabia nella battaglia del Cremera del 477 a.C., era arrivata addirittura a costruire opere fortificate sul Gianicolo, appena fuori dalle mura della citt\u00e0. La probabilit\u00e0 che un conflitto bellico di tale portata sia stato affidato ad una sola gens, metterebbe in serio dubbio la cronologia dell'ordinamento censitario serviano: slitterebbe quindi di oltre un secolo l'origine cronologica di un ordinamento in classi di censo quale quello di Roma sotto Servio Tullio. Questa prima fase del conflitto tra le due citt\u00e0, si risolse con una tregua quarantennale concessa dai romani ai veienti nel 474 a.C. in cambio di frumento e denaro.\nSia durante lo scontro con gli Etruschi, che nel periodo immediatamente successivo, non mancarono occasioni di scontro con le popolazioni vicine dei Volsci, degli Equi e dei Sabini, che quando non si risolsero con un nulla di fatto, furono tutti favorevoli ai romani, tranne in una occasione, nel 471 a.C., quando i Volsci sconfissero duramente i romani, anche grazie alle divisioni esistenti tra Patrizi e Plebei.\nDivisioni, le cui motivazioni in parte erano state ereditate dai periodi precedenti (come la legge agraria), ed in parte erano frutto di nuove rivendicazioni da parte dei plebei, come quelle legate alla Lex Publilia Voleronis, per la quale i Tribuni dovevano essere eletti nei comizi tributi, cui solo i plebei avevano diritto a partecipare.\nDopo aver respinto l'offensiva delle popolazioni vicine, i Romani si videro ostacolata l'espansione a nord dalla ricca e fiorente citt\u00e0 etrusca di Veio, che le contendeva il dominio sul Tevere. Iniziata nel 477 a.C. (battaglia del Cremera), la guerra si conclude nel 396 a.C. con la distruzione della citt\u00e0 etrusca ad opera di Furio Camillo, dopo un assedio di dieci anni. A questo punto, l'espansione romana nel Centro Italia era, per\u00f2, ancora ostacolata dalla migrazione di Celti e Sanniti.\nTra i bellicosi popoli vicini e le tensioni interne.\nIl periodo che corre tra il 470 a.C. e il 451 a.C., \u00e8 caratterizzato dalle campagne contro le popolazioni vicine, colpevoli di sconfinare e razziare i territori romani o quelli degli alleati, e le crescenti tensioni interne, tra Plebe e Senato, che ruotavano intorno alla Lex Terentilia, con cui i tribuni provarono a limitare i poteri dei consoli, e quindi quello dei Patrizi, ma che non arriv\u00f2 mai ad essere votata.\nDurante il ventennio i pi\u00f9 strenui oppositori esterni furono i Volsci e gli Equi, pi\u00f9 abili come razziatori e guastatori (almeno cos\u00ec vengono descritti da Tito Livio), che come combattenti, e per questo regolarmente sconfitti negli scontri campali dai romani, anche quando questi si trovano in inferiorit\u00e0 numerica. La citt\u00e0 di Anzio viene presa nel 469 a.C., e nel 462 a.C. i Volsci subiscono ingenti perdite ad opera dei romani. \nI Sabini si limitarono a qualche scorribanda, mentre gli Ernici sono riportati tra gli alleati, cui Roma presta aiuto, quando questi subiscono le razzie da parte degli Equi e dei Volsci. La citt\u00e0 di Tusculum si distingue per essere la pi\u00f9 fedele tra gli alleati dei romani, intervenendo nella riconquista del Campidoglio, occupato da Appio Erdonio.\nNel 466 a.C. viene consacrato il tempio di Giove Fidus sul Quirinale, voluto da Tarquinio il Superbo, mentre il censimento del 465 a.C. conta 104.714 cittadini, esclusi orfani e vedove, numero che dovette essere sicuramente ridimensionato dalla pestilenza che colp\u00ec Roma nel 463 a.C. Il decimo censimento Ab Urbe condita del 459 a.C. comunque conta 117.319 abitanti.\nIntanto in citt\u00e0 le tensioni tra Patrizi e Plebei, impegnati nella controversia per l'approvazione della Lex Terentilia, che tra le altre cose provoca l'esilio di Cesone Quinzio, figlio di Cincinnato, raggiungono l'apice nel 460 a.C., quando i dissidi interni, rendono possibile che Appio Erdonio, e i suoi seguaci, prendano il Campidoglio, riconquistato a fatica dalle truppe consolari di Publio Valerio Publicola, ucciso nei combattimenti per riprendere la rocca.\nTra le due fazioni cresce la consapevolezza che la situazione di stallo tra i due ordini sia pericolosa per la stabilit\u00e0 di Roma, per cui, dopo aver inviato una commissione, formata da Spurio Postumio Albo, Aulo Manlio e Sulpicio Camerino, ad Atene, per trascrivere le leggi di Solone, e quindi poterle studiare e riformare le istituzioni romane, dopo molte insistenze da parte dei tribuni della plebe, patrizi e plebei concordarono per la costituzione del primo decemvirato.\nTra gli episodi leggendari spicca la prima dittatura di Cincinnato nel 456 a.C., che sconfitti gli Equi nell'ennesima battaglia del monte Algido, torna ai campi dopo appena 16 giorni di dittatura.\nIl decemvirato, istituito come comitato di saggi per il rinnovamento della Repubblica, compito che port\u00f2 a termine con l'emanazione delle Leggi delle XII tavole, si svilupp\u00f2 come tentativo di istituire un governo autoritario, che escludesse i plebei da qualsiasi magistratura e decisione nel governo della citt\u00e0. A questo tentativo i plebei risposero con la minaccia della secessione (in questi eventi si inserisce la vicenda di Verginia) e alla fine ottennero il ripristino di tutte le magistrature ordinarie, nonch\u00e9 l'esilio per i decemviri e la messa in stato di accusa di Appio Claudio e Spurio Oppio Cornicino, i pi\u00f9 odiati tra i decemviri.\nRistabilite le prerogative della plebe, e dei suoi campioni i tribuni della plebe, la citt\u00e0 vive con relativa tranquillit\u00e0 la dialettica tra le due classi sociali, tanto che il breve tentativo dei tribuni consolari, rimasti in carica per soli tre mesi nel 444 a.C., non porta gravi conseguenze per la stabilit\u00e0 interna della citt\u00e0.\nNel 443 a.C. viene istituita la carica del censore, preposto ai censimenti, per liberare i consoli di un'attivit\u00e0 che non riuscivano a portare a termine, se non saltuariamente.\nIl periodo tra il 440 a.C. e il 406 a.C. internamente fu caratterizzato dalle tensioni tra plebei e patrizi, reso dall'alternanza di consoli e tribuni consolari alla guida della citt\u00e0 (anche se di fatto furono sempre eletti patrizi alle supreme magistrature), ed esternamente dal rinvigorirsi delle spinte anti-romane nelle popolazioni vicine, che furono affrontate dall'urbe con la nomina di un dittatore (ben cinque nel periodo), a significare di come fossero considerate serie queste minacce dai romani. Comunque nel 420 a.C. i plebei ottennero di poter accedere alla carica di questore, anche se si deve aspettare il 409 a.C., perch\u00e9 tre plebei fossero eletti alla carica, fino a quel momento ad appannaggio dei patrizi.\nA nord Roma dovette fronteggiare la pressione di Veio, sconfitta due volte davanti alle mura della citt\u00e0 alleata di Fidene, nel 437 a.C. e nel 426 a.C. (terza dittatura di Mamerco Emilio Mamercino), risolvendo la crisi con la distruzione di Fidene e una tregua ventennale con gli etruschi, mentre a sud continua a farsi sentire la pressione dei mai domati Volsci, capaci di impegnare a fondo i romani nel 423 a.C., malamente condotti dal console Gaio Sempronio Atratino, che per questo fu condannato a pagare una multa di 15.000 assi.\nLa supremazia dei romani sui Volsci non fu comunque mai in dubbio, come dimostrano le vittorie romane ad Anzio nel 408 a.C. e ad Anxur nel 406 a.C., conquistata e saccheggiata dai romani. In questo stesso anno, scaduta la tregua, fu nuovamente dichiarata guerra (la terza) alla citt\u00e0 etrusca di Veio.\nLa conquista di Veio.\nNel 405 a.C., inizi\u00f2 il decennale assedio di Veio, dopo che l'anno precedente era stata dichiarata guerra alla potente citt\u00e0 etrusca. Da parte loro i Veienti non riuscirono a trovare alleati nelle altre citt\u00e0 etrusche.\nIl conflitto ebbe una svolta quando nel 403 a.C. i romani iniziarono a costruire fortini per controllare il territorio veiente, e terrapieni e macchine d'assedio (vinea, torri e testuggini) per stringere l'assedio alla citt\u00e0. La messa in opera di queste opere, comport\u00f2 la necessit\u00e0 di mantenere i soldati in armi, anche durante l'autunno e l'inverno, quando tradizionalmente i cittadini-soldati tornavano in citt\u00e0 per attendere alle proprie cose, per evitare che le stesse, lasciate incustodite, fossero disfatte o distrutte dai nemici.\nNonostante la decisa opposizione dei Tribuni della plebe, si giunse alla straordinaria decisione di mantenere l'esercito in armi ad assediare Veio finch\u00e9 questa non sarebbe caduta; ai soldati in armi la citt\u00e0 avrebbe garantito il soldo grazie ad una nuova imposizione straordinaria.\nVeio dal canto suo trov\u00f2 l'appoggio dei Capenati e dei Falisci, nel 402 a.C. e nel 399 a.C., appoggio che inizialmente non riusc\u00ec ad allentare la pressione dell'assedio romano.\nNel 396 a.C. per\u00f2 i Capenati e i Falisci riuscirono a sorprendere i romani in un'imboscata, dove insieme a molti soldati, trov\u00f2 la morte anche Gneo Genucio Augurino, uno dei 6 tribuni consolari eletti per quell'anno; come per altre situazioni di crisi Roma reag\u00ec nominando un dittatore, che questa volta fu trovato nella persona di Marco Furio Camillo.\nFurio Camillo, dopo essersi coperto le spalle sbaragliando Capenati e Falisci, intensific\u00f2 l'assedio di Veio, iniziando anche la costruzione di una galleria sotterranea, che arrivava fin sotto la cittadella di Veio. Completata l'opera, il dittatore attacc\u00f2 in forze e in pi\u00f9 punti le mura della citt\u00e0, per dissimulare la presenza di soldati nella galleria sotterranea.\nVeio fu conquistata, con grande bottino per i romani, che con questa vittoria posero le basi della propria supremazia sull'altra sponda del Tevere, fino ad allora controllata da popolazioni etrusche. Ma proprio la questione della suddivisione del bottino, cos\u00ec ingente come mai si era visto a Roma, da dividere tra soldati, cittadini, erario e templi, avrebbe portato ulteriori divisioni all'interno della citt\u00e0.\nDurante i 10 anni di assedio, a Roma non mancarono i consueti attacchi dei Volsci, che tentavano di riconquistare Anxur e degli Equi, che per\u00f2 furono facilmente contrastati dalle pi\u00f9 organizzate legioni romane.\nL'invasione celtica.\nLa caduta di Veio aveva comportato un riequilibrio degli assetti politici delle altre capitali etrusche e delle loro tradizionali tensioni interne: l'ostilit\u00e0 verso Veio era malamente adombrata dalla neutralit\u00e0 manifestata dalle altre citt\u00e0 della dodecapoli etrusca gravitante intorno al \"Fanum Voltumnae\": in almeno un caso, questa ostilit\u00e0 era apertamente sfociata nell'aperta alleanza offerta a Roma da Caere (Cerveteri). Un altro effetto fu l'accresciuta consapevolezza delle potenzialit\u00e0, anche militari, della \"res publica\".\nContemporaneamente, verso la fine del V secolo a.C., numerose popolazioni celtiche cominciarono a migrare dall'Europa Settentrionale (a est del Reno ed a nord del Danubio) per insediarsi nei territori dell'attuale Francia, Spagna e Gran Bretagna. Attorno al 400 a.C., infatti, alcune di queste popolazioni raggiunsero l'Italia Settentrionale. E cos\u00ec a minare il clima di fiducia e a mettere in allarme Roma furono proprio i Celti, della trib\u00f9 dei Senoni, i quali attaccarono la citt\u00e0 etrusca di \"Clusium\", non molto distante dalla sfera d'influenza di Roma. Gli abitanti di Chiusi, sopraffatti dalla forza dei nemici, superiori in numero e per ferocia, chiesero aiuto a Roma, che rispose all'appello. Cos\u00ec, quasi senza volerlo, i Romani si ritrovarono ad essere il principale obiettivo di questo popolo calato dal Nord.\nI Romani li fronteggiarono in una battaglia campale presso il fiume Allia variamente collocata tra il 390 e il 386 a.C. I Galli, guidati dal condottiero Brenno, sconfissero un'armata romana di circa 15.000 soldati e incalzarono i fuggitivi fin dentro la stessa citt\u00e0, che fu costretta a subire una parziale occupazione e un umiliante sacco, prima che gli occupanti fossero scacciati o, secondo altre fonti, convinti ad andarsene dietro pagamento di un riscatto.\nRoma resiste.\nL'episodio del Sacco di Roma ebbe l'effetto di indebolire Roma e rivitalizzare la speranza dei popoli confinanti di riuscire ad intaccare la potenza romana.\nNel decennio successivo all'invasione dei Senoni Roma dovette combattere per ribadire la propria superiorit\u00e0 sulle popolazioni confinanti, non solo quelle tradizionalmente nemiche come Volsci, Equi ed Etruschi, ma anche su quelle ritenute alleate, come i Tuscolani, che evitarono la punizione di Roma solo aprendo completamente la citt\u00e0 alle truppe condotte da Furio Camillo e ottenendo il perdono dal Senato di Roma. Anche i Prenestini, nel 380 a.C., provarono ad uscire dall'orbita romana, ma furono duramente sconfitti dai romani. L'effetto principale della sconfitta subita dai Galli fu quello di affidare la conduzione delle guerre a dei dittatori, o al tribuno consolare pi\u00f9 esperto, come sempre accadde quando tra questi era eletto Furio Camillo.\nLe guerre con le popolazioni confinanti non impedirono per\u00f2 che a Roma si sviluppasse una forte dialettica interna, tra Plebei e Patrizi; in questo periodo si ripresent\u00f2 con forza la questione dei romani tratti in schiavit\u00f9 per debiti, visto che a soffrirne maggiormente erano i piccoli proprietari terrieri plebei che, a causa delle vicende belliche, cui pure partecipavano, finivano in schiavit\u00f9 perch\u00e9 non riuscivano ad onorare i debiti contratti.\nIl conflitto tra patrizi e plebei port\u00f2 ad una situazione di stallo tra il 375 a.C. e il 371 a.C., quando a Roma non furono eletti i tribuni consolari, a causa dei veti posti dai tribuni della plebe Gaio Licinio Stolone e Lucio Sestio Laterano, come reazione alle politiche ostruzionistiche dei patrizi, contrari alle loro proposte di legge, volte ad equilibrare i rapporti di forza tra i due ordini.\nIl durissimo conflitto tra plebei e patrizi, trov\u00f2 un momento di sintesi, con la promulgazione, nel 367 a.C., delle Leges Liciniae Sextiae, che, tra le altre cose, permettevano l'accesso al consolato dei plebei.\nNel periodo successivo, e fino al 350 a.C., Roma condusse con successo una serie di campagne militari contro gli Ernici, contro la citt\u00e0 etrusca di Tarquinia, cui in diverse occasioni si allearono i Falisci, e successivamente contro i Galli, cui si allearono, in funzione anti-romana, i tiburtini (mentre Ernici e Latini si allearono a Roma).\nDurante questo periodo, nonostante la \"Leges Liciniae Sextiae\", i patrizi tentarono, con alterne fortune, di ottenere l'elezioni di candidati patrizi per entrambe le cariche consolari, non esitando a ricorrere all'elezione di un dittatore, unicamente allo scopo di controllare l'elezione consolare, e non, come normalmente accadeva, per far fronte ad un grave pericolo militare.\nDopo gli accordi stipulati con Etruschi e Latini, Roma pot\u00e9 avviare, nella seconda met\u00e0 del IV secolo a.C., un intenso processo di espansione verso il Meridione della penisola italica. Nel 348 a.C. rinnov\u00f2 il trattato con Cartagine, gi\u00e0 stipulato al tempo del passaggio dalla monarchia alla repubblica, attorno al 509 a.C.\nDalle guerre sannitiche alla conquista della Magna Grecia (343 - 272 a.C.).\nDal \"Latium vetus\" alle guerre sannitiche (343-290 a.C.).\nTra il 343 a.C. e il 341 a.C. Roma dovette affrontare il primo dei tre confronti con il bellicoso popolo dei Sanniti. Causa della prima guerra sannitica, vinta dai romani, il controllo della ricca citt\u00e0 di Capua. Tra il 340 e il 338 a.C., Roma dovette combattere una nuova e sanguinosa guerra, la guerra latina, che vinse solo a prezzo di grandissimi sforzi. Vinta la guerra, Roma divenne padrona del Lazio, avendo ottenuto la definitiva supremazia sui Latini.\nNel 326 a.C., poi, si riapr\u00ec il conflitto con i Sanniti, la seconda guerra sannitica; si tratt\u00f2 di una guerra ultra ventennale, che vide aspri combattimenti tra sanniti e romani, che subirono anche dei rovesci, come nella famosa battaglia delle Forche Caudine. Lo scontro coinvolse anche i popoli vicini, di volta in volta alleati con i romani o con i sanniti, e per la prima volta Roma si trov\u00f2 a combattere in Apulia e Lucania.\nLa guerra, la cui iniziativa rimase comunque costantemente in mano ai romani, sembr\u00f2 potesse volgere a favore dei Sanniti, tra il 310 a.C. e il 309 a.C., periodo in cui riprese lo scontro tra Romani ed Etruschi, e nel quale, per la prima volta, l'esercito romano si avventur\u00f2 oltre la Selva Cimina, in pieno territorio etrusco. I Sanniti ripresero l'iniziativa contro i romani ma furono fermati da questi ultimi nei pressi di Longula, mentre gli Etruschi subivano due importanti sconfitte nella Battaglia del lago Vadimone e Perugia; gli Etruschi si arresero e fu loro concessa una tregua trentennale. Con un unico fronte attivo, i romani vinsero la decisiva battaglia di Boviano nel 305 a.C., cui segu\u00ec nel 304 a.C. il trattato di pace tra i romani, vittoriosi, ed i sanniti.\nContro i Sanniti Roma combatt\u00e9, infine, una terza guerra tra il 298 e il 290 a.C., al termine della quale ogni resistenza poteva dirsi annientata. I Sanniti dovettero abbandonare le loro mire territoriali e fornire contingenti di truppe ausiliarie alle legioni romane. Il tempo di liquidare gli ultimi avversari nella regione (lotte con i Galli Senoni, 285-282 a.C.) e Roma si assicur\u00f2 il predominio nell'Italia centrale.\nLa vittoria romana nelle tre guerre sannitiche (343-341; 326-304; 298-290 a.C.) assicur\u00f2 dunque all'Urbe il controllo di buona parte dell'Italia centro-meridionale; le strategie politiche e militari attuate da Roma - quali la fondazione di colonie di diritto latino, la deduzione di colonie romane e la costruzione della via Appia - testimoniano la potenza di tale spinta espansionistica verso Sud. L'interesse per il dominio territoriale non era infatti una semplice prerogativa di alcune famiglie aristocratiche, tra cui la \"gens Claudia\", ma investiva tutta la scena politica romana, e a esso aderiva l'intero senato assieme alla plebe. A sollecitare l'avanzata verso Sud erano infatti interessi di tipo economico e culturale; a frenarla contribuiva invece la presenza di una civilt\u00e0, quella della Magna Grecia, ad alto livello di organizzazione militare, politico e culturale, capace di resistere all'espansione romana.\nLa strategia romana si basava dunque sulla capacit\u00e0 di rompere i legami di solidariet\u00e0 tra popoli diversi o tra citt\u00e0, in modo tale da indebolire le capacit\u00e0 di resistenza dei nemici: a tale fine puntavano le deduzioni coloniarie in terra straniera (\"Luceria\" nel 315 o 314; \"Venusia\" nel 291 a.C.) e l'avanzamento verso Sud della via Appia. A tali processi, che non erano direttamente rivolti verso i centri della Magna Grecia, aveva contribuito in particolare l'opera di Appio Claudio Cieco, che, caratterizzato da una forte sensibilit\u00e0 verso la societ\u00e0 greca, fu tra i primi ad intendere la fusione tra di essa e il mondo romano come un'occasione di profondo arricchimento per l'Urbe. Egli si era reso, in particolare, interprete delle esigenze della plebe urbana, interessata a intessere rapporti commerciali con i mercanti greci e oschi.\nDurante e subito dopo le Guerre sannitiche, Roma mantenne un atteggiamento ambiguo nei confronti dei popoli italici pi\u00f9 meridionali, i Lucani, che ora appoggi\u00f2 ora osteggi\u00f2 secondo le convenienze del momento. Intorno al 303 a.C. sigl\u00f2 un trattato con i Lucani, incoraggiandone le aspirazioni contro Taranto, salvo accordarsi anche con la stessa citt\u00e0 greca e sostenerne indirettamente la lotta contro gli Italici. Il doppio gioco era motivato dalla volont\u00e0 di includere comunque i Lucani nella propria rete diplomatica, in quel momento tutta tesa a piegare i Sanniti, ma senza che veri interessi comuni propiziassero legami pi\u00f9 forti. Rispetto all'ordinamento che Roma stava dando alla Penisola, l'assetto dei territori occupati dai Lucani rimase in uno stato fluido, basato su semplici alleanze, fino alle guerre puniche.\nNon \u00e8 possibile determinare con precisione quali fossero i rapporti commerciali che univano Roma con i centri della Magna Grecia, ma risulta probabile una certa compartecipazione di interessi commerciali tra l'Urbe e le citt\u00e0 greche della Campania, testimoniata dall'emissione, a partire dal 320 a.C., di monete romano-campane. Non \u00e8 tuttavia chiaro se tali intese commerciali siano state il fattore o il prodotto delle guerre sannitiche e dell'espansione romana verso Meridione, e non \u00e8 dunque possibile determinare quale sia stato l'effettivo peso dei \"negotiatores\" nella politica espansionistica, almeno fino alla seconda met\u00e0 del III secolo a.C. A determinare la necessit\u00e0 di un'espansione territoriale verso Sud erano, per\u00f2, anche le esigenze della plebe rurale, che richiedeva nuove terre coltivabili che l'espansione nell'Italia centrale e settentrionale non era bastata a procurare.\nRoma e la Magna Grecia, fino a Pirro (280-272 a.C.).\nConsolidata la propria egemonia sull'Italia centro-meridionale, Roma arriv\u00f2 a scontrarsi con le citt\u00e0 della Magna Grecia e con la potente Taranto: con il pretesto di soccorrere la citt\u00e0 di Thurii, minacciata, Roma viol\u00f2 intenzionalmente un patto stipulato con Taranto nel 303 a.C., scatenando la guerra.\nA partire dalla seconda met\u00e0 del IV secolo a.C., la Magna Grecia cominci\u00f2 lentamente a tramontare sotto i continui attacchi delle popolazioni sabelliche di Bruzi e Lucani. Le citt\u00e0 pi\u00f9 meridionali, tra cui Taranto era la pi\u00f9 importante grazie al commercio con le popolazioni dell'entroterra e la Grecia stessa, furono pi\u00f9 volte costrette ad assoldare mercenari provenienti dalla \"madre patria\", come Archidamo III di Sparta negli anni 342-338 a.C. o Alessandro il Molosso negli anni 335-330 a.C., per difendersi dagli attacchi dalle popolazioni italiche che, con la nuova federazione dei Lucani, alla fine del V secolo a.C. si erano espanse fino alle coste del Mar Ionio. Nel corso di queste guerre i Tarentini, nel tentativo di far valere i propri diritti sull'Apulia, stipularono un trattato con Roma, di consueto collocato nell'anno 303 a.C. ma forse risalente gi\u00e0 al 325 a.C., secondo il quale alle navi romane non era concesso di superare ad Oriente il promontorio Lacinio (oggi capo Colonna, presso Crotone). La successiva alleanza di Roma con Napoli nel 327 a.C. e la fondazione della colonia romana di \"Luceria\" nel 314 a.C. preoccuparono non poco i Tarantini che temevano di dover rinunciare alle loro ambizioni di conquista sui territori dell'Apulia settentrionale a causa dell'avanzata romana.\nNuovi attacchi da parte dei Lucani costrinsero, ancora una volta, i Tarantini a chiedere aiuto ai mercenari della \"madre patria\": fu ingaggiato questa volta un certo Cleonimo di Sparta (303-302 a.C.), che fu, per\u00f2, sconfitto dalle popolazioni italiche, forse sobillate dagli stessi Romani. Il successivo intervento di un altro paladino della grecit\u00e0, Agatocle di Siracusa, port\u00f2 di nuovo l'ordine nella regione con la sconfitta dei Bruzi (298-295 a.C.), ma la fiducia dei Greci delle piccole citt\u00e0 dell'Italia meridionale in Taranto e Siracusa inizi\u00f2 a svanire a vantaggio di Roma, che nel contempo si era alleata con i Lucani ed era risultata vittoriosa a settentrione su Sanniti, Etruschi e Celti (vedi terza guerra sannitica e guerre tra Celti e Romani).\nMorto Agatocle di Siracusa nel 289 a.C., fu Thurii a chiedere per prima l'intervento romano contro i Lucani nel 285 a.C. e poi nel 282 a.C. In questa seconda circostanza fu inviato il console Gaio Fabricio Luscino per respingere i Lucani, in un primo tempo alleati dei Romani, ma poi ribellatisi, e porre nella stessa Thurii una guarnigione romana. Non pass\u00f2 molto tempo prima che il principe lucano Stenio Stallio fosse sconfitto, come riportano i \"Fasti triumphales\", e le citt\u00e0 di Reggio (dove fu posta una guarnigione romana di 4.000 armati), Locri e Crotone chiedessero di essere poste sotto la protezione di Roma. Quest'ultima si veniva cos\u00ec a trovare proiettata verso il Meridione d'Italia.\nL'aiuto accordato da Roma a Thurii fu visto dai Tarantini come un atto compiuto in violazione dell'accordo che le due citt\u00e0 avevano firmato diversi anni prima: sebbene le operazioni militari romane fossero state compiute per via di terra, Thurii gravitava pur sempre sul golfo di Taranto, a nord della linea di demarcazione stabilita presso il capo Lacinio; Taranto temeva dunque che il suo ruolo di patronato nei confronti delle altre citt\u00e0 italiche venisse meno.\nRoma, tuttavia, in aperta violazione degli accordi, forse per la forte pressione esercitata dai \"negotiatores\" o forse perch\u00e9 gli accordi stessi erano ritenuti decaduti, nell'autunno del 282 a.C. invi\u00f2 una piccola flotta duumvirale composta da dieci imbarcazioni da osservazione nel golfo di Taranto che provoc\u00f2 i tarantini; le navi, guidate dall'ammiraglio Lucio Valerio Flacco o dall'ex console Publio Cornelio Dolabella, erano dirette a Thurii o verso la stessa Taranto, con intenzioni amichevoli. I Tarantini, che stavano celebrando in un teatro affacciato sul mare delle feste in onore del dio Dioniso, in preda all'ebbrezza, scorte le navi romane, credettero che esse stessero avanzando contro di loro e le attaccarono: ne affondarono quattro e una fu catturata, mentre cinque riuscirono a fuggire; tra i Romani catturati, alcuni furono imprigionati, altri mandati a morte.\nDopo l'attacco alla flotta romana, i Tarantini, resisi conto che la loro reazione alla provocazione romana avrebbe potuto condurre alla guerra e convinti dell'atteggiamento ostile di Roma, marciarono contro Thurii, che fu presa e saccheggiata; la guarnigione che i Romani avevano posto a tutela della citt\u00e0 ne fu scacciata assieme agli esponenti dell'aristocrazia locale. In seguito a questi eventi i Tarentini decisero di invocare l'aiuto del re d'Epiro Pirro, che, giunto in Italia nel 280 a.C. con un esercito composto anche da numerosi elefanti, riusc\u00ec a sconfiggere i Romani a Heraclea e ad Ascoli, seppure a costo di gravissime perdite; dopo un tentativo fallito di consolidare il suo potere sul Sud Italia invadendo la Sicilia (dove fu respinto dalle citt\u00e0 siceliote alleatesi con Cartagine), l'epirota marci\u00f2 dunque contro i Romani che, riorganizzatisi, erano tornati a minacciare Taranto, ma fu duramente sconfitto a Maleventum nel 275 a.C. e costretto a tornare oltre l'Adriatico. Taranto, dunque, fu nuovamente assediata nel 275 a.C. e costretta alla resa nel 272 a.C.: Roma era cos\u00ec potenza egemone nell'Italia peninsulare, a sud dell'Appennino Ligure e Tosco-Emiliano.\nLa Repubblica mediterranea (264-146 a.C.).\nDalla prima guerra punica all'instaurazione delle province di Sicilia e Sardegna (264-237 a.C.).\nTerminate le guerre contro Pirro e le colonie greche dell'Italia meridionale, Roma aveva ormai ottenuto il controllo della penisola italiana, dagli Appennini settentrionali fino alla Puglia e alla Calabria. I Romani vennero cos\u00ec in contatto con i Cartaginesi, che rappresentavano in quel momento la maggior potenza del Mediterraneo occidentale. Ai Cartaginesi appartenevano oltre ai territori africani, anche quelli di Sardegna e Corsica, oltre a Malta, Pantelleria, parte della Sicilia occidentale (quella orientale era invece sotto il controllo dei Greci, in costante lotta con i Punici) e le Baleari.\nFino a questo momento Roma e Cartagine non si erano mai scontrate, al contrario avevano pi\u00f9 volte rinnovato dei trattati di amicizia e alleanza tra loro, che definivano le rispettive zone di influenza. Questo stato di cose cambi\u00f2 quando Roma, padrona della penisola italica, inizi\u00f2 a pensare di estendere la sua influenza anche sulla Sicilia, che rappresentava il principale e pi\u00f9 vicino \"granaio\" da cui Roma si poteva approvvigionare per le sue crescenti esigenze.\nL'occasione di intervenire negli affari siciliani fu data ai Romani dalla richiesta di aiuto fatta dai Mamertini (mercenari campani), che si erano impadroniti di Messina, ma che poi erano stati posti sotto assedio dai Siracusani di Gerone II. E se i Mamertini, in un primo momento, chiesero l'aiuto cartaginese, quando i Siracusani si ritirarono e la presenza punica si fece sempre pi\u00f9 ingombrante, invocarono l'aiuto di Roma, la quale accett\u00f2, poich\u00e9 temeva che Cartagine potesse battere Siracusa ed occupare l'intera isola. Il senato, riluttante a imbarcarsi in un'impresa tanto rischiosa, arriv\u00f2 ad uno stallo e la questione venne rimessa all'assemblea popolare: qui maggiore voce in capitolo l'aveva la parte mercantile e popolare di Roma, che era anche interessata al possibile controllo delle ricchezze e delle scorte di grano in Sicilia (isola gi\u00e0 nota per le risorse soprattutto nelle citt\u00e0 greche), nonch\u00e9 alla possibilit\u00e0 di fondare colonie per aprire nuovi mercati e allentare la pressione sociale e demografica nella capitale. Cos\u00ec in assemblea fu deciso di accettare la richiesta dei mamertini. Venne posto il console Appio Claudio Caudice a capo di una spedizione militare con l'ordine di attraversare lo stretto di Messina. I Cartaginesi interpretarono questo intervento come una violazione dei trattati esistenti e dichiararono guerra a Roma, dando inizio alla prima guerra punica.\nDopo una prima fase di scontri terrestri, dove i Romani risultarono vincitori, Roma decise di sfidare i Cartaginesi sul mare, che ne avevano il dominio assoluto, e, approntata un'imponente flotta (con navi dotate di \"corvo\"), sconfisse i nemici a Milazzo (nel 260 a.C.). Nel tentativo di infliggere una sconfitta decisiva a Cartagine, il console Marco Atilio Regolo, sconfitta la flotta nemica a Capo Ecnomo (256 a.C.), sbarc\u00f2 in Africa, non molto distante dalla stessa Cartagine, dove fu per\u00f2 sconfitto ed ucciso (nel 246 a.C.). La guerra continu\u00f2 negli anni successivi, con alterne fortune tra i due contendenti, fino a quando nel 241 a.C., venne approntata da Roma una nuova flotta che, guidata da Gaio Lutazio Catulo, sconfisse nuovamente i Cartaginesi nella decisiva battaglia delle isole Egadi. Sottratto ai nemici il predominio sul mare, i Romani poterono concludere anche le operazioni terrestri, sottomettendo buona parte della Sicilia (a parte Siracusa, che rimaneva indipendente) e costringendo Cartagine alla resa. La guerra era cos\u00ec protratta per oltre vent'anni, dal 264 a.C. al 241 a.C.\nCartagine fu, cos\u00ec, costretta a versare a Roma enormi somme (3.200 talenti euboici in 10 anni) quale risarcimento per la fine della guerra, oltre alla restituzione totale di tutti i prigionieri di guerra senza riscatto. La ricca Sicilia era persa e passata sotto il controllo di Roma (con il divieto per Cartagine di portare la guerra a Gerone II di Siracusa) e, nell'impossibilit\u00e0 di pagare i mercenari libici e numidi che utilizzava, dovette subire una sanguinosa rivolta che richiese 3 anni di sforzi ed efferatezze per essere domata. Approfittando di questa rivolta inoltre Roma occup\u00f2 la Sardegna (238 a.C.) e la Corsica (237 a.C.), costringendo Cartagine a dover pagare un ulteriore indennizzo di altri 1.200 talenti per evitare un riaccendersi della guerra che la citt\u00e0 non poteva assolutamente permettersi. Ci\u00f2 venne visto come una ferita umiliante dai cartaginesi, che per\u00f2 non poterono far altro che accettare la sconfitta senza aver combattuto.\nIlliri e Celti della pianura padana (230-219 a.C.).\nTerminata con successo la prima guerra punica, il Senato romano dibatteva non sul \"come\" o sul \"se\" allargare la dominazione, ma sul \"dove\" indirizzare le capacit\u00e0 belliche e le incredibili risorse economiche che stavano arrivando all\"Aerarium\". Decise alla fine di indirizzarle in tutte le direzioni. Inizi\u00f2 cos\u00ec la penetrazione nella Pianura Padana, per sbarrare la strada ai Liguri che cercavano la via del sud e per fermare definitivamente il pericolo dei Galli. Qualche anno pi\u00f9 tardi, dopo aver fermato un'altra invasione celtica che si era spinta fino a Chiusi in Etruria (quella dei Galli Boi e degli Insubri dell'attuale Lombardia) nella battaglia di Talamone (225 a.C.), le legioni passarono all'offensiva nella pianura padana, riportando una grande vittoria presso \"Clastidium\" (nel 222 a.C.), che fu seguita dalla deduzione delle colonie di Piacenza e Cremona (nel 218 a.C.) oltre alla costruzione di arterie stradali che collegassero i nuovi territori con Roma, come la \"via Flaminia\" (nel 220 a.C.).\nContestualmente cercava di dare sfogo alle necessit\u00e0 di fornire la terra ai reduci con la creazione di varie colonie, iniziando a dar vita ad una politica che fosse attenta all'attivit\u00e0 della regina Teuta che, alla testa dei pirati dell'Illiria, disturbava la navigazione nell'Adriatico (nel 230-229 a.C.). Roma riusc\u00ec a sconfiggere i pirati illirici, sottoponendo poi buona parte dell'Illiria a tributo e cominciando la penetrazione in quel territorio. L'intervento romano fu risolutivo, poich\u00e9 nell'arco di dieci anni la pirateria illirica fu debellata. Questo nuovo scenario diede la possibilit\u00e0 a Roma di affacciarsi nella parte orientale del Mediterraneo, entrando in contatto diretto con le citt\u00e0-stato della Grecia, della Macedonia, della Lega etolica sottoposte in varia misura agli attacchi dei pirati e in lotta fra di loro.\nLa seconda guerra punica (219-202 a.C.).\nRisolto in qualche modo il problema generato dai mercenari, Cartagine cerc\u00f2 una via per riprendere il suo cammino storico. Il governo della citt\u00e0 era diviso principalmente fra il partito dell'aristocrazia terriera, capeggiato dalla famiglia degli Annone da una parte, e il ceto imprenditoriale e commerciale che faceva riferimento ad Amilcare e in genere ai Barcidi. Annone propugnava l'accordo con Roma e l'allargamento del potere cartaginese verso l'interno dell'Africa, in direzione opposta alla citt\u00e0 rivale. Amilcare vedeva nella Spagna, dove Cartagine gi\u00e0 da secoli manteneva larghi interessi commerciali, il fulcro economico per la ripresa delle finanze puniche.\nPoliticamente sconfitto Amilcare, che aveva avuto un ruolo di primo piano nella repressione della rivolta dei mercenari, non ottenendo dal Senato cartaginese le navi per andare in Spagna, prese il comando dei reparti mercenari rimasti e con una marcia incredibile attravers\u00f2 tutto il nordafrica fiancheggiando la costa fino allo stretto di Gibilterra. Amilcare, che era accompagnato dal figlio Annibale e dal genero Asdrubale attravers\u00f2 lo stretto di Gibilterra e, seguendo la costa spagnola, la percorse verso oriente alla ricerca di nuove ricchezze per la sua citt\u00e0.\nLa spedizione cartaginese prese l'aspetto di una conquista, a partire dalla citt\u00e0 di \"Gades\" (oggi Cadice), sebbene fosse stata inizialmente condotta senza l'autorit\u00e0 del senato cartaginese. Dal 237 a.C., anno della partenza dall'Africa al 229 a.C., anno della sua morte in combattimento, Amilcare riusc\u00ec a rendere la spedizione autosufficiente dal punto di vista economico e militare, tanto da riuscire ad inviare a Cartagine grandi quantit\u00e0 di merci e metalli (grazie ai ricchi giacimenti di metalli della regione appena conquistata) richiesti alle trib\u00f9 ispaniche come tributo. Morto Amilcare il genero ne prese il posto per otto anni e inizi\u00f2 una politica di consolidamento delle conquiste. Con patti e trattati si accord\u00f2 con i vari popoli locali e fond\u00f2 una nuova citt\u00e0. La chiam\u00f2 Karth Hadasht, cio\u00e8 Citt\u00e0 Nuova, cio\u00e8 Cartagine, oggi Cartagena.\nImpegnati con i Galli, i Romani preferirono accordarsi con Asdrubale e nel 226 a.C., spinti anche dall'alleata Marsiglia che vedeva avvicinarsi il pericolo, che poneva l'Ebro come limite dell'espansione di Cartagine. Si riconosceva cos\u00ec, in modo implicito, anche il nuovo territorio soggetto al controllo cartaginese. La svolta si ebbe nel 221 a.C., quando Asdrubale, fu ucciso da un mercenario gallo e l'esercito cartaginese scelse all'unanimit\u00e0 Annibale, che aveva solo 26 anni, come suo terzo comandante in Spagna. Cartagine, una volta radunato il popolo, decise di ratificare la designazione dell'esercito.\nQuando nel 218 a.C. il generale punico Annibale Barca attacc\u00f2 la citt\u00e0 di Sagunto, alleata di Roma, ma a sud dell'Ebro, il Senato romano dopo alcune esitazioni dichiar\u00f2 guerra a Cartagine. Era l'inizio della seconda guerra punica. Polibio contestava le cause della guerra che lo storico latino Fabio Pittore, avrebbe individuato nell'assedio di Sagunto e nel passaggio delle armate cartaginesi del fiume Ebro. Egli riteneva si trattasse soltanto di due avvenimenti che ne sancivano l'inizio cronologico della guerra, ma non le cause profonde della stessa. La guerra fu inevitabile, solo che come scrive Polibio, \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\".\nAnnibale valic\u00f2 le Alpi con un potente esercito comprendente anche elefanti e attacc\u00f2 Roma da Nord, sconfiggendo le legioni presso il Ticino, la Trebbia e il Trasimeno. Dopo una fase di stallo, durante la quale Roma pot\u00e9 riorganizzarsi, grazie alla politica attuata dal \"dictator\" Quinto Fabio Massimo, soprannominato \"Cunctator\" (temporeggiatore), le legioni romane al comando dei consoli Lucio Emilio Paolo e Gaio Terenzio Varrone subirono una pesante sconfitta contro Annibale a Canne (216 a.C.).\nNumerose citt\u00e0 si alleavano con i Cartaginesi e anche la Macedonia di Filippo V scendeva in guerra contro Roma. Infatti Filippo, reso audace dalla sconfitta romana a Canne si era alleato nel 215 a.C. con Annibale, con l'intenzione di procurare uno sbocco sul mar Adriatico al suo regno. Filippo fu contrastato dall'azione del console romano Marco Valerio Levino, che riusc\u00ec a contenerne l'azione grazie soprattutto ad un sistema di alleanze con i nemici del re macedone. La guerra, che non raggiunse mai l'intensit\u00e0 di quella che si stava combattendo in Italia, termin\u00f2 nel 205 a.C. (quindi 3 anni prima della conclusione della seconda guerra punica) con la pace di Fenice con la quale Filippo ottenne uno sbocco sull'Adriatico.\nAnnibale per\u00f2 si attard\u00f2 nel Sud Italia (\"ozi di Capua\"), mentre i Romani, seppure provati, poterono lentamente ricostituire le proprie forze: il console Publio Cornelio Scipione ottenne diverse vittorie sui Cartaginesi in Spagna, mentre in Italia i consoli Marco Livio Salinatore e Gaio Claudio Nerone sconfissero e uccisero il fratello di Annibale, Asdrubale, presso il Metauro, mentre si apprestava a portare rinforzi alle forze puniche in Italia.\nRoma riusc\u00ec ben presto a recuperare le citt\u00e0 italiche che l'avevano tradita per allearsi con Annibale, il quale, stremato da un decennio di guerra e vistosi negare i rinforzi dalla madrepatria, fu costretto a fare ritorno in Africa nel 203 a.C., dopo che Scipione, conquistata la Penisola Iberica e ristabilita la situazione in Italia, era sbarcato nel territorio nemico per tentare di ottenere una vittoria definitiva. I due generali si scontrarono nel 202 a.C. a Zama, e l'esercito romano ottenne una sofferta ma decisiva vittoria, che costrinse Cartagine a capitolare e ad accettare le dure condizioni di pace imposte da Roma.\nLa guerra, che si protrasse per circa un ventennio (dal 219 a.C. al 202 a.C.), pu\u00f2 a buon diritto essere considerata una specie di \"guerra mondiale\". Fu combattuta principalmente nei territori dell'Italia meridionale ma vide pesantemente coinvolte anche la Spagna e il territorio metropolitano di Cartagine. Inoltre vennero coinvolte le diplomazie di quasi tutto il Mar Mediterraneo dalla Numidia di Siface e Massinissa fino alle dinastie che reggevano l'Egitto, la Siria, i vari staterelli dell'Anatolia, la Grecia e la Macedonia di Filippo V. Seppure alla fine vincitrice, Roma pag\u00f2 comunque a caro prezzo il lungo conflitto contro Annibale. I Romani vissero per anni nell'incubo di una guerra interminabile e di un nemico alle porte che sembrava inafferrabile. Lo sforzo bellico fu pesantissimo, sul piano economico e civile: per anni intere regioni italiche furono saccheggiate e devastate dalle continue operazioni militari, con danni enormi per l'agricoltura e per i commerci, che a lungo restarono bloccati, per la pressione di Galli a nord e la presenza di Annibale a sud. Tutto ci\u00f2 senza contare il pesantissimo bilancio in termini di vite umane. Nei 17 anni di guerra morirono circa 300.000 italici su una popolazione che, dopo la secessione delle regioni meridionali, era di soli 4 milioni di abitanti circa, mentre il potenziale umano mobilitato da Roma per la guerra raggiunger\u00e0 in alcuni anni il 10% della popolazione, senza scendere mai sotto al 6-7%, tutte cifre che si avvicinano molto, in termini percentuali, a quelle registrate durante la prima guerra mondiale.\nLa sottomissione della Gallia Cisalpina (219-175 a.C.).\nPer la prima volta l'esercito romano poteva spingersi oltre il Po, dilagando in Gallia Transpadana: la battaglia di Clastidio, nel 222 a.C., valse a Roma la presa della capitale insubre di \"Mediolanum\" (Milano). Per consolidare il proprio dominio Roma cre\u00f2 le colonie di Placentia, nel territorio dei Boi, e Cremona in quello degli Insubri. I Galli dell'Italia settentrionale si ribelleranno nuovamente in seguito alla discesa di Annibale. Dopo la sconfitta di quest'ultimo a Zama (nel 202 a.C.), vennero definitivamente sottomessi da Roma. I Celti o Galli, che si erano sollevati contro Roma durante la seconda guerra punica, non avevano infatti deposto le armi neppure dopo la sconfitta di Zama. Quando nel 200 a.C. i Galli in rivolta si impadronirono della colonia di Piacenza e minacciarono Cremona, Roma decise di intervenire in forze. Nel 196 a.C. Scipione Nasica vinse gli Insubri, nel 191 a.C. furono piegati i Boi, che controllavano una vasta zona tra Piacenza e Rimini. Superato il fiume Po, la penetrazione romana prosegu\u00ec pacificamente: le popolazioni locali, Cenomani e Veneti, si resero conto che Roma era l'unica in grado di proteggerli dagli assalti delle altre trib\u00f9 confinanti. Attorno al 191 a.C. la Gallia Cisalpina venne definitivamente occupata. L'avanzata continu\u00f2 anche nella parte nord-orientale con la fondazione della colonia romana di Aquileia nel 181 a.C., come ci raccontano gli autori antichi, nel territorio degli antichi Carni:\nNel 177 a.C. venne, infine, sottomessa l'Istria e nel 175 a.C. vennero soggiogati anche i Liguri Cisalpini. Pochi decenni pi\u00f9 tardi, lo storico greco Polibio poteva personalmente testimoniare la rarefazione dei Celti in pianura padana, espulsi dalla regione o confinati in alcune limitate aree subalpine.\nEspansione in Oriente: Grecia, Macedonia e Asia Minore fino alla fine di Cartagine (200-146 a.C.).\nOrmai potenza egemone del Mediterraneo occidentale, Roma volse le sue mire espansionistiche a danno degli stati ellenistici dell'Oriente: nel 200 a.C., gli abitanti di Rodi e Pergamo inviarono a Roma, sentendosi minacciati dalla Macedonia di Filippo V, una richiesta di aiuto, e l'Urbe, inviato a sua volta un ultimatum a Filippo, decise di intervenire. Nel 197 a.C. il console Tito Quinzio Flaminino inflisse alle truppe macedoni una sconfitta definitiva presso Cinocefale, ed un anno pi\u00f9 tardi proclam\u00f2 ufficialmente la liberazione della Grecia dall'egemonia macedone.\nSconfitta Cartagine, Filippo e la Macedonia erano divenuti il nemico principale della nuova potenza romana, che guardava con sospetto al re macedone che nel 203 a.C. si era alleato con il re di Seleucidi Antioco III. Il pretesto per Seconda guerra macedonica fu la richiesta d'aiuto rivolta ai Romani da Attalo e i Rodiesi, alleatisi per contrastare le mire egemoniche dei Macedoni e dei Siriani; nel 200 a.C. Roma invi\u00f2 un ultimatum a Filippo, che lo respinse.\nRoma, che era uscita molto provata dalla guerra contro Cartagine, non era per\u00f2 in grado di fronteggiare da sola il nuovo fronte di guerra, per cui cerc\u00f2 di procurarsi degli alleati, con scarsi risultati, tra i nemici greci del re macedone. Dopo alcune battaglie, si giunse al 197 a.C. quando i Romani guidati da Tito Quinzio Flaminino si scontrarono contro i Macedoni nella battaglia di Cinocefale dove Filippo fu duramente sconfitto e costretto ad accettare le pesanti condizioni di pace imposte dai Romani. Nel 196 a.C. Flaminino proclam\u00f2 la libert\u00e0 della Grecia e nel 194 a.C. lasci\u00f2 la Grecia insieme alle legioni, nella convinzione che la regione avesse trovato un suo equilibrio.\nMa il nuovo \"status quo\" imposto dai Romani fu messo alla prova quando la Lega etolica, gi\u00e0 alleata dei romani durante la seconda guerra macedonica, a causa delle pesanti condizioni di pace imposte a tutta la Grecia dai romani richiese l'aiuto di Antioco III il Grande per liberare l'Ellade dalla tirannia romana. Fu l'inizio della guerra romano-siriaca, che si combatt\u00e9 tra il 191 e il 188 a.C. e che vide la vittoria romana. Questa la descrizione che ne fece Floro:\nCome conseguenza tutti i territori anatolici ad ovest del fiume Tauro entrarono nella sfera di influenza romana.\nLa regione non era per\u00f2 ancora stata pacificata del tutto: nel 171 a.C. il figlio e successore di Filippo, Perseo di Macedonia, riprese ad attuare una politica espansionistica ai danni di alcune trib\u00f9 balcaniche alleate di Roma, provocando lo scoppio della terza guerra macedone. E se inizialmente Roma prefer\u00ec non intervenire, nel 168 a.C. il console Lucio Emilio Paolo affront\u00f2 e sconfisse la falange macedone di Perseo nella battaglia di Pidna. Dopo la sconfitta, il sovrano, tentata invano la fuga, si consegn\u00f2 al nemico, mentre la Macedonia fu divisa in quattro repubbliche subalterne e tributarie a Roma.\nNel 150 a.C. era spuntato in Macedonia un certo Andrisco, che affermando di essere figlio di Perseo e di voler ricostruire il regno macedone, aveva radunato attorno a s\u00e9 un esercito. Dopo degli iniziali successi, Andrisco fu battuto dal console Quinto Cecilio Metello nel 148 a.C. e costretto a riparare in Tracia. Nel 146 a.C. la Macedonia divenne una provincia romana, che includeva anche Epiro e Tessaglia. Nel 146 a.C., infine, i Romani rasero al suolo Corinto.\nFine della potenza cartaginese (149-146 a.C.).\nIntanto Cartagine, dopo la sconfitta di Annibale, aveva dovuto cedere ai Romani le redditizie conquiste in Spagna, stava pagando pesanti indennit\u00e0 (200 talenti d'argento annui per 50 anni) ed era stata pure costretta a prestare un contingente alle forze di Roma nelle guerre contro Antioco III, Filippo V e Perseo. La relativa decadenza dello Stato cartaginese era mitigata, tuttavia, dalla ripresa del commercio, in cui i cartaginesi erano maestri, inoltre un nuovo impulso era stato dato all'agricoltura ed in particolare alle coltivazioni di ulivo e vite. Tale ripresa allarm\u00f2 Roma, in cui era presente un partito che propugnava la completa distruzione della rivale africana: tra i fautori di una nuova guerra contro Cartagine c'era Catone il Censore, che terminava tutti i suoi discorsi con la famosissima frase \"Ceterum censeo Carthaginem delendam esse\" (Inoltre ritengo che Cartagine vada distrutta).\nIl pretesto che port\u00f2 alla terza guerra punica fu dato ai Romani da Massinissa, che da tempo stava aumentando la propria sfera di influenza a danno di Cartagine. Per due volte Cartagine chiese l'intervento dei Romani per fermare le azioni dello scomodo vicino, ma in entrambe le occasioni Roma decise semplicemente di non intervenire. Nel 150 a.C. Cartagine decise di reagire ai continui attacchi dei numidi, ben sapendo di contravvenire alle condizioni di pace imposte dai Romani. Infatti questa azione fu presa a pretesto dai Romani per dichiarare guerra a Cartagine l'anno successivo. Il senato, infatti, sobillato da Catone il Censore, decise di attaccare Cartagine, e nel 147 a.C. si risolse ad inviare in Africa il console Publio Cornelio Scipione Emiliano, che, dopo un lungo assedio, nel 146 a.C. espugn\u00f2 e rase al suolo la citt\u00e0. La guerra era durata tre anni, dal 149 a.C. al 146 a.C., fu combattuta sul suolo africano e si concluse con la definitiva sconfitta dei cartaginesi.\nTramonto della Repubblica romana (146-31 a.C.).\nNuovo espansionismo mediterraneo: Spagna, Gallia Narbonense e Asia (133-121 a.C.).\nDopo avere costretto alla resa definitiva cartaginesi e macedoni, Roma decise di risolvere una volta per tutte anche la questione spagnola, che si trascinava da diversi decenni, ovvero da quando nel 197 a.C., dopo la Seconda guerra punica, i Romani avevano suddiviso il territorio in due province, la Spagna citeriore (\"Hispania Citerior\") e la Spagna ulteriore (\"Hispania Ulterior\"), con capitali, rispettivamente, Tarragona e Cordova. Il malgoverno sfrenato e lo spietato sfruttamento provocarono una violenta rivolta che si estese anche alle popolazioni confinanti dei Lusitani e dei Celtiberi e che, dopo esiti alterni e battaglie cruente con costi enormi in uomini e denaro, venne infine risolta con l'uccisione del capo dei Lusitani Viriato (139 a.C.) e con la presa per fame della roccaforte dei Celtiberi, Numanzia, nel 133. a.C.\nCircostanze assai strane portarono, invece, nel 133 a.C. all'annessione del regno di Pergamo, che fu poi nel 129 a.C. ridotto a provincia (i Romani la chiamarono provincia d'Asia). Il re Attalo III aveva lasciato in eredit\u00e0 il proprio regno a Roma, ma occorsero tre anni prima che i Romani potessero dominare direttamente quel territorio, dato che sotto la guida di un certo Aristonico era scoppiata una violenta insurrezione popolare, domata a fatica. Roma poteva ormai considerarsi la potenza egemone nel Mediterraneo.\nQualche anno pi\u00f9 tardi, nel 121 a.C., vennero poste le basi anche per la futura espansione nella Gallia Transalpina, con la riduzione a provincia della Gallia Narbonense (l'attuale Provenza).\nCon la sconfitta dei nemici contro cui combatteva da anni su entrambi i fronti, Roma era diventata padrona del Mediterraneo. Le nuove conquiste, tuttavia, portarono anche notevoli cambiamenti nella societ\u00e0 romana: i contatti con la cultura ellenistica, temuta e osteggiata dallo stesso Catone, modificarono profondamente gli usi che fino ad allora si rifacevano al \"mos maiorum\", trasformando radicalmente la societ\u00e0 dell'Urbe.\nLe riforme dei Gracchi (133 a.C. \u2013 121 a.C.).\nIl periodo che va dalle agitazioni graccane alla dominazione di Lucio Cornelio Silla, segn\u00f2 l'inizio della crisi che, quasi un secolo dopo, port\u00f2 la repubblica aristocratica al tracollo definitivo. Lo storico Ronald Syme ha chiamato il periodo di passaggio dalla Repubblica al principato augusteo \"rivoluzione romana\".\nL'espansione cos\u00ec grande e repentina nel bacino del Mediterraneo aveva, infatti, costretto la Repubblica ad affrontare problemi enormi e di vario genere: le istituzioni romane erano fino ad allora concepite per amministrare un piccolo stato; adesso le province si stendevano dall'Iberia, all'Africa, alla Grecia, all'Asia Minore.\nA partire dalla riforma agraria proposta dal tribuno della plebe Tiberio Sempronio Gracco nel 133 a.C., le convulsioni politiche divennero sempre pi\u00f9 gravi, producendo una serie di dittature, guerre civili e temporanee tregue armate nel corso del secolo successivo. Gli intenti di Tiberio erano sostanzialmente conservatori. Preoccupato dalla penuria di uomini che aveva notato in varie parti d'Italia e dalla povert\u00e0 di molti e convinto che in queste condizioni sarebbe stato impossibile mantenere l'ordinamento sociale che era l'ossatura dell'esercito, egli si proponeva, mediante nuove distribuzioni di terre, stabilite da un collegio che le assegnava secondo un principio quantitativo, concedendo quelle in eccesso ai cittadini meno abbienti, di dar nuovo vigore al ceto dei piccoli proprietari agricoli, che si trovava in grave difficolt\u00e0 a causa da una parte del \"prelievo\" dovuto alle continue guerre, dall'altra della pressione dei grandi proprietari, che estendevano i loro domini attraverso l'evizione dei coloni debitori o l'acquisto dei loro fondi. Le continue guerre in patria e all'estero, infatti, avevano da una parte costretto i piccoli proprietari terrieri ad abbandonare per lunghi anni i propri poderi per prestare servizio nelle legioni, dall'altro avevano finito per rifornire Roma (grazie ai saccheggi e alle conquiste) di una quantit\u00e0 enorme di merci a buon mercato e di schiavi, i quali venivano usualmente impiegati nelle aziende agricole dei patrizi romani, con ripercussioni tremende nel tessuto sociale romano, dato che la piccola propriet\u00e0 terriera non era in grado di competere con i latifondi schiavistici (che producevano praticamente a costo zero). Tutte quelle famiglie che, a causa dei debiti, erano state costrette a lasciare le campagne, si rifugiarono a Roma, dove diedero vita al cosiddetto sottoproletariato urbano: una massa di persone che non avevano un lavoro, una casa e di che sfamarsi, con inevitabili e pericolose tensioni sociali.\nL'aristocrazia senatoria, arroccandosi in una migliore difesa dei propri interessi particolari, ostacol\u00f2 inizialmente Tiberio, corrompendo un altro tribuno della plebe, Ottavio, che tuttavia venne dichiarato decaduto dalla carica dallo stesso Tiberio, che lo accus\u00f2 di aver agito contro gli interessi della plebe. Per superare l'opposizione del collega tribuno, attuata mediante il veto alle sue proposte di riforma, Tiberio, contrariamente agli usi tradizionali, si present\u00f2 nel 132 a.C. alle elezioni per essere rieletto al tribunato e poter completare le sue riforme. A questo punto, temendo un'ulteriore deriva in senso popolare del governo della Repubblica, durante le convulse fasi antecedenti le elezioni dei tribuni della plebe, una banda di senatori, guidati da Scipione Nasica, attacc\u00f2 Tiberio al Campidoglio causandone la morte, assieme a trecento suoi seguaci.\nOtto anni dopo, Gaio Sempronio Gracco, eletto tribuno della plebe dell'anno 123 a.C., riprese l'azione politica del fratello, spingendola su posizioni sempre pi\u00f9 popolari ed anti-nobiliari, cercando di procurarsi il favore, oltre che dei proletari, anche dei \"soci\" italici (emarginati politicamente dalle conquiste) e della classe equestre. Come il fratello, sempre contro le consuetudini, anche Gaio si present\u00f2 l'anno successivo per concorrere all'elezione al tribunato, carica alla quale fu eletto, rendendosi promotore di una forte battaglia politica di opposizione alla classe senatoriale. Nel 121 a.C. non riusc\u00ec per\u00f2 a farsi eleggere per la terza volta al tribunato, e ad impedire cos\u00ec la politica di restaurazione dei privilegi senatoriali operata dalla nuova classe politica. Per opporsi a questo nuovo corso, Gaio non esit\u00f2 ad operare come \"agitatore politico\" esternamente alle istituzioni pubbliche, cosa questa che alla fine gli valse la messa in accusa come nemico della repubblica. Abbandonato dai molti dei suoi sostenitori, si fece uccidere da un suo servo sul Gianicolo.\nGiugurta, i Germani e Gaio Mario (112 a.C. \u2013 100 a.C.).\nNegli anni successivi la politica romana fu caratterizzata sempre pi\u00f9 dal radicalizzarsi della lotta tra il partito degli ottimati e quello dei popolari. In questo contesto irruppe nella storia romana un Homo novus, cittadino romano proveniente per\u00f2 dalla provincia: Gaio Mario.\nMario, dopo essersi distinto per le sue capacit\u00e0 militari in Spagna, rientr\u00f2 a Roma con l'intento di costruirsi una propria carriera politica, il cosiddetto Cursus honorum, che lo portasse al consolato. Riusc\u00ec ad ottenere le cariche di questore, tribuno della plebe e pretore.\nDopo aver condotto con successo una campagna militare nella Spagna Ulteriore, torn\u00f2 a Roma, dove spos\u00f2 Giulia, sorella di Gaio Giulio Cesare, padre di Gaio Giulio Cesare, il dittatore. Nel 109 a.C. part\u00ec per l'Africa come legato di Quinto Cecilio Metello, a cui il Senato aveva affidato la guerra contro Giugurta, non giudicando soddisfacente l'andamento di questa.\nNel 108 Mario torn\u00f2 a Roma per concorrere al consolato, al quale fu eletto nel 107 a.C. anche grazie alle accuse di incapacit\u00e0 militare che rivolse ai patrizi, Metello \"in primis\". Come console riusc\u00ec a farsi affidare la conduzione della guerra contro Giugurta, che sconfisse nel 105 a.C. Roma occup\u00f2 cos\u00ec la Numidia.\nMentre Mario portava vittoriosamente a termine la guerra in Africa, Roma stava subendo pesanti sconfitte da parte delle trib\u00f9 germaniche dei Cimbri e dei Teutoni. Nel 107 a.C. l'esercito di Lucio Cassio Longino fu sconfitto, e lo stesso generale ucciso in battaglia, nella Gallia Narbonense. Ma fu la tremenda sconfitta del 105 a.C. ad Arausio, dove perirono circa 120\u00a0000 romani tra soldati ed ausiliari, che gett\u00f2 i romani nel panico.\nIn questo clima di paura Mario, visto come unico generale in grado di organizzare l'esercito contro i germani, venne eletto console per ben cinque volte consecutive, dal 104 al 100 a.C., fino a che la minaccia dell'invasione germanica non fu sventata con le vittorie ad Aquae Sextiae e a Vercelli. Contro Teutoni e Cimbri Mario utilizz\u00f2 il nuovo, formidabile esercito nato dalla sua riforma avviata nel 107 a.C. A differenza di quello precedente, formato da cittadini-contadini ansiosi di tornare ai propri campi una volta finite le campagne belliche, questo era un esercito stanziale e permanente di volontari arruolati con ferma quasi ventennale, ovvero un esercito di professionisti attratti non solo dal salario, ma anche dal miraggio del bottino e dalla promessa di una terra alla fine del servizio. I proletari ed i nullatenenti vi si arruolarono in massa. Non era tanto un esercito di cittadini motivati dal senso del dovere, ma piuttosto di militari legati dallo spirito di corpo e dalla fedelt\u00e0 al capo.\nIn tutto questo periodo, sia contro Giugurta che contro i Germani, Mario ebbe come legato un giovane nobile, di cui apprezzava le capacit\u00e0 militari: Lucio Cornelio Silla.\nGuerra sociale (91 a.C.-88 a.C.).\nGi\u00e0 dal tempo dei Gracchi a Roma si avanzavano proposte d'estensione dei diritti di cittadinanza anche ad altri popoli italici fino ad allora federati, ma i tentativi non ebbero successo. La speranza degli alleati italici era che a Roma prevalesse il partito di coloro che volevano concedere agli alleati italici la cittadinanza romana.\nMa quando nel 91 a.C. il tribuno Marco Livio Druso, che stava preparando una proposta di legge per concedere la cittadinanza agli alleati fu ucciso, ai pi\u00f9 apparve chiaro che Roma non avrebbe concesso spontaneamente la cittadinanza. Fu l'inizio della guerra che dal 91 a.C. all'88 a.C. vide combattersi gli eserciti romani e quelli italici.\nGli ultimi a cedere le armi ai Romani, capeggiati tra gli altri da Silla e Gneo Pompeo Strabone, padre del futuro Pompeo Magno, furono i Sanniti. Alla fine della guerra, per\u00f2, gli italici della penisola, nonostante la sconfitta, riuscirono a ottenere l'agognata cittadinanza romana.\nDittatura di Silla (88 a.C.-78 a.C.).\nIn Senato lo scontro politico tra le due fazioni avverse, quella degli ottimati che aveva trovato il suo \"campione militare\" nel nobile Lucio Cornelio Silla, e quella dei mariani guidata dal generale ed \"uomo nuovo\" Gaio Mario, si stava sempre pi\u00f9 radicalizzando, non trovando le due fazioni pi\u00f9 alcun terreno di concordia comune sugli elementi fondanti dello Stato, come la cittadinanza, la suddivisione delle sempre maggiori ricchezze che affluivano a Roma e il controllo dell'esercito, che si stava trasformando da esercito cittadino in esercito di professionisti.\nQuesta tensione, fino a che Gaio Mario rimase in vita, si risolse sempre nella lotta per l'ottenimento del consolato per i candidati della propria parte politica. Morto Mario, e trovandosi Quinto Sertorio in Spagna, forse l'unico tra i mariani che potesse contrastare militarmente Silla, Lucio Cornelio, al ritorno dalla vittoriosa guerra in oriente, ritenne di poter forzare la mano e con l'esercito in armi marci\u00f2 contro Roma nell'82 a.C. Qui, a Porta Collina, Silla ottenne la vittoria decisiva nella guerra civile contro i mariani.\nPer consolidare la sua vittoria Silla si fece eleggere dittatore a vita e inizi\u00f2 una vasta e sistematica persecuzione nei confronti dei rappresentanti della parte avversa (le liste di proscrizione sillane) da cui il giovane Giulio Cesare, nipote di Gaio Mario, riusc\u00ec a stento a sottrarsi.\nFino a che mor\u00ec, nel 78 a.C., l'unica seria opposizione che continu\u00f2 ad essere condotta contro Silla, fu quella condotta da Sertorio dalla Spagna.\nGuerre mitridatiche (88 a.C.-63 a.C.).\nNel 111 a.C., sal\u00ec al trono del regno del Ponto, Mitridate VI, figlio dello scomparso Mitridate V. Il nuovo sovrano mise subito in atto (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio, compresa la Colchide, il Chersoneso Taurico e la Cimmeria (attuale Crimea), e poi sottomettendo le vicine popolazioni scitiche e dei sarmati Roxolani. Il giovane re volse, quindi, il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scontro con quest'ultima sarebbe risultato mortale per una delle due parti.\nLa prima guerra mitridatica inizi\u00f2 verso la fine dell'89 a.C. Le ostilit\u00e0 si erano aperte con due vittorie del sovrano del Ponto sulle forze alleate dei Romani, prima del re di Bitinia, Nicomede IV e poi dello stesso inviato romano Manio Aquilio, a capo di una delegazione in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nNon molto tempo dopo Mitridate riusc\u00ec a catturare il massimo esponente romano in Asia, il consolare Manio Aquilio e lo uccise barbaramente. Sembra che a questo punto, la maggior parte delle citt\u00e0 dell'Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato dichiar\u00f2 guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, frattanto, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati; non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\"). La situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia contro Roma. Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nCon l'arrivo di Lucio Cornelio Silla in Grecia nell'87 a.C. le sorti della guerra contro Mitridate cambiarono a favore dei Romani. Espugnata prima Atene ed il Pireo, il comandante romano ottenne due successi determinanti ai fini della guerra, prima a Cheronea, dove secondo Tito Livio caddero ben 100.000 armati del regno del Ponto, ed infine ad Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, a capo di un secondo esercito romano, si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace, che costringeva Mitridate a ritirarsi da tutti i domini antecedenti la guerra, ma ottenendo in cambio di essere ancora una volta considerato \"amico del popolo romano\". Un espediente per Silla, per poter tornare nella capitale a risolvere i suoi problemi personali, interni alla Repubblica romana.\nNel 74 a.C. divenne provincia romana la Bitinia (\"Bythinia\"), quando Nicomede IV lasci\u00f2 anch'egli in eredit\u00e0 allo stato romano, il proprio regno. Pochi anni pi\u00f9 tardi (nel 63 a.C.), al termine della terza guerra mitridatica, la sconfitta del regno del Ponto port\u00f2 alla creazione di una nuova provincia (\"Bythinia et Pontus\" che univa i territori dei due regni ora sotto il dominio romano), grazie alle campagne militari condotte nell'area, da Lucio Licinio Lucullo (dal 74 al 67 a.C.).\nE mentre Lucullo era ancora impegnato con Mitridate e Tigrane II, Gneo Pompeo Magno riusciva nel 67 a.C. a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina ed abilit\u00e0 organizzativa. La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\nFu allora incaricato Pompeo di condurre una nuova guerra contro Mitridate VI re del Ponto, in Oriente (nel 66 a.C.), grazie alla lex Manilia, proposta dal tribuno della plebe Gaio Manilio, ed appoggiata politicamente da Cesare e Cicerone. Questo comando gli affidava essenzialmente, la conquista e la riorganizzazione dell'intero Mediterraneo orientale, avendo il potere di proclamare quali fossero i popoli clienti e quali quelli nemici, con un potere illimitato mai prima d'ora conferito a nessuno, ed attribuendogli tutte le forze militari al di l\u00e0 dei confini dell'Italia romana.\nSeguirono altri anni di guerra nell'area (dal 66 al 63 a.C.), al termine dei quali Pompeo, tornato quindi nella nuova provincia di Siria, dopo aver sottomesso anche i Giudei, si apprest\u00f2 a riorganizzare l'intero Oriente romano, gestendo al meglio le alleanze che vi gravitavano attorno (si veda Regno cliente).\nNella nuova riorganizzazione, fu trovato un accordo tra la Repubblica ed il regno dei Parti, secondo il quale, il fiume Eufrate avrebbe costituito, d'ora in poi, il confine tra i due stati; lasci\u00f2 a Tigrane II l'Armenia; a Farnace il Bosforo; ad Ariobarzane la Cappadocia ed alcuni territori limitrofi; ad Antioco di Commagene aggiunse Seleucia e parti della Mesopotamia che aveva conquistato; a Deiotaro, tetrarca della Galazia, aggiunse i territori dell'Armenia Minore, confinanti con la Cappadocia; fece di Attalo il principe di Paflagonia e di Aristarco quello della Colchide; nomin\u00f2 Archelao sacerdote della dea venerata a Comana; ed infine fece di Castore di Phanagoria, un fedele alleato e amico del popolo romano.\nIl proconsole romano decise, inoltre, di fondare alcune nuove citt\u00e0 (sembra otto, secondo Cassio Dione Cocceiano), come Nicopoli al Lico in Armenia Minore, chiamata cos\u00ec in ricordo della vittoria ottenuta su Mitridate; poi \"Eupatoria\", costruita dal re pontico ed intitolata a s\u00e9 stesso, ma poi distrutta perch\u00e9 aveva ospitato i Romani, che Pompeo ricostru\u00ec e rinomin\u00f2 \"Magnopolis\". In Cappadocia ricostru\u00ec \"Mazaca\", che era stata completamente distrutta dalla guerra. Restaur\u00f2 poi molte altre citt\u00e0 in molte regioni, che erano state distrutte o danneggiate, nel Ponto, in Palestina, Siria Coele ed in Cilicia, dove aveva combattuto la maggior parte dei pirati, e dove la citt\u00e0, in precedenza chiamata Soli, fu ribattezzata \"Pompeiopolis\".\nPer questi successi il Senato gli decret\u00f2 il meritato trionfo il 29 settembre del 61 a.C. e fu acclamato da tutta l'assemblea con il nome di \"Magnus\".\nPompeo non solo era riuscito a distruggere Mitridate (nel 63 a.C.), ma anche a battere Tigrane il grande, re di Armenia, con cui in seguito fiss\u00f2 dei trattati. Pompeo impose una riorganizzazione generale ai re delle nuove province orientali, tenendo intelligentemente conto dei fattori geografici e politici connessi alla creazione di una nuova frontiera di Roma in oriente. Le ultime campagne militari avevano cos\u00ec ridotto il Ponto, la Cilicia campestre, la Siria (\"Fenicia\", \"Coele\" e \"Palestina\") a nuove province romane, mentre Gerusalemme era stata conquistata. La provincia d'Asia era stata a sua volta ampliata, sembra aggiungendo Frigia, parte della Misia adiacente alla Frigia, in aggiunta Lidia, Caria e Ionia. Il Ponto fu quindi aggregato alla Bitinia, venendo cos\u00ec a formare un'unica provincia di Ponto e Bitinia. A ci\u00f2 si aggiungeva un nuovo sistema di \"clientele\" che comprendevano dall'Armenia di Tigrane II, al Bosforo di Farnace, alla Cappadocia, Commagene, Galazia, Paflagonia, fino alla Colchide.\nRivolta di Spartaco (73 a.C.-71 a.C.).\nLa situazione politica si caratterizzava da una costante instabilit\u00e0, favorita dai continui contrasti tra la fazione dei \"populares\" e quella degli \"optimates\": dopo la guerra civile tra l\"homo novus\" Mario e l'aristocratico Silla e la successiva dittatura sillana, si era consolidato il predominio della fazione aristocratica, divenuta sempre pi\u00f9 la padrona incontrastata del senato e della politica romana. Da questa situazione di conflitto si svilupp\u00f2 nell'80 a.C. la rivolta del popolare Quinto Sertorio: egli radun\u00f2 attorno a s\u00e9 i seguaci mariani sfuggiti alle proscrizioni di Silla e si rifugi\u00f2 in \"Hispania\", dove ottenne l'alleanza dei Lusitani, mai realmente sottomessi all'autorit\u00e0 di Roma. Contro lo Stato ribelle organizzato da Sertorio grazie al continuo afflusso di \"perseguitati politici\" da Roma fu inviato, nel 76 a.C., Gneo Pompeo, che pot\u00e9 avere la meglio solo quando la confederazione guidata da Sertorio si sfald\u00f2, nel 72 a.C. Contemporaneamente, i Romani erano impegnati a Oriente nella terza guerra contro Mitridate VI del Ponto, condotta dal generale Lucio Licinio Lucullo: il duplice impegno militare riduceva di fatto la presenza di truppe in Italia, rendendo l'esercito inadeguato e permettendo l'iniziale successo della rivolta guidata da Spartaco.\nAltro stimolo alla rivolta da parte degli schiavi (rivolta peraltro generale pi\u00f9 che regionale, al contrario della prima e della seconda guerra servile) fu certamente il successo e l'inquietudine sociale dei popoli italici (che, in precedenza, erano sempre stati considerati solo federati), i quali erano riusciti ad ottenere, a prezzo di una lunga e sanguinosa \"guerra interna\" durata ben tre anni (91-88 a.C.), un'estensione dei diritti di cittadinanza.\nL'agricoltura su vasta scala nella penisola italiana dipendeva, inoltre, dallo sfruttamento degli schiavi nelle grandi propriet\u00e0 terriere (\"latifundia\"). Le brutali condizioni in cui gli schiavi venivano tenuti fu spesso causa di feroci e pericolose rivolte, che gi\u00e0 nei decenni precedenti alla rivolta di Spartaco avevano causato diversi problemi ai Romani, soprattutto in Sicilia (guerre servili).\nSpartaco era uno schiavo della Tracia, e venne addestrato come gladiatore. Nel 73 a.C., assieme ad alcuni compagni, si ribell\u00f2 a Capua e fugg\u00ec verso il Vesuvio. Il numero di ribelli crebbe rapidamente fino a 70.000, composti principalmente di schiavi traci, galli e germanici. Inizialmente, Spartaco e il suo secondo in comando Crixus riuscirono a sconfiggere diverse legioni inviate contro di loro. Una volta che venne stabilito un comando unificato sotto Marco Licinio Crasso, che aveva sei legioni, la ribellione venne schiacciata nel 71 a.C. Circa diecimila schiavi fuggirono dal campo di battaglia. Gli schiavi in fuga vennero intercettati da Pompeo, aiutato dai pirati che, inizialmente, avevano promesso loro di trasportarli verso la Sicilia salvo poi tradirli, presumibilmente in base ad un accordo con Roma, che stava ritornando dalla Spagna, e 6.000 vennero crocifissi lungo la Via Appia, da Capua a Roma.\nPompeo e Crasso seppero cogliere appieno i frutti politici della loro vittoria sui ribelli; entrambi tornarono a Roma con le loro legioni, rifiutandosi di scioglierle e accampandosi appena fuori dalle mura della citt\u00e0. I due generali si candidarono al consolato per l'anno 70 a.C., anche se Pompeo non era eleggibile a causa della sua giovane et\u00e0 e del fatto che non aveva ancora servito come pretore o questore, come richiedeva, invece, il \"cursus honorum\". Cionondimeno, entrambi furono eletti, anche a causa della minaccia implicita rappresentata dalle legioni in armi accampate fuori dalla citt\u00e0.\nGli effetti della terza guerra servile sull'atteggiamento dei Romani verso la schiavit\u00f9 e sulle relative istituzioni sono pi\u00f9 difficili da determinare. Certamente la rivolta aveva scosso il popolo romano, che \u00aba causa della grande paura sembr\u00f2 iniziare a trattare i propri schiavi meno duramente di prima\u00bb. I ricchi possessori di \"latifundia\" iniziarono a ridurre il numero di schiavi impiegati nell'agricoltura, scegliendo di impiegare come mezzadri alcuni degli ex-piccoli proprietari terrieri spossessati. Pi\u00f9 tardi, terminate la conquista della Gallia ad opera di Gaio Giulio Cesare nel 52 a.C. e le altre grandi conquiste territoriali operate dai Romani fino al periodo del regno di Traiano (98-117), si interruppero le guerre di conquista contro nemici esterni, e con esse cess\u00f2 l'arrivo in massa di schiavi catturati come prigionieri. Si increment\u00f2, al contrario, l'impiego di lavoratori liberi in campo agricolo.\nAnche la condizione legale e i diritti degli schiavi romani iniziarono a mutare. Pi\u00f9 tardi, durante il regno dell'imperatore Claudio (41-54), fu promulgata una costituzione che considerava omicidio e puniva l'assassinio di uno schiavo anziano o ammalato, e che dava la libert\u00e0 agli schiavi abbandonati dai loro padroni. Durante il regno di Antonino Pio (138-161), i diritti degli schiavi furono ulteriormente allargati, e i padroni furono ritenuti direttamente responsabili dell'uccisione dei loro schiavi, mentre gli schiavi che dimostravano di essere stati maltrattati potevano forzare legalmente la propria vendita; fu contemporaneamente istituita un'autorit\u00e0 teoricamente indipendente cui gli schiavi si potevano appellare. Sebbene questi cambiamenti legali abbiano avuto luogo molto tempo dopo la rivolta di Spartaco per poterne essere considerati le dirette conseguenze, sono nondimeno la traduzione in legge dei cambiamenti dell'atteggiamento dei Romani nei confronti degli schiavi evolutosi per decenni.\nLa congiura di Catilina (63 a.C.).\nNel 63 a.C., dopo essergli stato pi\u00f9 volte vietato di diventare console, Lucio Sergio Catilina decise di ordire una congiura per rovesciare la Repubblica. Ma il console in carica, Marco Tullio Cicerone riusc\u00ec a sventare la congiura e a ripristinare (anche se per poco tempo) l'ordine a Roma. Catilina contava soprattutto sulla plebe, a cui prometteva radicali riforme, e sugli altri nobili decaduti, ai quali prospettava un vantaggioso sovvertimento dell'ordine costituito, che lo avrebbe probabilmente portato ad assumere un potere monarchico o quasi. Venuto a conoscenza del pericolo che lo stato correva grazie alla soffiata di Fulvia, amante del congiurato Quinto Curio, Cicerone fece promulgare dal senato un \"senatus consultum ultimum de re publica defendenda\", cio\u00e8 un provvedimento con cui si attribuivano, come era previsto in situazioni di particolare gravit\u00e0, poteri speciali ai consoli. Sfuggito poi ad un attentato da parte dei congiurati, Cicerone convoc\u00f2 il senato nel tempio di Giove Statore, dove pronunci\u00f2 una violenta accusa a Catilina, con il discorso noto come Prima Catilinaria. Catilina, visti i suoi piani svelati, fu costretto a lasciare Roma per ritirarsi in Etruria presso il suo sostenitore Gaio Manlio, lasciando la guida della congiura ad alcuni uomini di fiducia, Lentulo Sura e Cetego.\nGrazie alla collaborazione con una delegazione di ambasciatori inviati a Roma dai Galli Allobrogi, Cicerone pot\u00e9 per\u00f2 trascinare anche Lentulo e Cetego davanti al senato: gli ambasciatori, incontratisi con i congiurati, che avevano dato loro documenti scritti in cui promettevano grandi benefici se avessero appoggiato Catilina, furono arrestati in modo del tutto fittizio, e i documenti caddero nelle mani di Cicerone. Questi port\u00f2 Cetego, Lentulo e gli altri davanti al senato, ma nel decidere quale pena dovesse essere applicata, si scaten\u00f2 un acceso dibattito: dopo che molti avevano sostenuto la pena capitale, Gaio Giulio Cesare propose di punire i congiurati con il confino e la confisca dei beni. Il discorso di Cesare provoc\u00f2 scalpore, ed avrebbe probabilmente convinto i senatori se Marco Porcio Catone Uticense non avesse pronunciato un altrettanto acceso discorso in favore della pena di morte. I congiurati furono quindi giustiziati, e Cicerone annunzi\u00f2 la loro morte al popolo con la formula:\nCatilina fu poi sconfitto, nel gennaio 62, in battaglia assieme al suo esercito.\nCicerone, che non smise mai di vantare il proprio ruolo determinante per la salvezza dello stato (si ricordi il famigerato verso di Cicerone sul suo consolato: \"Cedant arma togae\", trad: \"che le armi lascino il posto alla toga del magistrato\"), grazie al ruolo svolto nel reprimere la congiura, ottenne un prestigio incredibile, che gli valse addirittura l'appellativo di \"pater patriae\". Nonostante ci\u00f2, la scelta di autorizzare la condanna a morte dei congiurati senza concedere loro la \"provocatio ad populum\" (ovvero l'appello al popolo, che poteva decretare la commutazione della pena capitale in una pena detentiva) gli sarebbe costata cara soltanto pochi anni dopo.\nDal primo triumvirato al passaggio del Rubicone (59 a.C.-49 a.C.).\nIl mondo romano si avviava a divenire troppo vasto e complesso per le istituzioni della Repubblica; la debolezza di queste ultime, ed in particolare del senato (e della classe aristocratica da esso rappresentata) divenne gi\u00e0 evidente nelle circostanze del primo triumvirato, un accordo informale con cui i tre pi\u00f9 potenti uomini di Roma, Cesare, Crasso e Pompeo, si spartivano le sfere d'influenza e si garantivano reciproco appoggio (60 a.C.). Questo accordo privato, chiamato dagli storici primo triumvirato, non fu in realt\u00e0 una vera magistratura, ma un accordo tra privati che, data l'influenza dei firmatari, ebbe poi notevolissime ripercussioni sulla vita politica, dettandone gli sviluppi per quasi dieci anni. Crasso era l'uomo pi\u00f9 ricco di Roma (aveva infatti finanziato la campagna elettorale di Cesare per il consolato) ed era un esponente di spicco della classe dei cavalieri. Pompeo, dopo aver brillantemente risolto la guerra in Oriente contro Mitridate ed i suoi alleati, era il generale con pi\u00f9 successi alle spalle. Il rapporto tra Crasso e Pompeo non era dei pi\u00f9 idilliaci, ma Cesare con la sua fine abilit\u00e0 diplomatica seppe riappacificarli, vedendo in un'alleanza tra i due l'unico modo con cui egli stesso avrebbe potuto raggiungere i vertici del potere. Crasso serbava infatti verso Pompeo un certo rancore, da quando quegli aveva celebrato il trionfo per la guerra contro Sertorio in Spagna e per la vittoria contro gli schiavi ribelli, che soffocata la rivolta di Spartaco cercavano di fuggire dall'Italia per attraversare l'arco alpino: ogni merito era andato a Pompeo, mentre Crasso, vero artefice della sofferta vittoria su Spartaco, aveva potuto celebrare soltanto un'ovazione.\nPompeo avrebbe dovuto sostenere la candidatura al consolato di Cesare, mentre Crasso l'avrebbe dovuta finanziare. In cambio di quest'appoggio, Cesare avrebbe fatto in modo che ai veterani di Pompeo venissero distribuite delle terre, e che il Senato ratificasse i provvedimenti presi da Pompeo in Oriente; al contempo, com'era desiderio di Crasso e dei cavalieri, fu ridotto di un terzo il canone d'appalto delle imposte della provincia d'Asia. A rinsaldare ulteriormente quanto previsto dal triumvirato, Pompeo spos\u00f2 Giulia, la figlia di Cesare.\nNel 59 a.C., l'anno del suo consolato, Cesare port\u00f2 al servizio dell'alleanza la sua popolarit\u00e0 politica e il suo prestigio, e si adoper\u00f2 per portare avanti le riforme concordate con gli altri triumviri. Nonostante la forte opposizione del collega Marco Calpurnio Bibulo, che tent\u00f2 in ogni modo di ostacolare le sue iniziative, Cesare ottenne comunque la ridistribuzione degli appezzamenti di \"ager publicus\" per i veterani di Pompeo, ma anche per alcuni dei cittadini meno abbienti. Bibulo, una volta accortosi del fallimento della sua sterile politica volta esclusivamente alla conservazione dei privilegi da parte della \"nobilitas\" senatoriale, si ritir\u00f2 dalla vita politica: in questo modo pensava di frenare l'attivit\u00e0 del collega, che invece pot\u00e9 attuare in tutta tranquillit\u00e0 il suo rivoluzionario programma. Cesare infatti programm\u00f2 la fondazione di nuove colonie in Italia, come Capua, e per tutelare i provinciali riform\u00f2 le leggi sui reati di concussione (\"lex Iulia de repetundis\"), facendo approvare allo stesso tempo delle leggi che favorissero l\"'ordo equestris\": con la \"lex de publicanis\" egli ridusse di un terzo la somma di denaro che i cavalieri dovevano pagare allo stato, favorendo cos\u00ec le loro attivit\u00e0. Fece infine promulgare una legge che imponeva al senato di stilare le relazioni di ogni seduta (gli \"acta senatus\"). In questo modo Cesare si assicurava l'appoggio di tutta la popolazione romana, ponendo le basi per il suo futuro successo.\nDurante il consolato, grazie all'appoggio dei triumviri, Cesare ottenne con la \"Lex Vatinia\" del 1\u00ba marzo il proconsolato delle province della Gallia Cisalpina e dell'Illirico per cinque anni, con un esercito composto da tre legioni (VII, VIII e IX). Poco dopo un senatoconsulto gli affid\u00f2 anche la vicina provincia della Narbonense, il cui proconsole era morto all'improvviso, e la X legione.\nIl fatto che a Cesare fosse stata attribuita inizialmente la provincia dell'Illirico nel suo \"imperium\", con la dislocazione all'inizio del 58 a.C. di ben tre legioni ad Aquileia, potrebbe significare che egli intendeva recarvisi in cerca di gloria e ricchezze, con cui accrescere il suo potere, la sua influenza militare e politica con campagne oltre le Alpi Carniche fin sul Danubio, sfruttando la crescente minaccia delle trib\u00f9 della Dacia che si erano riunite sotto il loro re Burebista. Mentre si trovava ancora a Roma, Cesare venne, per\u00f2, a sapere che gli Elvezi, stanziati tra il lago di Costanza, il Rodano, il Giura, il Reno e le Alpi retiche, si accingevano ad attraversare il territorio della Gallia Narbonense. C'era dunque il pericolo che essi, al loro passaggio sul territorio romano, compissero razzie e incitassero alla rivolta il popolo che ivi risiedeva, gli Allobrogi; i territori che si sarebbero svuotati, potevano poi divenire meta delle migrazioni di altri popoli germanici, che si sarebbero trovati a vivere al confine con lo stato romano, dando origine a un pericolo da non sottovalutare. Il 28 marzo Cesare, avuta notizia che gli Elvezi, bruciate le loro citt\u00e0, erano giunti sulle rive del Rodano, fu costretto a precipitarsi in Gallia, dove giunse il 2 aprile, dopo pochissimi giorni di viaggio. Era l'inizio della conquista della Gallia (58-50 a.C.).\nMorto per\u00f2 Crasso nel 53 a.C. a Carre, le ambizioni personali di Cesare e Pompeo si scontrarono, il senato prefer\u00ec schierarsi con quest'ultimo, che si mostrava pi\u00f9 vicino agli optimates, e garantiva un pi\u00f9 forte atteggiamento di rispetto verso i privilegi senatoriali (per quanto non sfuggisse ai pi\u00f9 attenti, come Cicerone, che qualunque dei due contendenti avesse prevalso il potere del senato sarebbe stato irrimediabilmente compromesso).\nDal passaggio del Rubicone alla morte di Cesare (49 a.C.-44 a.C.).\nLo scontro, si mantenne sempre latente entro i limiti delle tradizionali forme di governo del potere romano, fino al 49 a.C., quando il senato intim\u00f2 a Cesare di rimettere il suo comando delle legioni che aveva condotto alla conquista della Gallia, e di tornare a Roma da privato cittadino. Il 10 gennaio abbandonando gli ultimi dubbi, (\"Alea iacta est\"), Cesare attravers\u00f2 con le sue truppe il Rubicone, che segnava il confine politico dell'Italia dando inizio alla guerra civile contro la fazione opposta. Il senato, di contro, si strinse attorno a Pompeo e, nel tentativo di difendere le istituzioni repubblicane, decise di dichiarare guerra a Cesare (49 a.C.).\nDopo alterne vicende, i due contendenti si affrontarono a Farsalo, dove Cesare sconfisse irreparabilmente il rivale. Pompeo cerc\u00f2 quindi rifugio in Egitto, ma l\u00ec fu ucciso (48 a.C.). Anche Cesare si rec\u00f2 perci\u00f2 in Egitto, e l\u00ec rimase coinvolto nella contesa dinastica scoppiata tra Cleopatra VII ed il fratello Tolomeo XIII: risolta la situazione, riprese la guerra, e sconfisse il re del Ponto Farnace II a Zela (47 a.C.). Part\u00ec dunque per l'Africa, dove i pompeiani si erano riorganizzati sotto il comando di Catone il giovane, e li sconfisse a Tapso (46 a.C.). I superstiti dell'esercito nemico, guidato dai figli di Pompeo, Gneo e Sesto, trovarono rifugio in Spagna, dove Cesare li raggiunse e li sconfisse, questa volta definitivamente, a Munda (45 a.C.).\nCesare, avuta la meglio sulla fazione avversa, assunse il titolo di dictator, assommando a s\u00e9 molti poteri e prerogative, quasi un preludio della figura dell'imperatore, che per\u00f2 egli non assumer\u00e0 mai, ucciso alle idi di marzo nel 44 a.C.\nFine della Repubblica (44 a.C.-31 a.C.).\nLa morte del dittatore, contrariamente alle dichiarate intenzioni dei congiurati, non port\u00f2 alla restaurazione della Repubblica, ma ad nuovo periodo di scontri e di guerre civili. Tornato a Roma Ottaviano il 21 maggio del 44 a.C., dopo che i Cesaricidi avevano gi\u00e0 da pi\u00f9 di un mese lasciato la citt\u00e0, grazie ad un'amnistia concessa dal console superstite, Marco Antonio, il giovane si affrett\u00f2 a rivendicare il nome adottivo di \"Gaio Giulio Cesare\", dichiarando pubblicamente di accettare l'eredit\u00e0 del padre e chiedendo pertanto di entrare in possesso dei beni familiari. Il Senato, che lo vedeva in quel momento come un \"principiante\" inesperto data la sua giovane et\u00e0, pronto ad essere manovrato dall'aristocrazia senatoria, e che apprezzava l'indebolimento della posizione di Antonio, approv\u00f2 la ratifica del testamento, riconoscendo ad Ottaviano lo \"status\" di erede legittimo di Giulio Cesare. Con il patrimonio di Cesare ora a sua disposizione, Ottaviano pot\u00e9 quindi reclutare in giugno un esercito privato di circa 3000 veterani, garantendo a ciascuno di loro un salario di 500 denarii, mentre Marco Antonio, ottenuta con legge speciale l'assegnazione - al termine del suo anno consolare - della Gallia Cisalpina gi\u00e0 affidata al propretore Decimo Bruto, si accingeva a portare guerra ai Cesaricidi per recuperare il favore della fazione cesariana.\nQuando nel mese di ottobre, l'appoggio del Senato ad Ottaviano si fece pi\u00f9 pressante, con Cicerone che tuonava con le sue \"Filippiche\" contro Antonio, questo decise di riprendere il controllo della situazione richiamando in Italia le legioni stanziate in Macedonia. Di fronte a quella minaccia, Ottaviano richiam\u00f2 allora i veterani di Cesare a lui fedeli. Fallito, per l'opposizione del Senato, il tentativo di far dichiarare Ottaviano \"hostis publicus\" per aver reclutato un esercito senza averne l'autorit\u00e0, il console decise allora di accelerare i tempi dell'occupazione della Cisalpina, in modo da garantirsi una posizione di forza per l'anno successivo. Ricevuto il rifiuto da parte di Decimo Bruto alla cessione della Cisalpina, Antonio marci\u00f2 su Modena, dove strinse d'assedio il propretore. Il 1\u00ba gennaio del 43 a.C., giorno dell'insediamento dei nuovi consoli Pansa e Irzio, il Senato decret\u00f2 l'abrogazione della legge che assegnava ad Antonio la Gallia Cisalpina, incaricando i consoli di marciare contro Antonio assieme ad Ottaviano. Il 21 aprile Antonio venne sconfitto nella battaglia di Modena, nella quale, per\u00f2, rimasero uccisi i consoli, lasciando cos\u00ec Ottaviano unico vincitore.\nDalla sua nuova posizione di forza, divenuto legalmente a capo dello Stato romano, Ottaviano prese contatti con il principale sostenitore di Antonio, il pontefice massimo Marco Emilio Lepido, gi\u00e0 \"magister equitum\" di Cesare, con l'intenzione di ricomporre i dissidi interni alla fazione cesariana. Con gli auspici di Lepido, ottenne dunque che fosse organizzato un incontro a tre con Antonio nei pressi di Bononia. Da quel colloquio privato nacque un accordo a tre, tra lui, Antonio e Lepido della durata di cinque anni. Si trattava del secondo triumvirato, riconosciuto legalmente dal Senato il 27 novembre di quello stesso anno con la \"Lex Titia\", in cui veniva creata la speciale magistratura dei \"Triumviri rei publicae constituendae consulari potestate\", ovvero \"triumviri per la costituzione dello stato con potere consolare\".\nIl patto prevedeva la divisione dei territori romani: ad Ottaviano toccarono Siria, Sardegna e \"Africa proconsolaris\". Furono contestualmente redatte delle liste di proscrizione contro gli oppositori di Cesare, che portarono alla confisca dei beni e all'uccisione di un gran numero di senatori e cavalieri, tra cui lo stesso Cicerone che pag\u00f2 le \"Filippiche\" rivolte contro Antonio. Si prepar\u00f2 nel contempo la guerra contro Bruto e Cassio e i cesaricidi.\nNell'ottobre del 42 a.C. Antonio e Ottaviano, lasciato Lepido al governo della capitale, si scontrarono con i cesaricidi Marco Giunio Bruto e Gaio Cassio Longino e li sconfissero in due scontri a Filippi, nella Macedonia orientale. I due anticesariani trovarono la morte suicidandosi.\nOttaviano, Antonio e Lepido trovandosi padroni, ora, dei territori orientali procedettero ad una nuova spartizione delle province: a Lepido furono lasciate la Numidia e l\"'Africa proconsolaris\", ad Antonio, la Gallia, la Transpadania e l'Oriente romano, ad Ottaviano spettarono l'Italia, la Sicilia, l'Iberia, e la Sardegna e Corsica.\nSuccessivamente nacquero nuovi contrasti: Lucio Antonio, fratello di Antonio, nel 41 a.C. si ribell\u00f2 ad Ottaviano poich\u00e9 pretendeva che anche ai veterani del fratello fossero distribuite terre in Italia (oltre ai 170.000 veterani di Ottaviano), ma fu sconfitto a Perugia nel 40 a.C. Non si pu\u00f2 provare che Antonio fosse a conoscenza delle azioni del fratello ma, dopo la sconfitta di quest'ultimo, entrambi decisero di non dare troppo peso all'accaduto (Lucio Antonio fu risparmiato e perfino inviato in Spagna come governatore).\nCon il trattato di Brindisi (settembre del 40 a.C.) si venne ad una nuova divisione delle province: ad Antonio rest\u00f2 l'Oriente romano da Scutari, compresa la Macedonia e l'Acaia; ad Ottaviano l'Occidente compreso l'Illirico; a Lepido, ormai fuori dai giochi di potere, l'Africa e la Numidia; a Sesto Pompeo fu confermata la Sicilia per metterlo a tacere, affinch\u00e9 non arrecasse problemi in Occidente. Il patto fu sancito con il matrimonio tra Antonio, la cui moglie Fulvia era morta da poco, e la sorella di Ottaviano, Ottavia minore. Dopo il trattato di Brindisi, Ottaviano ruppe inoltre l'alleanza con Sesto Pompeo, ripudi\u00f2 Scribonia, e spos\u00f2 Livia Drusilla, madre di Tiberio e in attesa di un secondo figlio. Sesto Pompeo era diventato un alleato scomodo e Ottaviano decise di disfarsene di l\u00ec a poco. Si arriv\u00f2 cos\u00ec ad una prima serie di scontri non particolarmente felici per Ottaviano: la flotta preparata per invadere la Sicilia fu infatti distrutta sia da Sesto sia da un violento fortunale.\nNel 38 a.C. Ottaviano si risolse ad incontrarsi a Brindisi con Antonio e Lepido per rinnovare il patto di alleanza per altri cinque anni. Nel 36 a.C., per\u00f2, grazie all'amico e generale Marco Vipsanio Agrippa, Ottaviano riusc\u00ec a porre fine alla guerra con Sesto Pompeo. Sesto, grazie anche ad alcuni rinforzi inviati da Antonio, fu infatti sconfitto definitivamente presso Mileto. La Sicilia cadde e Sesto Pompeo fugg\u00ec in Oriente, dove poco dopo fu assassinato dai sicari di Antonio.\nA quel punto, per\u00f2, Ottaviano dovette far fronte alle ambizioni di Lepido, il quale riteneva che la Sicilia dovesse toccare a lui e, rompendo il patto di alleanza, mosse per impossessarsene. Sconfitto per\u00f2 rapidamente, dopo che i suoi soldati lo abbandonarono passando dalla parte di Ottaviano, Lepido fu infine confinato al Circeo, pur conservando la carica pubblica di \"pontifex maximus\". A quel punto, dopo l'eliminazione graduale di tutti i contendenti nell'arco di sei anni, da Bruto e Cassio, a Sesto Pompeo e Lepido, la situazione rimase nelle sole mani di Ottaviano, in Occidente, e Antonio, in Oriente, portando un inevitabile aumento dei contrasti tra i due triumviri, ciascuno troppo ingombrante per l'altro, tanto pi\u00f9 che i successi ottenuti nelle campagne militari di Ottaviano in Illirico (35-33 a.C.) e contro Lepido non erano stati compensati da Antonio in Oriente contro i Parti, limitandosi alla sola acquisizione in dote dell'Armenia.\nAlla sua scadenza, nel 33 a.C., il triumvirato non venne rinnovato e, cosa ben pi\u00f9 grave, Antonio ripudi\u00f2 la sorella di Ottaviano con un affronto per quest'ultimo intollerabile. Il conflitto era ora inevitabile. Mancava solo il \"casus belli\", che Ottaviano trov\u00f2 nel testamento di Antonio, in cui risultavano le sue decisioni di lasciare i territori orientali di Roma a Cleopatra VII d'Egitto e ai suoi figli, compreso Cesarione, figlio di Gaio Giulio Cesare. Il Senato di Roma dichiar\u00f2 guerra a Cleopatra, ultima regina tolemaica di Egitto, sul finire del 32 a.C. Antonio e Cleopatra furono sconfitti nella battaglia di Azio, del 2 settembre 31 a.C. e si suicidarono entrambi, l'anno successivo in Egitto.\nLa battaglia di Azio sanc\u00ec la fine della Repubblica e l'inizio dell'Impero romano. Augusto, infatti, pur mantenendo formalmente alcune istituzioni repubblicane, di fatto trasform\u00f2 la Repubblica romana in un principato."}
{"id": "732616", "revid": "339392", "url": "https://it.wikipedia.org/wiki?curid=732616", "title": "Palazzo Ducale di Sassuolo", "text": ""}
{"id": "732619", "revid": "124491355", "url": "https://it.wikipedia.org/wiki?curid=732619", "title": "M20", "text": ""}
{"id": "732620", "revid": "124227178", "url": "https://it.wikipedia.org/wiki?curid=732620", "title": "Parco oceanografico di Valencia", "text": "Il parco oceanografico di Valencia \u00e8 il pi\u00f9 grande parco marino in Europa e si trova nella citt\u00e0 spagnola di Valencia, nella zona nella quale si trovava il letto del fiume Turia, prosciugato negli anni sessanta dopo una devastante inondazione. Il parco \u00e8 stato realizzato riutilizzando un progetto dello scomparso architetto madrileno F\u00e9lix Candela.\nStruttura.\nIl museo acquatico \u00e8 parte di un insieme pi\u00f9 grande che prende il nome di \"Ciutat de les Arts i les Ci\u00e8ncies.\" Enorme la variet\u00e0 di specie presenti (circa 500) per un totale di 45.000 esemplari. La struttura si sviluppa in un'area di circa 100.000 m\u00b2 ed un volume di 42 milioni di litri d'acqua.\nIl complesso \u00e8 diviso in zone che riproducono gli ambienti marini pi\u00f9 disparati presenti sulla Terra. Le parti pi\u00f9 suggestive si possono considerare un tunnel sottomarino della lunghezza di 70 metri ed un ristorante in cui si ha la sensazione di mangiare sul fondo dell'oceano. \u00c8 presente anche un delfinario profondo 11 metri. Tra gli animali presenti ci sono anche trichechi, beluga, pinguini di Humboltd, foche comuni e numerosi uccelli, tra cui fenicotteri e ibis rosso.\nCollegamenti esterni.\n[[Categoria:Ciutat de les arts."}
{"id": "732622", "revid": "287204", "url": "https://it.wikipedia.org/wiki?curid=732622", "title": "M21", "text": ""}
{"id": "732624", "revid": "287204", "url": "https://it.wikipedia.org/wiki?curid=732624", "title": "M22", "text": ""}
{"id": "732625", "revid": "287204", "url": "https://it.wikipedia.org/wiki?curid=732625", "title": "M23", "text": ""}
{"id": "732626", "revid": "1015246", "url": "https://it.wikipedia.org/wiki?curid=732626", "title": "Pavel Nikolaevi\u010d Evdokimov", "text": "Biografia e opere.\nA sei anni subisce il duro colpo dell'assassinio del padre. Compie i primi studi in teologia a Kiev, a partire dal 1918, per essere poi costretto all'esilio nel 1921. Fa il tassista a Istanbul; a Parigi lavora come aiuto-cuoco e conclude gli studi presso l'Istituto \"Saint Serge\".\nNel 1927 sposa Nata\u0161a Brunel, dalla quale avr\u00e0 due figli. Direttore del Centre d'\u00c9tudes Orthodoxes, fu membro di istituti e consigli ecumenici. Si laurea in filosofia in piena seconda guerra mondiale ad Aix-en-Provence, discutendo la tesi \"Dostoevskij e il problema del male\". Affermato conoscitore della dottrina e della spiritualit\u00e0 della Chiesa Ortodossa, \u00e8 autore del volume \"Cristo nel pensiero russo\" (che raccoglie le pagine di alcune delle sue pi\u00f9 importanti lezioni dal profondo impianto teologico e filosofico), e fu tra i primi autori che introdussero la figura del mistico Pavel Aleksandrovi\u010d Florenskij nel mondo occidentale. Uno dei suoi principali capolavori \u00e8 \"Teologia della bellezza. L'arte dell'icona\" (1972), sulla cultura mistica dell'icona nel mondo russo, e il suo tempo e spazio \"sacro\" di \"arte divina\": \"L'indicibile del Regno, la sua visione, fanno traboccare l'anima e presentire la luce dell'Ottavo Giorno...\" \nLe sue opere hanno attualmente una profonda valenza ecumenica per il Cristianesimo nel rapporto tra Oriente e Occidente; non a caso pot\u00e9 intervenire come osservatore ortodosso all'ultima sessione del Concilio Vaticano II."}
{"id": "732627", "revid": "298055", "url": "https://it.wikipedia.org/wiki?curid=732627", "title": "Tempolizia", "text": ""}
{"id": "732628", "revid": "339392", "url": "https://it.wikipedia.org/wiki?curid=732628", "title": "Tempoliziotto", "text": ""}
{"id": "732629", "revid": "287204", "url": "https://it.wikipedia.org/wiki?curid=732629", "title": "M26", "text": ""}
{"id": "732630", "revid": "1305772", "url": "https://it.wikipedia.org/wiki?curid=732630", "title": "M27", "text": ""}
{"id": "732632", "revid": "1305772", "url": "https://it.wikipedia.org/wiki?curid=732632", "title": "M28", "text": ""}
{"id": "732633", "revid": "287204", "url": "https://it.wikipedia.org/wiki?curid=732633", "title": "M29", "text": ""}
{"id": "732635", "revid": "72265", "url": "https://it.wikipedia.org/wiki?curid=732635", "title": "Provvidenzialismo", "text": "Il provvidenzialismo \u00e8 l'atteggiamento filosofico e religioso di chi crede che la volont\u00e0 di Dio sia evidente e manifesta alla conclusione di ogni serie concatenata di eventi (ad esempio le grandi guerre mondiali). Pu\u00f2 essere ulteriormente descritto come il credere che la potenza divina (o la divina Provvidenza) sia cos\u00ec completa ed ampiamente saggia, che gli umani non possono uguagliare le sue abilit\u00e0, oppure intendere completamente il suo piano. Un altro aspetto del provvidenzialismo \u00e8 il credere che il piano di Dio sia al di l\u00e0 delle capacit\u00e0 di controllo ed intervento umani, e che a volte la provvidenza infligga sventure sproporzionate alle brave persone, per ottenere in seguito un mondo migliore, oppure per far guadagnare alle persone la vita ultra-terrena. Potrebbe essere ulteriormente chiarito come il credere che tutto ci\u00f2 che avviene sia da inquadrare nell'ottica di un bene superiore. \nIl provvidenzialismo veniva spesso citato nelle discussioni dei circoli europei che cercavano di giustificare l'imperialismo nel corso del XIX secolo, sulla base che la sofferenza immediata causata dalla conquista a mani degli europei era giustificata sulla base dell'estendere il piano di Dio e di diffondere la cristianit\u00e0 a nazioni distanti."}
{"id": "732637", "revid": "1632387", "url": "https://it.wikipedia.org/wiki?curid=732637", "title": "Roselle (sito archeologico)", "text": "Roselle (\"Rusel\" in etrusco, \"Rusellae\" per i Romani) \u00e8 stata un'antica citt\u00e0 di origini etrusche situata a 8 chilometri a nord della citt\u00e0 di Grosseto. I resti archeologici si trovano nei pressi della moderna frazione omonima. Nel 2016 l'area archeologica ha fatto registrare 18\u00a0716 visitatori.\nStoria.\nRoselle era situata a 10\u00a0km da Grosseto, nel punto di passaggio tra la valle dell'Ombrone e la Maremma grossetana, sulla riva dell'antico lago Prile, ed era un'antica lucumonie dell'Etruria centrale, membro della dodecapoli etrusca.\nConserva una sovrapposizione di edifici e mura appartenenti alla fase etrusco-villanoviana, a quelle successive della civilt\u00e0 etrusca, e poi a quella romana. La scoperta di vasi attici a figure rosse testimonia i contatti commerciali della citt\u00e0 con la Grecia e le colonie greche dell'Italia meridionale.\nFondata nel VII secolo a.C., venne citata da Dionigi di Alicarnasso fra le citt\u00e0 che portarono aiuto ai Latini nella guerra contro Tarquinio Prisco. Si svilupp\u00f2 a danno delle lucumonie vicine in particolare Vetulonia.\nNel 294 a.C. fu conquistata dai romani.\nDivenne prima municipio romano e successivamente, con Augusto colonia. A quest'epoca risalgono il Foro e la basilica, un sistema di raccoglimento delle acque piovane e un edificio termale. Sono conservate anche tracce di un anfiteatro e di ville.\nA partire dal VI secolo decadde come tutta la Maremma, flagellata dalla malaria. La citt\u00e0 venne abbandonata fino alla bonifica della zona ad opera di Pietro Leopoldo alla fine del Settecento.\nA partire dagli anni cinquanta i resti degli edifici antichi furono riportati alla luce per mezzo di una lunga campagna di scavi portata avanti dalla Soprintendenza archeologica della Toscana.\nScavi archeologici.\nCinta muraria.\nLa cinta muraria fu costruita dagli Etruschi tra il VII e il VI secolo a.C.\nIl perimetro del circuito murario \u00e8 di oltre 3\u00a0km, con altezza media di circa 7\u00a0m.\nAnfiteatro romano.\nLe prime tracce di frequentazione di questa area dell'insediamento si hanno con alcuni strati contenenti reperti di et\u00e0 villanoviana e di fine VII - inizi VI secolo a.C.\nNella parte sommitale della collina nord della citt\u00e0 venne costruito l'anfiteatro nel corso del I secolo d.C. La terra tolta per creare l'arena fu utilizzata con molta probabilit\u00e0 come base per l'erezione degli ordini superiori dei posti.\nL'edificio di forma ellittica presenta misure particolarmente ridotte (asse maggiore 38\u00a0m, asse minore 27\u00a0m). Gli accessi sull'asse maggiore E-O sono scoperti e delimitati da lunghi muri, fiancheggiati da piccoli vani coperti con volta a crociera, mentre quelli sull'asse N-S sono fiancheggiati da murature di minore lunghezza e sono coperti da volte a botte. Lateralmente ai due ingressi E-O si trovano due piccoli vani con copertura a volta a crociera:.\nLa tecnica muraria in opera reticolata suggerisce una datazione agli inizi del I secolo d.C., confermata dal rinvenimento di ceramica sigillata aretina. All'interno dell'arena, lungo l'asse maggiore, sono state scoperte quattro pietre allineate a distanza regolare con dei fori che dovevano servire a dividerla per utilit\u00e0 sceniche.\nAlcune murature tardoantiche sono state rinvenute in connessione ad una ricca serie di monete e rappresentano le uniche tracce antropiche tra l'et\u00e0 di Caligola e quella di Diocleziano.\nDurante l'et\u00e0 altomedievale l'edificio diviene un recinto fortificato, grazie alle costruzioni realizzate utilizzando materiali di spoglio dagli edifici romani in rovina. In questo fortilizio sarebbe da riconoscersi un castrum tardoantico o altomedievale, creato a difesa dei territori bizantini di contro all'avanzata dei Longobardi.\nL'area rimase occupata fino almeno al XVI secolo, cos\u00ec come testimoniano i vari frammenti di maiolica arcaica, ingobbiata e graffita e ceramica d'uso invetriata e smaltata rinvenuti al suo interno.\nIn estate si tengono alcune rappresentazioni teatrali, grazie all'acustica ancora eccellente.\nDomus dei Mosaici.\nLe prime tracce della domus risalgono ad et\u00e0 tardo-repubblicana e sono databili dopo le estese distruzioni a cui fu soggetta Roselle nel 90-80 a.C.\nLa planimetria dell'edificio non presenta differenze dalla canonica pianta della casa di tipo italico, caratterizzata dallo schema assiale a croce, quale risulta anche nella stessa Roselle da altri edifici scavati.\nIn et\u00e0 tiberiana la domus \u00e8 soggetta a restauri ed abbellamenti estetici: fu ampliata e restaurata, oltre che arricchita delle tre statue di Tiberio, Livia e Druso minore. La stessa cronologia dovrebbe valere per le pavimentazioni in opus sectile rinvenute in un vano denominato 20 e a mosaico del vano detto 9.\nDurante l'et\u00e0 claudia si ha una distruzione parziale, forse dovuta ad un incendio, seguita da un immediato restauro. Sempre alla stessa epoca (o forse alla fine della precedente) risale la costruzione del primo impianto termale nella met\u00e0 meridionale e la casa, con le sue piccole terme annesse, diviene pubblica, data la sproporzione tra gli ambienti destinati ad uso termale e quelli a funzione prettamente residenziale.\nIn et\u00e0 tardo-adrianea o antonina la struttura \u00e8 soggetta a pesanti riorganizzazioni con il rialzamento e l'ampliamento del complesso termale e dei suoi annessi: in questa fase si assiste alla posa in opera dei mosaici negli ambienti termali e nel tablinium. Altre modifiche influenzano la posizione delle colonne e della fontana del peristilio, mentre il piccolo laconicum fu ornato da decorazioni in stucco a rilievo ed altorilievo.\nLa domus subisce trasformazioni sostanziali tra il IV e il VII secolo, quando, in piena tardoantichit\u00e0, si ha una bottega che occupa i precedenti ambienti abitativi. L'officina, riferibile ad un fabbro, ha restituito strati ricchi di ceneri di lavorazione, terre ricche di carbone e scorie disposte su quasi tutti i pavimenti, anneriti dagli stadi della lavorazione metallurgica. Inoltre i vari rinvenimenti di bronzo e di oggetti metallici hanno fatto ipotizzare che in questa officina non venissero prodotti oggetti ex novo, ma che fossero nuovamente fusi oggetti antichi, provenienti dalle tombe etrusche della necropoli e da edifici pubblici e privati di et\u00e0 romana.\nVerso la fine del IV secolo l'officina e ci\u00f2 che resta della domus sono abbandonate e nel corso del VI secolo si assiste a sepolture di infanti che si impostano al di sopra dei livelli di crollo.\nNella parte pi\u00f9 prossima al foro si hanno anche labili strutture a secco di incerta funzione e databili tra VI e VII secolo.\nTempietto dei flamines Augustales.\nSul lato meridionale del foro, in prossimit\u00e0 della domus dei mosaici, si trovano i resti archeologici dell'antico tempio romano dei \"flamines Augustales\", che venne edificato in et\u00e0 imperiale (I secolo d.C.). Alcuni reputano che il luogo di culto pagano venne trasformato in epoca altomedievale in un luogo di culto cristiano, intitolato a San Silvestro, la cui esistenza \u00e8 accertata a partire dal 765. Tale supposizione \u00e8 data dalla presenza di un muretto a forma quasi semicircolare costruito sui livelli di crollo del tempietto, nonch\u00e9 dal rinvenimento di alcune sepolture negli strati tardoromani. Nonostante queste evidenze, \u00e8 difficile riconoscere l'edificio di culto altomedievale dedicato a San Silvestro in questa porzione di abitato. \nTerme.\nAlle pendici della collina Nord \u00e8 stato rinvenuto un complesso termale di et\u00e0 romana, caratterizzato da murature che in alzato presentano la tecnica dell'opus reticulatum con zoccolo e ammorsature in laterizio, mentre in fondazione si ha l'opus caementicium.\nLa struttura \u00e8 divisa in due settori, con una zona intermedia d angolature di non chiara estensione.\nIl primo settore si estende nella porzione nord, dal perimetro quasi rettangolare, e si compone di lati lunghi rivolti in direzione est-ovest ed \u00e8 imperniato intorno ad una vasca parallela rispetto ai perimetrali, di forma rettangolare. Questa parte richiama la pianta di una casa ellenistico-romana e proprio di un simile precedente edificio potrebbero far parte due muri rinvenuti ad ovest della vasca, assieme ad alcune murature della vasca stessa. Questa ha una profondit\u00e0 di 2,60\u00a0m con pareti rastremate verso l'alto per mezzo di tre riseghe rivestite di intonaco impermeabile.\nNon \u00e8 chiaro il sistema di canalizzazione delle acque, visto che se nella porzione nord-ovest si ha un esiguo canale di ingresso delle acque collegato a una serie di cunicoli sotterranei, nell'angolo sud si ha l'evidenza di un pozzetto di uscita non collegato a condotti.\nIl secondo settore \u00e8 caratterizzato da una pianta fortemente irregolare in cui si distinguono un vano con due nicchie al quale si accedeva tramite una doppia scaletta, un grande vano absidato nell'angolo sud-occidentale e un altro di estensione maggiore, immediatamente ad est. Lo stato di conservazione di quest'ultimo vano non ci permette di comprenderne la funzione originale, anche se si possono vedere tracce di \"suspensurae\". Inoltre un complesso sistema di canalizzazioni, formato da cunicoli con fondo laterizio, pareti in opus mixtum e volte in opus caementicium assieme a elaborate arcate in laterizio, fa presupporre un uso termale del vano. Anche le dimensioni planimetriche, irregolari e ridotte, trovano confronti con altri edifici termali.\nLe caratteristiche dell'opus mixtum impiegato per le strutture (con le ammorsature di laterizio disposte su cinque assise) proporrebbero una datazione tra l'ultimo quarto del I secolo d.C. ed il primo quarto del successivo.\nDurante la fase di abbandono e crollo delle terme in et\u00e0 tardoantica \u00e8 stato rinvenuto un fondo di capanna circolare databile tra il IV secolo e la fine del V secolo. Lo studio inedito di alcuni frammenti ceramici, una scodella e un vaso a listello di ingobbiata di rosso, provenienti dal riempimento di una buca perimetrale sposterebbero la datazione tra la fine del VI e la I met\u00e0 del VII secolo.\nBasilica.\nNel corso del primo Alto Medioevo si registra la costruzione di una basilica paleocristiana che si imposta sull'impianto termale ormai in disuso e spoliato. Seppure attenta soprattutto alle strutture romane sulle quali fu fondata la cattedrale, la planimetria della campagna degli anni quaranta riferiva puntualmente anche del colonnato che, ripetendo il presunto peristilio intorno alla piscina dell'impianto termale, scandiva in tre navate la chiesa, e della struttura fondata sulla serie di ambienti di servizio per chiuderne l'abside. II posizionamento delle basi di colonna delle navate non \u00e8 congetturale, mentre rimane invece ipotetica la presenza di un colonnato anche sul lato breve, indiziato solo da una base di colonna.\nL'area absidale era interamente coperta da una pavimentazione in blocchi lapidei, che, sulla scorta dei pochi ancora in situ, collocati sul pavimento musivo del vano termale, potrebbero essere riferiti, anche per la presenza, nell'area del complesso, di elementi che conservano modanature, al tempio della sottostante terrazza.\nSe per l'angolo nord-orientale dell'area absidale la ricerca come fondazione delle superstiti strutture romane sembra costante e coerente, gi\u00e0 dal rilievo del 1942 appariva evidente che la parete meridionale dell'abside prescinde dalla struttura romana, che viene ignorata, tanto che questa ha un andamento divergente da quello del complesso romano. Si deve dunque ragionevolmente concludere che quando nel corso dell'avanzato V secolo si decise di sfruttare quel che restava del complesso in disuso, probabilmente gi\u00e0 ampiamente spoliato, la vasca della natatio, e le pareti perimetrali di questo ambiente, costituivano un deciso elemento condizionante, mentre altrettanto non si poteva dire per l'area destinata all'abside e alle strutture di servizio, una delle quali, la settentrionale, comunque accessibile solo dall'esterno. L'impianto di un'abside rettangolare, dotata di \u201csontuosa\u201d pavimentazione in grandi blocchi lapidei, che, come emerge dalla relazione con le basi di colonna ne assicurava la decisa sopraelevazione rispetto alla navata centrale, non \u00e8 dunque dovuto al condizionamento delle preesistenze monumentali, ma una precisa scelta iconografica. La cattedrale rosellana conserva l'impianto originario fino all'abbandono.\nNecropoli.\nLa necropoli che si sviluppa intorno alla chiesa \u00e8 organizzata per terrazze: le sepolture hanno una distribuzione dettata da distanze costanti e hanno una buona tecnica costruttiva.\nTagliano uno strato databile tramite sigillata africana e da ceramiche a gocciolature o a bande di ingobbio rosso e contengono corredi di VI e met\u00e0 VII secolo.\nNel corso del VI secolo si ha la costruzione di un edificio, molto probabilmente una sepoltura privilegiata, in una zona a densa sepoltura infantile.\nLa chiesa subisce restauri e abbellimenti nel corso dell'VIII secolo, cos\u00ec come testimoniano elementi architettonici quali plutei, pilastrini di recinzione e un frammento di ciborio da collegarsi ad interventi da attribuire al \"magister Iohannes\", cos\u00ec come ricorda un'epigrafe dedicatoria ora conservata presso il Podere il Serpaio, nell'entroterra rosellano.\nTra X e XI secolo la chiesa viene dotata di una possente torre, accessibile solo dall'interno della chiesa stessa.\nLa cattedrale di Roselle.\nCostruita in epoca altomedievale fuori delle mura, si conservano i suoi resti archeologici nell'area di Poggio Mosconcino, in localit\u00e0 \"La Canonica\", tra l'antica civitas e il Tino di Moscona. Annessi alla chiesa vi sono anche i resti della canonica, che svolgeva la funzione di residenza vescovile fino al 1138, anno di trasferimento della diocesi rosellana a Grosseto. Dall'analisi dei resti, la chiesa si presentava imponente, a tre navate con transetto, abside semicircolare e campanile a sezione quadrata che si elevava al lato destro. Dopo il trasferimento della sede vescovile nel capoluogo maremmano prosegu\u00ec con le funzioni plebane fino al periodo di transizione tra il tardo Medioevo ed il primo periodo rinascimentale.\nNell'area in cui sorgeva la cattedrale sono state rinvenute numerose tombe di epoca etrusco-romana."}
{"id": "732638", "revid": "834", "url": "https://it.wikipedia.org/wiki?curid=732638", "title": "M20 (astronomia)", "text": ""}
{"id": "732642", "revid": "486946", "url": "https://it.wikipedia.org/wiki?curid=732642", "title": "Olog Hay", "text": ""}
{"id": "732643", "revid": "486946", "url": "https://it.wikipedia.org/wiki?curid=732643", "title": "Francisco de Gamma", "text": ""}
{"id": "732644", "revid": "486946", "url": "https://it.wikipedia.org/wiki?curid=732644", "title": "Charlie Delta", "text": ""}
{"id": "732645", "revid": "125952924", "url": "https://it.wikipedia.org/wiki?curid=732645", "title": "Giuseppe (patriarca)", "text": "Giuseppe (, \"Yohs\u00e8f\", forma abbreviata di \"Yohsify\u00e0h\" che significa \"Yahv\u00e8 aggiunga\") era un patriarca le cui vicende sono narrate nell'Antico Testamento. Era il penultimo dei dodici figli di Giacobbe ed il primo dei due figli (con Beniamino) avuti da sua moglie Rachele. Egli \u00e8 il padre di Manasse e di Efraim dai quali discendono le due omonime trib\u00f9 ebraiche che fanno parte delle 12 trib\u00f9 d'israele.\nPersonaggio biblico.\nLa storia di Giuseppe occupa l'ultima parte del libro della Genesi, dal capitolo 37 al capitolo 50.\nGiuseppe \u00e8 il figlio prediletto di Giacobbe, che gli riserb\u00f2 una vita lontano dal lavoro nei campi e dedita all'istruzione. Dio lo aveva dotato del potere di interpretare i sogni; uno di questi riguardava i suoi fratelli maggiori, i cui covoni si erano prostrati davanti al covone di grano di Giuseppe. \nI dieci fratelli maggiori - ad eccezione di Ruben che tenter\u00e0 di salvarlo - gelosi di Giuseppe a causa della predilezione del padre, secondo , decidono di gettarlo vivo in una cisterna vuota e di venderlo poi come schiavo a una carovana di Ismaeliti che, giunti in Egitto, a loro volta lo vendono a un egiziano (identificato in Potifarre da un'inserzione redazionale successiva); secondo un'altra tradizione, fusa negli stessi passi biblici, Giuseppe \u00e8 invece tolto dalla cisterna da dei mercanti Madianiti che lo conducono in Egitto per poi venderlo a Potifarre, il capo delle guardie del Faraone. I fratelli fecero credere al padre e a Rachele che Giuseppe era stato ucciso dai lupi.\nIn Egitto, Giuseppe spicca nel suo servizio e acquista la fiducia del Potifarre, che gli affida il governo sulla sua casa. Accade per\u00f2 che la moglie di Potifarre, s'innamora di Giuseppe, lo seduce e invita a tradire il marito. Dinanzi al rifiuto perentorio di Giuseppe, la donna non esita a denunciarlo ingiustamente presso il marito e Giuseppe viene imprigionato. In prigione, interpreta i sogni del coppiere e del panettiere del Faraone, preannunciando al primo la liberazione e il ritorno alla corte e al secondo la condanna a morte.\nDopo due anni, il Faraone - identificato erroneamente nel testo biblico come Ramses - essendo tormentato da un sogno ricorrente a cui nessuno dei suoi indovini riusciva a dare una spiegazione, su suggerimento del coppiere, fa liberare Giuseppe affinch\u00e9 dia la sua interpretazione. Il sogno riguardava sette mucche grasse divorate da sette mucche magre e sette spighe rigonfie di chicchi mangiate da sette spighe arse e rinsecchite. Interpretando il sogno con l'aiuto di Dio, Giuseppe predice al Faraone sette anni di grande abbondanza per l'Egitto, cui faranno seguito sette anni di carestia e suggerisce al Faraone di fare riserva di un quinto del grano durante il periodo dell'abbondanza, per poi utilizzarlo nel tempo della carestia.\nIl Faraone, colpito dall'intelligenza e dall'abilit\u00e0 di Giuseppe, ripone in lui la sua fiducia e lo nomina vice-Re d'Egitto, secondo solo al Faraone, perch\u00e9 realizzi quanto aveva suggerito. Secondo quindi il racconto biblico Giuseppe \u00e8 elevato alla pi\u00f9 alta carica in Egitto e riceve dallo stesso Faraone il nome di Safnat-Pan\u00e8ach (\u00abDio dice: egli \u00e8 vivente\u00bb), bench\u00e9 tale nome, cos\u00ec come quello della moglie Asenat (\u00abAppartenente alla dea Neit\u00bb), non \u00e8 attestato in alcun documento egizio delle dinastie XX-XXI. Giuseppe sposa quindi Asenat, la figlia di Potifera, dalla quale nascono i figli Efraim e Manasse.\nDurante i sette anni di carestia, i fratelli di Giuseppe, che vivevano ancora a Canaan insieme al padre Giacobbe, per ordine di quest'ultimo, si recano in Egitto per acquistare del grano e si inginocchiano come servi davanti a lui, senza riconoscerlo. Giuseppe si fa raccontare dai fratelli chi siano e quale sia la loro storia. A questo punto, Giuseppe mette alla prova i fratelli: dopo averli accusati di essere spie, fa arrestare uno di essi e manda i restanti a prendere Beniamino, volendolo incontrare. La pena per l'eventuale mancato incontro sarebbe stato l'arresto definitivo del fratello e la mancata consegna del grano. Ritornati a Canaan, i fratelli riferiscono al padre quanto ordinato dal vice-re. Giacobbe nel timore di perdere un altro figlio, si rifiuta di inviare Beniamino in Egitto ma a causa della carestia opprimente, decide infine di mandarlo. Giuseppe quindi incontra Beniamino. Fa mettere di nascosto la sua coppa d'argento nel sacco di grano di Beniamino e fa nuovamente arrestare i fratelli. Giuda allora implora Giuseppe di risparmiarlo per non causare altro dolore al padre, offrendosi lui come schiavo al posto di Beniamino. A queste parole, Giuseppe scoppia in pianto, si fa riconoscere e decide di non vendicarsi del male ricevuto dai fratelli, perdonandoli. Essendo al secondo anno di carestia, Giuseppe invia allora i fratelli dal padre per riferirgli di essere vivo, di avere potere sull'Egitto e di stabilirsi insieme a tutta la trib\u00f9 in Egitto. Giuseppe quindi si ricongiunge col padre e lo fa stabilire in Egitto sotto il benestare del Faraone, che dispone di allocare gli israeliti presso la terra di Gosen. La carestia intanto si \u00e8 inasprita e gli israeliti chiedono a Giuseppe il pane; quest'ultimo glielo concede in cambio del loro bestiame e dei loro terreni affinch\u00e9 diventino di propriet\u00e0 del Faraone. Trascorsi diciassette anni, Giacobbe muore dopo aver benedetto i suoi figli e i figli di Giuseppe, Efraim e Manasse, e fatto giurare a quest'ultimo di seppellirlo a Canaan insieme ai suoi padri. Giuseppe quindi ottiene dal Faraone il permesso di andare a seppellire il padre insieme a tutte le trib\u00f9, lasciando in Egitto i figli e il bestiame. Dopo la sepoltura, essi tornano in Egitto.\nGiuseppe muore all'et\u00e0 di 110 anni. Prima di morire, predice agli Israeliti che Dio li avrebbe condotti nella terra promessa e li fa giurare di portare le sue spoglie con s\u00e9 e di seppellirle nella terra di Canaan. Ci\u00f2 avverr\u00e0 in seguito all'esodo, quando gli ebrei guidati da Mos\u00e8 porteranno con s\u00e9 anche le ossa del patriarca e le seppelliranno presso Sichem.\nGiuseppe nella Torah orale.\nLa Torah orale narra che:\nBenedizioni per Yosef e la sua discendenza.\nPer quanto concerne Giacobbe, importante il momento in cui Giuseppe porta i propri due figli a lui dinanzi per la Benedizione (cfr Vayechi)\nTradizione coranica.\nIl Corano cita Giuseppe (Y\u016bsuf) come un grande profeta. Il \"Corano\" riprende la genealogia della Genesi: figlio di Ya\u02bfq\u016bb (Giacobbe), nipote di Is\u1e25\u0101q (Isacco) e pronipote di Ibr\u0101h\u012bm (Abramo). La dodicesima s\u016bra porta il suo nome e racconta la sua storia in una tradizione che differisce talvolta da quella della Genesi.\nLa s\u016bra, che \u00e8 una delle pi\u00f9 lunghe del Corano, continua raccontando come Giuseppe era arrivato in Egitto e come era diventato vicer\u00e9 dell'Egitto a motivo della sua saggezza ed intelligenza. Alla fine Giacobbe ritrova il figlio.\nLa storia di Giuseppe, che il Corano stesso definisce \u00abla pi\u00f9 bella delle storie\u00bb, \u00e8 contenuta in questa dodicesima Sura rivelata quasi interamente alla Mecca. Diversamente dagli altri profeti, le cui vicende sono accennate e riprese pi\u00f9 volte nel Libro santo, alla storia di Giuseppe il Corano dedica un\u2019intera sura, il cui svolgimento cronologico e narrativo \u00e8 compiuto e non reiterato. Il Corano cita Giuseppe solo in altri due versetti: IV, 84 riferendosi della discendenza di Abramo e XL, 34 considerandolo un messaggero di Allah al popolo d\u2019Egitto.\nGiuseppe rappresenta un fulgido esempio delle virt\u00f9 che la fede suscita nel credente: la purezza che desta l\u2019invidia, la castit\u00e0 che suscita il disappunto, la lealt\u00e0 che non viene riconosciuta, il coraggio di fronte all\u2019ingiustizia, la sopportazione delle difficolt\u00e0 e la coerenza personale (negli anni del carcere), l\u2019intelligenza e l\u2019equilibrio (nella gestione della sua liberazione e riabilitazione), la chiaroveggenza e l\u2019accortezza (nella funzione pubblica), la grandezza d\u2019animo e la misericordia (nei confronti dei fratelli), la piet\u00e0 filiale.\nPer quanto riguarda il rango di Giuseppe, allorquando fu chiesto all\u2019Inviato di Allah: \u00abChi \u00e8 stato il migliore degli uomini?\u00bb, egli rispose: \u00abIl migliore degli uomini \u00e8 stato Giuseppe, figlio del Profeta di Allah [Giacobbe], nipote del Profeta di Allah [Isacco], pronipote dell\u2019Amico di Allah [Abramo]\u00bb (lo ha trasmesso al Bukh\u00e2ri).\nL\u2019esegesi afferma che la rivelazione della Sura fu occasionata dalle domande di alcuni meccani idolatri i quali, su istigazione dei rabbini, cercarono di mettere in difficolt\u00e0 l\u2019Inviato di Allah chiedendogli di spiegare perch\u00e9 Giacobbe e la sua famiglia si stabilirono in Egitto.\nRacconti apocrifi.\nLe vicende di Giuseppe sono oggetto di un'opera apocrifa dell'Antico Testamento dal titolo Libro di Giuseppe e Aseneth.\nFilmografia.\n\"Giuseppe\", del 1995\n\"Giuseppe il re dei sogni\", del 2000"}
{"id": "732647", "revid": "1610933", "url": "https://it.wikipedia.org/wiki?curid=732647", "title": "Foca mangiagranchi", "text": ""}
{"id": "732648", "revid": "46931", "url": "https://it.wikipedia.org/wiki?curid=732648", "title": "Telenovelas", "text": ""}
{"id": "732651", "revid": "1610933", "url": "https://it.wikipedia.org/wiki?curid=732651", "title": "Foca cancrivora", "text": ""}
{"id": "732653", "revid": "486946", "url": "https://it.wikipedia.org/wiki?curid=732653", "title": "Photomas", "text": ""}
{"id": "732654", "revid": "486946", "url": "https://it.wikipedia.org/wiki?curid=732654", "title": "Sean Gottfresh", "text": ""}
{"id": "732655", "revid": "486946", "url": "https://it.wikipedia.org/wiki?curid=732655", "title": "Leonard Vertighel", "text": ""}
{"id": "732657", "revid": "46931", "url": "https://it.wikipedia.org/wiki?curid=732657", "title": "Soap Opera", "text": ""}
{"id": "732658", "revid": "486946", "url": "https://it.wikipedia.org/wiki?curid=732658", "title": "Ewan Loke", "text": ""}
{"id": "732661", "revid": "486946", "url": "https://it.wikipedia.org/wiki?curid=732661", "title": "Harald Hasting", "text": ""}
{"id": "732662", "revid": "486946", "url": "https://it.wikipedia.org/wiki?curid=732662", "title": "Zeryn", "text": ""}
{"id": "732663", "revid": "486946", "url": "https://it.wikipedia.org/wiki?curid=732663", "title": "Kyltor", "text": ""}
{"id": "732665", "revid": "253269", "url": "https://it.wikipedia.org/wiki?curid=732665", "title": "Annabella Sciorra", "text": "Biografia.\nPrimi anni.\nAnnabella Sciorra nasce a Brooklyn, \"borough\" di New York, il 29 marzo del 1960, figlia di immigrati italiani. Il padre \u00e8 un veterinario originario di Carunchio, in provincia di Chieti, e la madre \u00e8 una casalinga originaria di Formia, in provincia di Latina. Studia danza fin da bambina e, una volta interessatasi alla recitazione, all'et\u00e0 di tredici anni entra a far parte dello studio teatrale Hagen-Berghoff. Dopo aver intrapreso gli studi superiori presso la \"South Shore High School\" fond\u00f2, a vent'anni, la \"The Brass Ring Theatre Company\". Il momento pi\u00f9 alto nella sua carriera artistica lo raggiunge con la candidatura all'Emmy Award per la sua performance nella serie TV \"I Soprano\"\nCarriera.\nIl suo debutto cinematografico avvenne nel film del 1989 \"True Love\", dove interpreta il ruolo di una complessata ragazza di Brooklyn, diretta dalla regista indipendente Nancy Savoca. Per questo film ha vinto l'Independent Spirit Award come migliore attrice protagonista. Dopo due interpretazioni nel film \"Il mistero Von Bulow\" con Jeremy Irons e Glenn Close e nella commedia \"Insieme per forza\" con Michael J. Fox, Annabella Sciorra interpreter\u00e0 un importante ruolo nella pellicola \"Jungle Fever\" (1991) di Spike Lee nella parte di Angie Tucci, l'amante italo-americana del personaggio interpretato da Wesley Snipes.\nPer Abel Ferrara \u00e8 la vampira Casanova in \"The Addiction\" (1995) e Jeannette, sommessa moglie di Ray (Christopher Walken) in \"Fratelli\" (1996), film di cui \u00e8 stata anche produttrice associata, e Madame Rosa in \"New Rose Hote\"l (1998).\nHa lavorato con attori quali Robin Williams, Tim Robbins e Richard Gere in ruoli molto differenti tra loro, fino all'interpretazione di Gloria Trillo, tormentata amante del protagonista Tony, nella terza stagione della pluripremiata serie televisiva \"I Soprano\", ruolo che le ha valso una nomination agli Emmy Awards nel 2001. Lo stesso anno debutta in \"Domenica\", un film italiano per la regia di Wilma Labate. \nDopo aver partecipato all'episodio pilota della prima serie di \"Law &amp; Order\", la Sciorra \u00e8 entrata a far parte integrante del cast nel ruolo del detective Carolyn Barek, affiancata dal detective Mike Logan interpretato dall'attore Chris Noth. Nel 2007 ha interpretato anche delle piccole parti in \"The L Word\" e in \"E.R. - Medici in prima linea\". La carriera televisiva si intensifica nel 2018, con la partecipazione a fortunate serie tv come \"GLOW\", \"Luke Cage\" e \"Daredevil\". Nelle ultime due, appartenenti all'universo Marvel, ricopre il medesimo ruolo della villain Rosalie Carbone.\nVita privata.\n\u00c8 stata sposata con l'attore Joe Petruzzi dal 1989 al 1993, e dal 2004 al 2007 \u00e8 stata la compagna dell'attore Bobby Cannavale.\nDurante il Caso Weinstein ha testimoniato in tribunale contro il produttore Harvey Weinstein accusandolo di averla stuprata e di averla poi molestata per anni. Dati i suoi rifiuti, Weinstein avrebbe diffuso dicerie sul suo conto secondo cui era una personalit\u00e0 \"difficile\" con cui lavorare.\nDoppiatrici italiane.\nNelle versioni in italiano dei suoi film, Annabella Sciorra \u00e8 stata doppiata da:"}
{"id": "732666", "revid": "11959", "url": "https://it.wikipedia.org/wiki?curid=732666", "title": "Karameh", "text": ""}
{"id": "732668", "revid": "61051", "url": "https://it.wikipedia.org/wiki?curid=732668", "title": "Chiesa di Santa Sofia (Lendinara)", "text": "La chiesa di Santa Sofia \u00e8 un edificio religioso cattolico di Lendinara. \u00c8 il duomo del paese e la sede dell'omonima parrocchia. Alla parrocchia di Santa Sofia fanno capo le chiese di Villanova del Ghebbo, Costiola, Villa Longale (che successivamente assunse il nome del Bornio), San Biagio e Ramodipalo.\nStoria.\nLa chiesa di Santa Sofia ha origini che affondano nell'antichit\u00e0, essendo stata edificata sulle rovine di un luogo di culto pagano. La sua costruzione risale al 1070, ordinata dalla famiglia Cattaneo che ne fece il proprio oratorio e che ne mantenne il controllo fino alla prima met\u00e0 del secolo XVI. L'edificio sub\u00ec un ampliamento e fu intitolato a Santa Sofia probabilmente in omaggio a Sofia Lendinara, moglie di Obizzo d'Este. \nNel secolo XV, Santa Sofia ospitava anche la sede vescovile e il collegio dei canonici che a Lendinara erano gi\u00e0 presenti dal XIII secolo. La chiesa accoglieva quattro altari dedicati al corpo di Cristo, a sant'Antonio abate, ai santi Filippo e Giacomo e a santa Maria Maddalena. Nel 1556 il controllo della chiesa venne affidato alla famiglia veneziana dei Molin che si incaricarono di farla risorgere dall'incuria in cui versava. Dieci anni dopo l'edificio venne ricostruito: agli inizi del secolo XVII la chiesa era costituita da una sola navata e da otto cappelle, e vi si trovavano nove altari, dei quali quello maggiore disposto a est; a nord era collocato il campanile, e il cimitero orientato a nord ovest.\nIl secolo XVIII vide di nuovo la chiesa cadere in uno stato di abbandono dovuto principalmente al disinteresse dei Molin, e perci\u00f2 fu deciso di ristrutturare l'edificio cadente, operazione che avvenne in tre tempi: dapprima su disposizione del canonico Giovanni Ferro, poi dell'arciprete Martinelli. Oltre a nuovi altari intagliati, venne installato un nuovo organo. Il terzo intervento fu opera principalmente del conte Gherardini, che ricostru\u00ec radicalmente la chiesa sotto la supervisione dell'architetto Angelo Santini, rifacimento che termin\u00f2 nel secolo XIX anche grazie al dinamismo di Domenico Scipioni che subentr\u00f2 in qualit\u00e0 di canonico nel 1778. La chiesa del convento di San Francesco, demolita nel 1785, forn\u00ec parecchio materiale per il nuovo rimaneggiamento, e dall'edificio smantellato giunsero anche interessanti opere, fra le quali un corale opera del grande maestro miniaturista Girolamo da Feltre; della medesima provenienza \u00e8 l'acquisizione di una tavola con la Madonna con il bambino e un angelo che suona il liuto, dipinta nel 1511 dal pittore trevigiano Domenico Mancini in uno stile che richiama il Giorgione.\nNegli anni successivi la chiesa fu ingrandita e abbellita. Furono costruite e pavimentate le due navate laterali, venne realizzata la copertura del santuario, fu rifatta la facciata ad opera dell'architetto e presbitero lendinarese don Francesco Antonio Baccari. Il completamento della ristrutturazione port\u00f2 alla consacrazione della chiesa il 30 settembre del 1792, a opera del vescovo Arnaldo Speroni. Negli anni seguenti vennero aggiunti l'altare maggiore, la pala che raffigura \"Il martirio delle figlie di santa Sofia\" realizzata dal veneziano Carlo Alvise Fabris; gli affreschi iniziati da Tommaso Sciacca e, dopo la morte improvvisa, proseguiti dal veronese Giorgio Anselmi \u2013 che non riusc\u00ec a completare l'opera pittorica a causa della caduta mortale da un'impalcatura.\nDopo un secolo, il canonico Fernando Cappellini affid\u00f2 a Carlo Matscheg ulteriori decorazioni alla basilica, sostituite nel 1938 da un intervento di Tito Poloni che su disegno di Achille Casanova realizz\u00f2 le \"Vicende terrene del verbo Incarnato, Le gesta di Maria e dei santi, e i Fasti della chiesa\". Anche l'esterno sub\u00ec rimaneggiamenti, e venne completata la facciata della chiesa dove \u00e8 presente un frontone ricco di statue marmoree. Le tre navate confluiscono in una larga abside chiusa in alto da una cupola. Oltre alla tela che raffigura la Vergine con l'angelo liutista, la chiesa conserva un quadro che riproduce la Madonna del Rosario e Santi dipinto nel Seicento da G.B. Albrizzi, e un'altra Madonna con Bambino fra san Lorenzo e sant'Antonio da Padova, opera che Francesco Bissolo realizz\u00f2 a inizi del Cinquecento e che fu successivamente ritoccata profondamente nel periodo barocco, epoca alla quale risalgono anche un \"Ecce Homo\" del pittore Domenico Fetti, altri dipinti di Pietro della Vecchia e Antonio Zanchi, una pala in cattivo stato di conservazione che si ritiene di Matteo dei Pitocchi; e opere settecentesche di Agostino Ugolini.\nIl campanile.\nMisura 92.5 metri d'altezza.\nSu impulso di Domenico Scipioni, si decise di costruire anche un campanile di grandi dimensioni. Furono due i progetti disegnati da don Francesco Antonio Baccari, uno con la torre campanaria di forma cilindrica, l'altro quadrangolare, soluzione quest'ultima che prevalse. Il 1797 segn\u00f2 l'inizio della costruzione del campanile, edificazione che incontr\u00f2 qualche difficolt\u00e0 a causa della natura acquitrinosa del terreno e che dur\u00f2 sette anni, ultimata in seguito nel 1824 con l'aggiunta della cella campanaria aperta a bifore, del lanternino a forma di tempietto e della cupola sulla quale fu collocata una piattaforma girevole con sopra un angelo ligneo rivestito di rame, opera di Silvio So\u00e0 e Ignazio Bardani (la scultura originaria, il cui modello in scala \u00e8 ospitato nella sacrestia, fu distrutta da un fulmine nel 1973 e perci\u00f2 sostituita da un'opera realizzata successivamente all'evento). Con la benedizione del vescovo di Feltre e Belluno nel 1857, le otto campane iniziarono la loro funzione."}
{"id": "732674", "revid": "7336", "url": "https://it.wikipedia.org/wiki?curid=732674", "title": "Tiranni", "text": ""}
{"id": "732676", "revid": "484362", "url": "https://it.wikipedia.org/wiki?curid=732676", "title": "Usurpatori", "text": ""}
{"id": "732683", "revid": "486946", "url": "https://it.wikipedia.org/wiki?curid=732683", "title": "Vraakon", "text": ""}
{"id": "732684", "revid": "486946", "url": "https://it.wikipedia.org/wiki?curid=732684", "title": "Raghor", "text": ""}
{"id": "732690", "revid": "1305772", "url": "https://it.wikipedia.org/wiki?curid=732690", "title": "Ziggy", "text": "Ziggy \u00e8 il diminutivo (usato in prevalenza nei paesi anglofoni) dei nomi Zygmunt, Zigmunt, Zigmund ecc., tutte varianti dell'italiano Sigismondo."}
{"id": "732694", "revid": "712828", "url": "https://it.wikipedia.org/wiki?curid=732694", "title": "Tazi (cane)", "text": ""}
{"id": "732695", "revid": "499531", "url": "https://it.wikipedia.org/wiki?curid=732695", "title": "Levriero afgano", "text": "Il levriero afgano \u00e8 una razza canina di origine afgana riconosciuta dalla FCI (Standard N. 228, Gruppo 10, Sezione 1).\nIn Afghanistan \u00e8 noto con il nome di T\u0101\u017e\u012b Spay (in pashtu: \u062a\u0627\u0698\u064a \u0633\u067e\u06cc) o Sag-e T\u0101z\u012b ().\nOrigini e storia.\nLe origini della razza sono antichissime e vengono fatte risalire al 1000 a.C., nella zona dell'attuale Afghanistan. Come tutti i levrieri, il levriero afgano \u00e8 stato selezionato come cane da caccia. Inizialmente usato per la caccia alle gazzelle ed altri grandi mammiferi del nord est africano e nelle zone caucasiche.\nIn Europa questo cane fu introdotto sul finire del XIX secolo, portato, secondo la tradizione, dai soldati britannici di ritorno dalle Guerre Anglo-Afgane.\nLa razza, inizialmente disomogenea fra gli esemplari, \u00e8 stata poi uniformata come taglia.\nCaratteristiche.\nAspetto.\nCane di taglia grande, snello come tutti i levrieri, con pelo setoso e lungo e struttura fisica leggera e di gran classe. \nIl cranio \u00e8 ben proporzionato e sormontato da un lungo ciuffo di peli. Il muso \u00e8 lungo e appuntito, con un naso di colore nero.\nL'altezza ideale \u00e8 per i maschi da 68 a 74\u00a0cm e per le femmine da 63 a 69\u00a0cm. La coda deve presentare un anello al termine.\nIl mantello deve seguire la distribuzione naturale, ma spesso vengono attuati degli interventi di stripping sulla schiena per mettere in risalto la sella. In tutta la seconda met\u00e0 del XX secolo, le selezioni sono state effettuate in modo da ottenere un mantello sempre pi\u00f9 lungo, allo scopo di ottenere un colpo d'occhio suggestivo durante la corsa del Tazi, come se l'animale fluttuasse senza sforzo. Alle mostre sono ammessi tutti i colori.\n\u00c8 un cane robusto, che in condizioni normali non presenta seri problemi di salute e l'incidenza di malattie ereditarie \u00e8 molto limitata. \nPu\u00f2 vivere mediamente 12-13 anni.\nColori.\nSono ammessi tutti i colori. I colori pi\u00f9 diffusi sono il biondo oro, crema o fulvo con maschera scura ed il nero ma esistono anche variet\u00e0 tigrate. I pi\u00f9 rari, molto ricercati e pregiati sono gli Oyster (Madreperla), le caratteristiche di questa variet\u00e0 senza maschera (con il muso chiaro) sono la groppa di colore grigio argento, il manto bianco e le orecchie con sfumature che vanno dall'avorio al nocciola. Questi ultimi sono una variet\u00e0 selezionata da pochissimi allevatori in tutto il mondo.\nAttivit\u00e0 e temperamento.\nCane di rara nobilt\u00e0, con temperamento fiero e generoso. Molto intelligente e curioso, dimostra sensibilit\u00e0 e un affetto misurato verso il proprio padrone, con gli estranei \u00e8 molto riservato, per questo spesso non capito. Ricco di insospettata vitalit\u00e0 e di allegria.\nHa un carattere aristocratico, a volte altezzoso, con atteggiamenti che spaziano da un'estrema eleganza a performance clownesche.\nPu\u00f2 essere mordace o timido se non cresce in condizioni ambientali sane, ma non \u00e8 mai aggressivo. \u00c8 un ottimo amico dei bambini. Molto difficile da educare, poich\u00e9 mantiene sempre la sua indipendenza. Pu\u00f2 dimostrarsi un po' suscettibile, dominante e poco espansivo.\nL'antica attitudine venatoria pu\u00f2 estrinsecarsi improvvisamente con fughe impulsive, se non ben sorvegliato. Contrariamente ad altri levrieri pi\u00f9 pigri, come il Levriero irlandese, il Levriero afgano ha bisogno di correre quotidianamente per divagarsi e per restare in forma."}
{"id": "732696", "revid": "486946", "url": "https://it.wikipedia.org/wiki?curid=732696", "title": "Eric Jefferson Mitchell", "text": ""}
{"id": "732697", "revid": "1005847", "url": "https://it.wikipedia.org/wiki?curid=732697", "title": "Partito Popolare per la Libert\u00e0 e la Democrazia", "text": "Il Partito Popolare per la Libert\u00e0 e la Democrazia () \u00e8 un partito politico olandese di stampo liberale conservatore.\nStoria.\nDalla fondazione al 1970.\nIl VVD \u00e8 stato fondato nel 1948 quale continuatore dell'esperienza del \"Partito della Libert\u00e0\", a sua volta erede del Partito Liberale di Stato. Ad esso si erano uniti i liberali fuoriusciti dal PvdA, eredi della Lega Libero-Democratica. Dal 1948 al 1952 il VVD prese parte al governo con i cristiano-democratici ed il PvdA. Dopo le elezioni del 1952 passavano all'opposizione. Nelle elezioni del 1956 ottennero 9 seggi, ma non presero parte al governo.\nAlle politiche del 1959 ottennero 19 seggi e formarono un governo con i partiti cristiano-democratici. Nelle elezioni del 1963 il VVD perse tre seggi, ma rimase al governo. Inizi\u00f2, per\u00f2, un periodo di divisioni interne al partito, che port\u00f2 alla fuoriuscita di alcuni esponenti della sinistra che diedero vita al Centro Liberal Democratico (\"Liberaal Democratisch Centrum\", LCD), dalle cui file poi nasceranno i D66. Nel elezioni del 1967 il VVD rimase stabile e continu\u00f2 a prendere parte al governo.\nDal 1970 al 2000.\nNelle elezioni del 1971 il VVD perse un seggio, ma entr\u00f2 al governo con i partiti cristiano-democratici e i socialdemocratici di DS70. Nelle elezioni del 1972, grazie alle politiche pi\u00f9 aperte ai temi sociali del nuovo leader, Hans Wiegel, il VVD guadagn\u00f2 sei seggi, ma fu escluso dal governo. Alle elezioni del 1977, grazie alla forte opposizione svolta, il VVD ottenne 28 seggi e form\u00f2, con il CDA, un governo che aveva una maggioranza di soli due seggi. Nel 1981, il VVD perse due seggi e la CDA lo sostitu\u00ec al governo con i D66 ed il PvdA. Il governo per\u00f2 dur\u00f2 appena un anno ed alle politiche del 1982 il nuovo leader Nijpels port\u00f2 il VVD a 36 seggi ed al governo con il CDA.\nNel 1986 il VVD perse 9 seggi, ma il governo mantenne la sua maggioranza. Nijpels fu sostituito da Joris Voorhoeve. Nel 1989, il VVD ottenne 22 seggi, perdendone 5, e fu sostituito al governo dal PvdA. Leader divenne Frits Bolkestein, che nonostante avesse portato il VVD al governo si caratterizz\u00f2 sempre per i toni da opposizione e per la sua politica di pungolo alla compagine governativa. Nelle elezioni del 1994 Bolkestein port\u00f2, infatti, il partito a 31 seggi e nacque un governo \"viola\" (VVD e D66 \"blu\" e PvdA \"rossi\"), governo confermato nel 1998 con i VVD che conquistarono 38 seggi. Bolkestein nel 1999 fu nominato membro della Commissione europea e fu sostituito da Hans Dijkstal, un socio-liberale.\nDal 2000 ad oggi.\nAlle politiche del 2002, con la campagna elettorale contrassegnata dall'omicidio del leader di destra Pim Fortuyn, il VVD ottenne 24 seggi, perdendone 14, e diede vita ad un governo con il CDA e i candidati senza leader della \"Lijst Pim Fortuyn\". Il governo per\u00f2 dur\u00f2 appena un anno. Nelle elezioni del 2003 il VVD, avendo fatto proprie alcune proposte tipiche della LPF, ottenne 28 seggi ed \u00e8 entrato a far parte di un governo con il CDA e i D66. Alle municipali del 2006, per\u00f2, il partito ha perso molti consiglieri. Alle politiche anticipate del 2006, il quadro politico olandese si \u00e8 particolarmente complicato.\nNelle elezioni si \u00e8 rafforzato, infatti, il Partito Socialista, il partito pi\u00f9 a sinistra, che ha guadagnato ben 17 seggi (25 seggi totali), ed ha ottenuto un buon risultato il Partito Per la Libert\u00e0 (PVV), che ha conquistato 9 seggi. Il PVV \u00e8 un partito conservatore nato da una scissione del VVD. Hanno perso consensi tutti i partiti maggiori: il CDA (-3), il PvdA (-10), la Lista Pim Fortuyn (-8), che non ha pi\u00f9 deputati. Penalizzato dalla presenza del PVV, il VVD \u00e8 sceso dal 17,91% al 14,67%. I Liberali hanno, cos\u00ec, perso 6 seggi (22 seggi) e sono stati superati dai Socialisti, che diventano il terzo partito della Camera bassa. Il VVD \u00e8 passato quindi all'opposizione di un governo composto da democristiani (CDA), socialdemocratici (PvdA) e socio-conservatori (Unione Cristiana).\nAlle politiche 2010, i liberali incrementarono i propri consensi del 5,82%, salendo al 20,49% e tornando ad essere il primo partito olandese. Anche altri partiti incrementarono i propri consensi: i socio-liberali di D66 (+4,9%), gli ecologisti di GL (+2%), ma soprattutto i populisti del Partito per la Libert\u00e0 (+9,4%). Sonora sconfitta la subirono i democristiani del CDA (- 12,8%) e il Partito Socialista (- 7,7%). A seguito delle elezioni del 2010, il VVD diventa il partito di maggioranza a capo di un Governo di minoranza guidato da in alleanza con il CDA e con l'appoggio parlamentare del PVV.\nL'azione dell'esecutivo di Mark Rutte si concentra sull'equilibrio di bilancio e la riduzione del deficit nazionale, supportando fortemente la linea di rigore ed austerity promossa dalla Germania di Angela Merkel. Il 21 aprile 2012 il PVV ritira il suo appoggio all'esecutivo, provocando la crisi di governo; il 23 aprile il premier Rutte rassegna le sue dimissioni. Alle successive elezioni nel settembre 2012 il VVD si riconferma primo partito, ottenendo il 26,58% dei voti e 41 seggi alla Camera, il risultato pi\u00f9 alto nella sua storia. Nasce il Governo-Rutte II, in coalizione con il Partito del Lavoro per un totale di 79 seggi su 150.\nNelle elezioni successive del 2017, seppure in calo di ben cinque punti percentuali, il VVD rimane la prima forza politica col 21,29% dei voti. Da questo risultato Mark Rutte riuscir\u00e0 a formare il suo terzo esecutivo, composto da una coalizione quadripartita (VVD, CDA, D66 ed Unione Cristiana).\nPer le europee del 2019 i liberali vedono un ulteriore calo dei consensi, fermandosi al 14,64% e venendo superati dai laburisti che tornano prima forza politica olandese.\nIdeologia.\nIl VVD nasce come un partito liberale \"centrista\". Nel 1971 vide la \"fuoriuscita\" di alcuni esponenti \"socio-liberali\" poi confluiti nei D66, mentre nella seconda decade del 2000 ha visto nascere alla sua destra il PVV, partito di stampo populista. \u00c8 membro dell'ALDE e dell'Internazionale Liberale."}
{"id": "732698", "revid": "125208371", "url": "https://it.wikipedia.org/wiki?curid=732698", "title": "Deucalione e Pirra", "text": "Deucalione e Pirra sono i due protagonisti della variante greca del mito del diluvio universale. \nDeucalione e Pirra, rispettivamente figli di Prometeo ed Epimeteo, erano due anziani coniugi senza figli. Gli dei permisero loro di salvarsi dal diluvio che si sarebbe abbattuto sulla terra in modo che facessero rinascere l'umanit\u00e0. \nSu ci\u00f2 che avviene dopo il diluvio esistono due versioni, che comunque portano allo stesso epilogo.\nSecondo una prima versione essi hanno, come premio per la loro virt\u00f9, diritto ad un desiderio, ed essi chiedono di avere con loro altre persone. Zeus consiglia allora ai due superstiti di gettare pietre dietro la loro schiena, e queste non appena toccano terra si mutano in persone, in uomini quelle scagliate da Deucalione, in donne quelle scagliate da Pirra.\nSecondo un differente racconto l'idea di gettare pietre deriva da una profezia dell'oracolo di Temi, che indicava ai due di lanciare dietro di loro \"le ossa della grande madre\". Essi comprendono allora che l'oracolo si riferisce alla Terra, ricordiamo che entrambi sono figli di Titani, e che le ossa della Terra sono le pietre, quindi se le lanciano alle spalle e queste si tramutano in uomini e donne ripopolando la terra.\nIl mito \u00e8 spesso collocato nell'Epiro, sull'Etna o in Tessaglia."}
{"id": "732702", "revid": "23117", "url": "https://it.wikipedia.org/wiki?curid=732702", "title": "Guayre", "text": ""}
{"id": "732707", "revid": "486946", "url": "https://it.wikipedia.org/wiki?curid=732707", "title": "Rosto Gramash", "text": ""}
{"id": "732708", "revid": "486946", "url": "https://it.wikipedia.org/wiki?curid=732708", "title": "Kronin", "text": ""}
{"id": "732709", "revid": "486946", "url": "https://it.wikipedia.org/wiki?curid=732709", "title": "Xergal", "text": ""}
{"id": "732710", "revid": "486946", "url": "https://it.wikipedia.org/wiki?curid=732710", "title": "Ahrimadz", "text": ""}
{"id": "732711", "revid": "486946", "url": "https://it.wikipedia.org/wiki?curid=732711", "title": "Ray Pantha", "text": ""}
{"id": "732712", "revid": "287204", "url": "https://it.wikipedia.org/wiki?curid=732712", "title": "Jana", "text": "La Jana (; anche traslitterato come \"Yana\") \u00e8 un fiume della Siberia Orientale. Scorre nell'Ust'-Janskij ulus e nel Verchojanskij ulus della Sacha (Jacuzia), in Russia. \nDescrizione.\nNasce dal versante orientale dei monti di Verchojansk dalla confluenza dei due rami sorgentiferi Dulgalach e Sartang e si dirige verso nord, dapprima attraversando la regione rilevata omonima, successivamente percorrendo un bacino prevalentemente piatto, paludoso e ricco di laghi (circa 40.000), chiamato bassopiano della Jana e dell'Indigirka; dopo 872 km di corso sfocia nel mare di Laptev, nel golfo al quale d\u00e0 il nome (Golfo della Jana, in russo \u042f\u043d\u0441\u043a\u0438\u0439 \u0437\u0430\u043b\u0438\u0432, \"Janskij Zaliv\"), formando un delta di 10.200 km2 di superficie.\nLa Jana attraversa uno dei cosiddetti \"poli del freddo\" dell'emisfero settentrionale della Terra: nella localit\u00e0 di Verchojansk, nel suo alto corso, si hanno le temperature medie invernali pi\u00f9 basse di tutte le localit\u00e0 abitate terrestri. Questa rigidit\u00e0 climatica fa s\u00ec che il fiume sia gelato per la maggior parte dell'anno, mediamente da ottobre a fine maggio/primi di giugno; l'intero bacino, inoltre, si trova nella zona del permafrost.\nFra i maggiori affluenti sono Ady\u010da, Ol'd\u00eb, Abyrabyt da destra, Tykach, Bytantaj e Baky da sinistra.\nIl bacino della Jana \u00e8 quasi spopolato: i centri pi\u00f9 importanti, oltre alla gi\u00e0 citata Verchojansk, sono Batagaj, Ust'-Kujga e, nei pressi della foce, Ni\u017enejansk."}
{"id": "732714", "revid": "2086778", "url": "https://it.wikipedia.org/wiki?curid=732714", "title": "Giovanni Francesco Mormando", "text": "Biografia.\nGiovanni Francesco Donadio nacque a Mormanno, in provincia di Cosenza. Dopo aver studiato presso il Sanlucano, dall'Agnolo il disegno e l'architettura, e presso il celebre Inctor le regole musicali, suo padre, che era un negoziante, lo condusse a Firenze, dove sistru\u00ec maggiormente presso l'Alberti e sull'opere del Brunelleschi e poi Volle andare a Roma. Si trasfer\u00ec nella capitale del Regno di Napoli nel 1483 dove ingrand\u00ec la Chiesa dei Santi Severino e Sossio e secondo le testimonianze del contemporaneo Pietro Summonte il Donadio inizi\u00f2 la sua carriera come costruttore di organi. Egli svolse in campo musicale un ruolo guida nel Regno, in un testamento del 1492 si attesta che il Donadio ebbe legami con Lorenzo da Prato che in quegli anni fu impegnato in Castel Nuovo per Ferrante I. L'influenza di Lorenzo da Prato nell'arte organara nel meridione del XV secolo fu notevole attraverso l'esperienza formativa di Donadio, il Nostro infatti apprese le tecniche base per costruire organi aventi la stessa timbrica e acustica di un organo costruito da Lorenzo da Prato nella Basilica di San Petronio. Nel 1494, per il suo grande valore in campo organario, aveva meritato la concessione, da parte della Corte partenopea, del beneficio della Cappella di San Nicola \"sotto l'organo\" nel Duomo di Monopoli. Tra il XV secolo e il XVI secolo realizz\u00f2 diversi organi come quelli per la Chiesa della Maddalena e altri nelle chiese del regno situate nelle seguenti citt\u00e0: Trani, Serino, Sulmona, Lecce e Aversa, oggi tutti scomparsi.\nCon la conquista del regno da parte degli spagnoli, Ferdinando il Cattolico volle l'artista a Madrid, dove condusse bellissime fabbriche e realizz\u00f2 una chiesa.\nIl sovrano lo dichiar\u00f2, primo musico ed architetto della Corte di Spagna.\nFerdinando in seguito si rec\u00f2 in Napoli e volle che Mormando lo accompagnasse. In questa occasione l'onor\u00f2 del suo titolo familiare.\nQuando il re torn\u00f2 in Spagna, Mormando, col suo permesso rimase a Napoli, dove termin\u00f2 la Chiesa dei Santi Severino e Sossio ed ersse la chiesa di santa Maria della Stella e vi appose questa iscrizione: FRANCISCVS MORMANDVS ARCHITECTVS FERDINANDI Regis CATHOLICI PRO MUSICIS INSTRVMENTIS GRATISSIMVS SACELLVM VETVSTATE COLLAPSVM SVA PECUNIA A FVNDAMENTIS RESTITVIT FORMAMQE IN MELIOREM REDEGIT ANNO SALVTIS MDXIX.\nNel 1505 fu l'autore del maestoso organo della Chiesa di Sant'Eligio Maggiore. Lo strumento aveva quasi le stesse caratteristiche foniche degli organi costruiti nello stesso secolo, ma aveva una differente costruzione dagli altri organi: l'organo del Donadio iniziava in DoI di 8 piedi con la prima ottava corta. Nel 1506 progett\u00f2, insieme a Giovanni Matteo di Niccol\u00f2, l'organo per la Chiesa di Santa Maria della Pace a Roma, sostituito poi da quello voluto da Alessandro VII. Il Donadio fu il capostipite dell'arte organaria napoletana per tutto il Cinquencento e del primo trentennio del Seicento, tra gli organari che fecero riferimento all'arte del Donadio ci sono l'architetto e organaro Giovanni Francesco Di Palma, Nicola de Rosa, Andrea Scoppa, Luca Boye e Pompeo de Franco.\nDurante la sua permanenza a Napoli fu probabilmente allievo di Giuliano da Maiano che avvi\u00f2 il giovane organaro allo studio dell'architettura; durante gli anni della costruzione dell'organo in Santa Maria della Pace non \u00e8 da escludere la diretta conoscenza del cantiere del chiostro di Bramante e che il Bramante abbia esercitato una forte influenza sul Donadio. Ma l'esercizio dell'attivit\u00e0 di architetto fu documentata nell'atto di concessione della cittadinanza napoletana datato 1513 che dice in uno spezzone: \nLe prime testimonianze architettoniche risalgono al 1507 con la concessione di un fondaco e di alcune case da parte dei monaci del convento San Gregorio Armeno. Al Mormando, dagli stessi monaci, venne concessa l'edificazione del Palazzo Mormando come propria residenza. Nel giro di pochi anni la sua fama di architetto crebbe a tal punto da essere preferito anche dalla nobilt\u00e0 napoletana. In questi anni vennero edificati il Palazzo Acquaviva d'Atri (1509-1512), il Palazzo Marigliano (1512-1513), il Palazzo Carafa d'Andria (1513) e il Palazzo Duchi di Vietri che risente dell'ispirazione architettonica bramantesca al riguardo della trabeazione del primo ordine attraverso la ripartizione in metope e triglifi del fregio. Di incerta datazione \u00e8 il Palazzo della Marchesa di Castelluccio che conserva ancora il basamento rinascimentale.\nIl prestigio che assunse come architetto civile presso la nobilt\u00e0 napoletana fece s\u00ec che gli venisse conferita la carica di primo architetto del Regno. In architettura religiosa fu significativo l'intervento nell'intricata vicenda costruttiva del monastero di Santi Severino e Sossio dove eresse la chiesa inferiore, il complesso fu completato solamente verso la met\u00e0 del XVI secolo dall'architetto fiorentino Sigismondo di Giovanni. L'ultima opera testimoniata a Napoli \u00e8 l'edificazione della Chiesa di Santa Maria della Stella alle Paparelle, l'edificazione risale al 1519, la struttura si presenta con una facciata in piperno di derivazione templare scandita da quattro paraste che delimitano, ai lati, due nicchie vuote sormontate da tondi lievemente cavi.\nFu attivo anche in altre citt\u00e0 del regno, a Vibo Valentia realizz\u00f2 nel 1519 la Chiesa di San Michele; la fabbrica, essendo contemporanea alla chiesa di Santa Maria della Stella alle Paparelle, ne riprende le forme architettoniche della facciata portandole in scala monumentale, la chiesa inoltre risente anche dell'influenza classicista della fabbrica della Chiesa di Santa Caterina a Formiello che si stava edificando nel medesimo periodo. A Cosenza oper\u00f2 nel Palazzo De Matera con la realizzazione del portale simile a quello di Palazzo Marigliano e nel palazzo Cavalcanti dove realizz\u00f2 una ritmica scansione della facciata. In una lettera del 1521 vennero citati i due figli del Donadio, la figlia Diana che secondo la tradizione storiografica and\u00f2 in sposa all'allievo Giovanni Francesco Di Palma, ma che in realt\u00e0, secondo documenti ritrovati da Roberto Pane nel 1957, ella spos\u00f2 un certo Giovanni Angelo di Bernardo e un maschio dove avanzano ipotesi che fosse Andrea Mormando, architetto municipale della citt\u00e0 di Napoli insieme al Di Palma, ma non esistono prove per accettarlo.\nInfluenza architettonica.\nL'influenza dello stile mormandeo si diffuse in breve tempo in tutto il Regno di Napoli caratterizzandone il linguaggio rinascimentale dell'Italia meridionale. A Napoli tra i suoi allievi vi era Giovanni Francesco Di Palma che prosegu\u00ec, semplificandone i tratti, lo stile, sempre nella stessa citt\u00e0 ci fu una diffusione del modello di portale realizzato per il Palazzo Marigliano attraverso architetti minori e maestranze di muratori e pipernieri che hanno acquisito la lezione dell'importanza del portale che il Mormando aveva teorizzato. Nell'architettura di Antonio Fiorentino della Cava si notano tali influenze tramite l'applicazione dell'ordine ionico. Ripercussioni stilistiche si risentono fino alla fine del XVI secolo con dovute semplificazioni ritmiche come \u00e8 avvenuto nella realizzazione della facciata della Chiesa di Santa Maria la Nova ad opera di Giovanni Cola di Franco.\nCuriosit\u00e0.\nAvevano il soprannome \"il Mormando\" anche il Di Palma e un certo Andrea Donadio."}
{"id": "732715", "revid": "74801", "url": "https://it.wikipedia.org/wiki?curid=732715", "title": "Sigismondo I Bertacchi", "text": "Uno dei primi storici locali della Garfagnana che raccolse dati e aneddoti, poi ripresi da molti suoi successori. La sua opera, anche se non sempre storicamente esatta, consegna un avvincente resoconto della vita garfagnina della fine del Cinquecento.\nLa famiglia.\nSigismondo, primo di nome, nacque a Camporgiano in Garfagnana nella famiglia dei conti Bertacchi, figlio di Battista e di Antonia Di Dalli, anch'ella di famiglia nobile. Ebbe per fratelli Domenico e Cesare Bertacchi. In conseguenza, fu zio di Jacopo, conte di Coriano e Ligonchio, e di Pellegrino, vescovo di Modena, nonch\u00e9 di un secondo Sigismondo, successo al padre tale fattore ducale. La famiglia Bertacchi era allora all'apice della sua notoriet\u00e0 e fedelissima alla famiglia d'Este, che le concesse alte funzioni amministrative nel suo stato.\nBiografia.\nIl nome Sigismondo, molto frequente nella famiglia Bertacchi, porta a facili confusioni. Diverso dal Sigismondo, fratello di Pellegrino, vescovo di Modena, Sigismondo I Bertacchi \u00e8 ricordato unicamente per la sua \"Descrizione Istorica della Provincia di Garfagnana\", manoscritto dedicato al duca Francesco I d'Este. L'opera si presenta come una raccolta di dati storici sulla Garfagnana estense e di aneddoti sulla vita locale della fine del Cinquecento; ha il pregio di proporre schizzi geografici dell'intera valle superiore del fiume Serchio eseguiti a mano dall'autore stesso. Tenendo presente l'aggiunta nell'opera di dati posteriori alla morte di Sigismondo, si pu\u00f2 supporre che essa venne completata da alti autori dopo la sua dedica al duca d'Este.\nNon si hanno molte notizie sulla vita di Sigismondo; le scarse informazioni si possono trovare nell'opera degli storici locali, i quali utilizzarono la sua opera. Domenico Pacchi d\u00e0 per sicuro che l'autore fosse Cavaliere dell'Ordine di Santo Stefano, mentre Anselmo Micotti produce dati genealogici interessanti. Maggiore storico della regione, Sigismondo ricevette nel 1625 un'antichissima medaglia d'oro con l'effigie di Alessandro Magno, trovata durante scavi effettuati presso la localit\u00e0 garfagnina di Castellaccio; questo rinvenimento fu sovente sfruttato dagli storici posteriori per suggerire la presenza di culture fiorenti in Garfagnana nell'antichit\u00e0.\nLa \"Descrizione Istorica della Provincia di Garfagnana\" venne ripubblicata nel 1973 a cura del Centro di Studio Carfaniana Antiqua."}
{"id": "732717", "revid": "486946", "url": "https://it.wikipedia.org/wiki?curid=732717", "title": "Roover Antrax", "text": ""}
{"id": "732718", "revid": "486946", "url": "https://it.wikipedia.org/wiki?curid=732718", "title": "Nestor Grimka", "text": ""}
{"id": "732725", "revid": "2039709", "url": "https://it.wikipedia.org/wiki?curid=732725", "title": "Cortigiano", "text": "Con l'aggettivo cortigiano ci si riferisce a tutto ci\u00f2 che \u00e8 relativo a una corte, alla vita di corte (per es.: \"cerimonia cortigiana\", \"poesia cortigiana\"). La parola pu\u00f2 anche essere sostantivo, e in tal caso individua chi vive presso una corte; il termine \"valletto\" viene spesso impiegato come sinonimo, soprattutto se si tratta di una persona giovane. Ma il termine \"cortigiana\" viene anche utilizzato in epoca moderna per riferirsi a donne di facili costumi.\nStoria.\nNel Rinascimento il sostantivo indica il gentiluomo di corte. Poteva essere un nobiluomo, ma anche un uomo di religione o un soldato, che a corte rivestiva l'incarico di consigliere, di collaboratore e simili. Non a caso l'espressione \"far la corte\" \u00e8 un calco sul francese \"faire la cour\" col significato originario di \"formare un gruppo che sta intorno a un personaggio importante\".\nIl cortigiano aveva attributi culturali e morali propri, che furono definiti e codificati in modo compiuto nel \"Libro del Cortegiano\" di Baldassarre Castiglione. Si riscontra qualche familiarit\u00e0 con la figura del parassito della Grecia classica. Il termine \"corte\" pu\u00f2 indicare un gruppo di persone che stanno attorno a un personaggio importante adulandolo e ricercandone i favori, mentre il \"cortigiano\" \u00e8 passato ad indicare un adulatore; un ipocrita, un intrigante.\nNell'Europa rinascimentale, il ruolo del cortigiano mescolava l'aspetto \"professionale\" con quello personale, dato che le amicizie e le alleanze politiche venivano strette a corte. In modo particolare, essendo i matrimoni fra nobili e regnanti generalmente combinati per ragioni politiche, era molto comune che gli sposi vivessero vite separate e cercassero affetto e amore fra chi viveva a corte. In tal modo emerge una potenziale ambiguit\u00e0 del ruolo del cortigiano precisamente nella figura del \"favorito\", che pu\u00f2 andare a indicare \"l'amico pi\u00f9 intimo\" di un regnante, sia esso uomo o donna. La figura veneziana del cicisbeo e quella francese del \"chevalier servant\" non \u00e8 molto lontana da quella del favorito. Forse lo slittamento semantico dell'espressione \"far la corte\" nel senso di rivolgere attenzioni e gentilezze a una persona per cercare di conquistarne l'affetto o l'amore \u00e8 dovuto proprio alle dinamiche in atto nelle corti rinascimentali.\nLa versione femminile del cortigiano, ossia la cortigiana, era anch'essa in origine una gentildonna che faceva parte di una corte, ma la sua figura ha risentito in modo molto pi\u00f9 pesante dell'ambiguit\u00e0 di natura sessuale. Nel Rinascimento il significato del termine pass\u00f2 poco per volta ad indicare l'amante del signore della corte, una \"donna colta e indipendente, di costumi liberi\", fino a una prostituta di professione nelle corti. Gi\u00e0 Baldassarre Castiglione, nel suo \"Libro del Cortegiano\", usa la perifrasi \"donna di palazzo\" per indicare la gentildonna che aveva le stesse funzioni del cortigiano.\nLa societ\u00e0 rinascimentale di Venezia riconosceva due diversi tipi di cortigiane: la \"cortigiana di lume,\" una cortigiana dei ceti bassi simile alle moderne comuni prostitute, e la \"cortigiana onesta\", spesso donna estremamente colta, artista e letterata, i cui rapporti con gli uomini andavano ben oltre il rapporto sessuale e che pu\u00f2 essere in parte paragonabile alla figura greca dell'etera e a quella giapponese dell'oiran. Il \"Catalogo di tutte le principale et pi\u00f9 honorate cortigiane di Venezia\" era un elenco che forniva il nome, l'indirizzo e le tariffe delle cortigiane pi\u00f9 in vista della citt\u00e0. Un celebre esempio di \"cortigiana onesta\" fu Veronica Franco. Ma probabilmente la pi\u00f9 famosa di tutte fu Imperia. \nIl termine viene usato per indicare una prostituta d'alto rango, che frequenta uomini abbienti ed ambienti elevati.\nI cortigiani e le cortigiane nell'arte e nella letteratura.\n\"I Dialoghi delle cortigiane\" di Luciano di Samosata.\nIn numero di quindici, ognuno di questi dialoghi ha per interlocutori due diverse cortigiane che si confidano tra loro.\n\"Il Libro del Cortegiano\" di Baldassarre Castiglione.\nIl Libro del Cortegiano scritto nel 1513-18 da Baldassarre Castiglione, fu pubblicato nel 1528. Ha la forma di un dialogo in quattro libri, ed \u00e8 ambientato alla corte di Urbino nel 1507: mentre il duca Guidubaldo, malato, \u00e8 nelle sue stanze, la duchessa Elisabetta e la signora Emilia Pio guidano una conversazione mondana a cui partecipano tutti i pi\u00f9 illustri personaggi che allora frequentavano Urbino: Ludovico di Canossa, Ottaviano e Federigo Fregoso, Giuliano de' Medici, Cesare Gonzaga, Bernardo Dovizi da Bibbiena, Pietro Bembo e altri. \nSi tratta della trattazione, in forma dialogata, di quali siano gli atteggiamenti pi\u00f9 consoni a un uomo di corte e a una \"dama di palazzo\". Nel signorile ambiente della corte di Urbino si svolgono, in quattro serate, dei dialoghi in cui si disegna l'ideale figura del perfetto cortigiano: nobile di stirpe, vigoroso, esperto delle armi, musico, amante delle arti figurative, capace di comporre versi, arguto nella conversazione.\nTutto il suo comportamento doveva dare impressione di grazia ed eleganza. Simile a lui la perfetta \"dama di palazzo\". Entrambi liberi dalle passioni amorose e devoti di quell'amore, da Castiglione stesso sperimentato per Isabella d'Este, che trapassa dalla bellezza fisica al la contemplazione della bellezza morale, che trascende l'umano. Trattato edonistico tendente a ricamare un ideale di vita, nel momento in cui altre erano le regole seguite dai pr\u00ecncipi sia nella pratica quotidiana che in quella volta alla conquista e all'ampliamento del potere (vedi Machiavelli), nel momento in cui cio\u00e8 era esclusa qualsiasi possibilit\u00e0 di direttiva o di inter- vento da parte di altri che non fosse il singolo signore nel disporre della morale e della prassi politica. E non a caso scritto da un funzionario vissuto a contatto con gli ambienti del nord Italia (pi\u00f9 difficile sarebbe stato per un fiorentino, in quegli stessi tempi, occuparsi di un campo come questo), dove il fenomeno della signoria era consolidato da pi\u00f9 tempo.\nNon un trattato solo di comportamento, anche se non mancano echi dei trattati quattrocenteschi del genere, ma stilizzazione di quella societ\u00e0 aristocratica che nei fatti si mostrava poi, necessariamente, diversa e contraddittoria. Serve cos\u00ec a comprendere non una realt\u00e0 d'epoca, ma le aspirazioni di una classe a una vita contraddistinta da un elegante ordine razionale, una idea di bellezza che desse alla vicenda terrena un significato superiore ed eterno. Il trattato ebbe immediata e generale fortuna in Europa. E serv\u00ec da modello, anche come prosa. Bench\u00e9 non conforme ai precetti di Pietro Bembo anche nella prosa si espone nel \"Cortigiano\" un ideale di compostezza armoniosa: elevatezza di impianto generale, ricca e fluida, pieghevole a registri diversi di scrittura, tonalit\u00e0, colore.\nCastiglione teorizza quale debba esser l'arte di chi sta a corte descrivendola anzitutto come arte della conversazione:\nNe consegue che una virtu' fondamentale del cortigiano, secondo Castiglione, \u00e8 la \"sprezzatura\":\n\"La Cortigiana\" di Pietro Aretino.\n\"La cortigiana\" \u00e8 una commedia in prosa in cinque atti di Pietro Aretino, composta in prima stesura a Roma tra il febbraio ed il luglio del 1525. La commedia venne poi riscritta e data alle stampe in seconda stesura a Venezia nel 1534."}
{"id": "732728", "revid": "119086155", "url": "https://it.wikipedia.org/wiki?curid=732728", "title": "Contea di Saratoga", "text": "Saratoga \u00e8 una contea dell'est dello stato di New York negli Stati Uniti.\nGeografia fisica.\nA nord il fiume Hudson segna larga parte del confine settentrionale con la contea di Warren, ad est l'Hudson segna il confine con la contea di Washington e a sud-est con la contea di Rensselaer, a sud il fiume Mohawk segna il confine con la contea di Albany, a sud-ovest la contea confina con la contea di Schenectady ed a ovest con le contee di Montgomery, Fulton e Hamilton.\nIl territorio \u00e8 prevalentemente pianeggiante nell'area centro-meridionale e orientale ricadendo in buona parte nelle valli dell'Hudson e del Mohawk. Nell'area centro-settentrionale si elevano le propaggini meridionali dei monti Adirondack. In quest'area scorre il fiume \"Sacandag\"a che essendo Stato sbarrato da una diga a \"Conklingville\" nel 1930 ha ampliato enormemente il suo corso ed alimenta il bacino idrico del \"Great Sacandaga Lake\" per poi defluire nell'Hudson. Nell'area centrale \u00e8 posto il \"Lago Saratoga\", il cui emissario defluisce nell'Hudson. Nell'area centro-occidentale \u00e8 posto il \"Galway Lake\" che defluisce tramite il suo emissario a sud nel fiume Mohawk.\nStoria.\nQuando nel 1683 le dodici contee della \"Provincia di New York\" vennero istituite il territorio dell'attuale contea faceva parte della contea di Albany. Il 17 ottobre 1777, durante la guerra d'indipendenza, l'esercito americano del generale Gates sconfisse quello inglese guidato dal generale Burgoyne nella battaglia di Saratoga. La contea fu istituita il 7 febbraio 1791 separandola dalla contea di Albany. La contea \u00e8 stata un luogo di transito per la colonizzazione verso ovest poich\u00e9 la valle del Mohawk forn\u00ec un transito naturale attraverso la catena dei monti Appalachi."}
{"id": "732729", "revid": "767487", "url": "https://it.wikipedia.org/wiki?curid=732729", "title": "Baruch", "text": "Origine e diffusione.\nRiprende il nome di Baruc, uno dei profeti minori della Bibbia. Etimologicamente, risale all'ebraico \u05d1\u05b8\u05bc\u05e8\u05d5\u05bc\u05da (\"baruch\"), che vuol dire \"benedetto\"; ha quindi lo stesso significato dei nomi Barak, Eulogio e Benedetto, e quest'ultimo veniva anche usato, talvolta, per \"tradurlo\" in italiano.\nIn italiano il nome ha una diffusione trascurabile, limitata principalmente alle comunit\u00e0 ebraiche. In inglese, il nome \u00e8 in uso dal XVI secolo.\nOnomastico.\nL'onomastico viene festeggiato il 1\u00ba novembre, giorno di Ognissanti, in quanto il nome non \u00e8 portato da alcun santo, ed \u00e8 quindi adespota."}
{"id": "732731", "revid": "3732", "url": "https://it.wikipedia.org/wiki?curid=732731", "title": "Zaccaria Scolastico", "text": "Biografia.\nZaccaria era un retore di Gaza; la sua formazione in questa citt\u00e0, con i relativi spostamenti nelle scuole delle citt\u00e0 vicine, da Alessandria a Beirut, lo collocano nell'ambito di quel gruppo di autori accomunati dalla comune appartenenza alla Scuola di Gaza. Tuttavia a differenza degli altri autori suoi contemporanei e concittadini, fu vescovo e risiedette in seguito a Costantinopoli. Di lui \u00e8 noto che fosse un monofisita.\nSuccessivamente, forse dopo essersi conformato alla fede del Concilio di Calcedonia, fu fatto vescovo di Mitilene. Il suo successore si insedi\u00f2 nel 553, il che suggerisce che Zaccaria mor\u00ec vicino a quella data. Era certamente vivo nell'anno 536 poich\u00e9 prese parte all'allora Sinodo di Costantinopoli."}
{"id": "732732", "revid": "767487", "url": "https://it.wikipedia.org/wiki?curid=732732", "title": "True Love (film 1989)", "text": "True Love \u00e8 una commedia indipendente americana del 1989, diretta da Nancy Savoca e interpretata da Annabella Sciorra e Ron Eldard.\nTrama.\n\"Donna\" una tranquilla e romantica ragazza italoamericana di Brooklyn, sempre con la testa fra le nuvole, sfoggia tutte le sue arti per convincere \"Michael\", il suo fidanzato e vecchio compagno di scuola, molto meno romantico e pi\u00f9 incline a divertirsi con gli amici, a convolare a giuste nozze.\nLe famiglie dei due ragazzi si adopereranno con fervida attivit\u00e0 ad organizzare l'evento del matrimonio, ma quando tutto sar\u00e0 pronto verranno fuori molte sorprese."}
{"id": "732733", "revid": "15756", "url": "https://it.wikipedia.org/wiki?curid=732733", "title": "Paolo Romeo", "text": "Biografia.\nNasce ad Acireale, sede vescovile in provincia di Catania, il 20 febbraio 1938. \u00c8 il quinto di nove figli.\nFormazione e ministero sacerdotale.\nDopo le scuole primarie entra nel seminario vescovile di Acireale dove, dopo gli studi ginnasiali e del liceo, inizia quelli di teologia. Inviato a Roma nel 1959 per studiare all'Almo Collegio Capranica, completa gli studi accademici conseguendo la licenza in teologia presso la Pontificia Universit\u00e0 Gregoriana e la laurea in diritto canonico presso la Pontificia Universit\u00e0 Lateranense.\nIl 18 marzo 1961 \u00e8 ordinato presbitero, nella cappella del seminario vescovile di Acireale, dal vescovo Angelo Calabretta.\nContinua gli studi universitari coniugandoli con il ministero sacerdotale, quello di assistente del gruppo scout Roma IX del Collegio di San Giuseppe in piazza di Spagna, e quello di assistente diocesano dell'associazione \"Silenziosi Operai della Croce\", che ha come finalit\u00e0 l'accompagnamento e l'animazione spirituale delle persone ammalate per la valorizzazione della sofferenza nel contesto del mistero della salvezza.\nNel 1964 inizia la sua preparazione specifica come alunno della Pontificia Accademia Ecclesiastica e il 1\u00ba gennaio 1967 entra nel servizio diplomatico della Santa Sede, prestando la sua opera successivamente nelle rappresentanze pontificie di: Filippine, Belgio, Lussemburgo, Unione europea, Venezuela, Haiti, Ruanda e Burundi.\nNel 1976 \u00e8 richiamato in Vaticano nella Segreteria di Stato nell'allora Consiglio per gli Affari Pubblici della Chiesa, con l'incarico di seguire direttamente la vita della comunit\u00e0 cattolica nei paesi dell'America latina e le attivit\u00e0 del Consiglio Episcopale Latinoamericano (CELAM), in quel momento specialmente impegnato nella preparazione alla 3\u00aa Conferenza Generale dell'Episcopato di quel Continente, solennemente inaugurata da papa Giovanni Paolo II nella basilica di Nostra Signora di Guadalupe, il 29 gennaio 1979.\nNello stesso periodo dirige la Casa Internazionale del Clero ed \u00e8 assistente regionale dell'Associazione Guide e Scouts Cattolici Italiani nel Lazio, in un momento in cui l'associazione conosce un rapido incremento dei suoi effettivi e una pi\u00f9 dinamica presenza sia nella vita ecclesiale sia in quella civile.\nMinistero episcopale e cardinalato.\nIl 17 dicembre 1983 papa Giovanni Paolo II lo nomina nunzio apostolico a Haiti e arcivescovo titolare di Vulturia; riceve l'ordinazione episcopale il 6 gennaio 1984, nella basilica di San Pietro in Vaticano, dallo stesso pontefice, coconsacranti gli arcivescovi Eduardo Mart\u00ednez Somalo e Duraisamy Simon Lourdusamy (poi entrambi cardinali).\nForte \u00e8 il suo impegno nello Stato dell'isola caraibica, dove svolge il suo ministero in un momento difficile e complesso della storia di quella nazione, contrassegnata dalla caduta del regime di Fran\u00e7ois Duvalier e da vari colpi di Stato, nel faticoso cammino verso la democrazia, l'azione della Chiesa in questo frangente \u00e8 fondamentale.\nIl 24 aprile 1990 \u00e8 nominato nunzio apostolico in Colombia; partecipa alla quarta conferenza dell'episcopato latino-americano nonch\u00e9, da inviato speciale del papa, all'insediamento dei presidenti delle repubbliche di El Salvador, Honduras ed Ecuador.\nIl 5 febbraio 1999 \u00e8 nominato nunzio apostolico in Canada.\nIl 17 aprile 2001 papa Giovanni Paolo II lo nomina nunzio apostolico in Italia e a San Marino.\nIn occasione della scadenza del mandato del cardinale Camillo Ruini alla presidenza della Conferenza episcopale italiana, propone una consultazione fra i vescovi italiani per eleggere il nuovo presidente. Successivamente la consultazione \u00e8 revocata e il nuovo presidente Angelo Bagnasco, \u00e8 nominato da papa Benedetto XVI.\nIl 19 dicembre 2006 papa Benedetto XVI lo nomina arcivescovo metropolita di Palermo; succede al cardinale Salvatore De Giorgi, dimessosi per raggiunti limiti di et\u00e0. Il 10 febbraio 2007 prende possesso dell'arcidiocesi e il 29 giugno successivo riceve il pallio, nella basilica di San Pietro in Vaticano, dal papa.\nIl 20 ottobre 2010 papa Benedetto XVI annuncia la sua nomina cardinalizia nel concistoro del 20 novembre seguente, in cui lo crea cardinale presbitero di Santa Maria Odigitria dei Siciliani; il 22 gennaio 2011 prende possesso del titolo.\nIl 20 febbraio 2013, al compimento del 75\u00ba genetliaco, annuncia le proprie dimissioni come stabilito dalle norme canoniche.\nL'8 aprile 2013 papa Francesco lo nomina amministratore apostolico, \"sede vacante et ad nutum Sanctae Sedis\", dell'eparchia di Piana degli Albanesi dopo le dimissioni dell'eparca Sot\u00ecr Ferrara; cessa il suo incarico il 31 marzo 2015, quando annuncia la nomina di Giorgio Demetrio Gallaro a eparca di Piana degli Albanesi.\nIl 27 ottobre 2015 papa Francesco accetta la sua rinuncia al governo pastorale dell'arcidiocesi di Palermo per raggiunti limiti d'et\u00e0, nominandolo amministratore apostolico in attesa dell'insediamento del successore, Corrado Lorefice, che avviene il 5 dicembre 2015. Conserva il titolo di arcivescovo emerito di Palermo.\nIl 21 gennaio 2016 papa Francesco lo nomina cardinale presidente dell'Almo collegio Capranica; succede al cardinale Renato Raffaele Martino dimesso per motivi anagrafici. Il 2 marzo 2019 viene annunciato che papa Francesco ha nominato \"ad quinquiennium\" il cardinale Angelo De Donatis quale suo successore nell'incarico.\nIl 20 febbraio 2018, al compimento del suo ottantesimo genetliaco, esce dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nStemma e motto.\nBlasonatura.\n\"D'azzurro, alla stella a sei raggi d'argento nel posto d'onore accompagnata nei fianchi da due gigli di francia dello stesso e da un'ombra di sole con sette raggi d'oro nascente dalla punta. Al capo di Palermo: di rosso all'aquila coronata d'oro, col volo abbassato\"\nMotto.\nIl motto del cardinale Romeo \u00e8 \"Caritas omnia sustinet\", che significa \"La carit\u00e0 tutto sopporta\" e si ispira proprio all'inno alla carit\u00e0 di San Paolo , in cui si afferma che essa \"tutto copre, tutto crede, tutto spera, tutto sopporta.\" (cfr 1Cor 13, 7)"}
{"id": "732758", "revid": "1494169", "url": "https://it.wikipedia.org/wiki?curid=732758", "title": "Cape Fear", "text": ""}
{"id": "732765", "revid": "834", "url": "https://it.wikipedia.org/wiki?curid=732765", "title": "M27 (astronomia)", "text": ""}
{"id": "732766", "revid": "363629", "url": "https://it.wikipedia.org/wiki?curid=732766", "title": "In direzione ostinata e contraria 2", "text": "In direzione ostinata e contraria 2 \u00e8 una raccolta ufficiale di Fabrizio De Andr\u00e9 uscita nel novembre del 2006.\nCon questa nuova raccolta tripla prosegue il lavoro di riedizione delle canzoni di De Andr\u00e9 iniziato l'anno prima con \"In direzione ostinata e contraria\", un'operazione di riordino e per certi versi di catalogazione, \"summa\" del corpus deandreiano voluta e curata sempre dalla moglie Dori Ghezzi. In particolare l'operazione tende a fissare la produzione artistica del cantautore con le nuove tecnologie digitali pur con l'intento di conservare intatte le sonorit\u00e0 originali e la resa acustica delle prime incisioni fatte con metodo analogico.\nLe versioni qui incluse de \"Il ritorno di Giuseppe\" e \"Un malato di cuore\" presentano una coda strumentale leggermente pi\u00f9 lunga rispetto alle incisioni sugli album originali."}
{"id": "732767", "revid": "1543377", "url": "https://it.wikipedia.org/wiki?curid=732767", "title": "Thaw", "text": "Thaw \u00e8 un album discografico di Foetus, qui accreditato come Foetus Interruptus, pubblicato nel settembre del 1988 dalla Self Immolation attraverso la Some Bizzare Records.\nNel 1995, venne ristampato per il mercato statunitense dalla Thirsty Ear Records.\nTracce.\nTutti i brani sono di James George Thirlwell."}
{"id": "732769", "revid": "1654832", "url": "https://it.wikipedia.org/wiki?curid=732769", "title": "Daniel Kehlmann", "text": "Biografia.\nSi \u00e8 laureato in filosofia a Vienna dove risiede attualmente. \n\u00c8 autore di alcuni romanzi che sono stati tradotti in decine di lingue. Ha avuto successo soprattutto con il libro \"La misura del mondo\" (tedesco: \"Die Vermessung der Welt\", ed. Rowohlt, 2005; trad. italiana: Feltrinelli, 2006), una storia immaginaria, di ambientazione ottocentesca, che ha per protagonisti Carl Friedrich Gauss e Alexander von Humboldt. Il genere \u00e8 la fiction a tematica filosofica. I suoi libri hanno generalmente ricevuto apprezzamenti dalla stampa tedesca (per esempio da parte del noto critico Marcel Reich Ranicki)."}
{"id": "732774", "revid": "66316", "url": "https://it.wikipedia.org/wiki?curid=732774", "title": "Angelu", "text": ""}
{"id": "732775", "revid": "767487", "url": "https://it.wikipedia.org/wiki?curid=732775", "title": "Il mistero Von Bulow", "text": "Il mistero Von Bulow (\"Reversal of Fortune\") \u00e8 un film drammatico del 1990 diretto da Barbet Schroeder e interpretato da Glenn Close e Jeremy Irons.\nLa pellicola \u00e8 un adattamento cinematografico di Nicholas Kazan dell'omonima opera autobiografica di Alan Dershowitz, che appare anche in un piccolo cameo nel film. La pellicola vinse il Premio Oscar nel 1991 per il miglior attore protagonista e fu candidato per la miglior regia e la miglior sceneggiatura non originale.\nTrama.\nClaus von B\u00fclow \u00e8 accusato di aver provocato, il 21 dicembre 1980, il coma irreversibile della sua ricca moglie Martha \"Sunny\" von B\u00fclow mediante un'iniezione d'insulina. Gi\u00e0 un anno prima, nel dicembre del 1979, la von B\u00fclow era rimasta in coma ma, grazie al pronto intervento del medico di famiglia e all'immediato ricovero al Peter Bent Brigham Hospital di Boston, si era risvegliata.\nLe sorti del processo d'accusa contro l'accusato di tentato uxoricidio, condannato in primo grado da un Tribunale del Rhode Island a 30 anni di carcere per tentato omicidio, volgono al meglio quando costui affida la sua difesa a un professore in legge di Harvard, Alan Dershowitz. Questi, con l'aiuto dei suoi studenti, propone ricorso sulla base di nuove prove utili a porre forti dubbi sulla colpevolezza dell'uomo e, ottenuto un nuovo giudizio d'appello, presieder\u00e0 alla strategia difensiva che porter\u00e0 a ribaltare il verdetto di primo grado con la completa assoluzione di Claus von B\u00fclow.\nProduzione.\nLe riprese vennero effettuate principalmente a Old Westbury.\nAccoglienza.\nIl film guadagn\u00f2 complessivamente poco pi\u00f9 di 15 milioni di dollari al botteghino. Nonostante il povero guadagno commerciale il film ricevette recensioni positive da parte della critica."}
{"id": "732776", "revid": "47767", "url": "https://it.wikipedia.org/wiki?curid=732776", "title": "Massimo Lopresti", "text": "Ha diretto molti programmi musicali della rete televisiva MTV Italia, lavorandovi anche come project manager.\nAttualmente lavora in Mediaset."}
{"id": "732778", "revid": "726455", "url": "https://it.wikipedia.org/wiki?curid=732778", "title": "JuMZ-T2", "text": "Lo JuMZ-T2 o YuMZ-T2, in cirillico \"\u042e\u041c\u0417-\u04222\", \u00e8 un modello di filobus realizzato in Ucraina negli anni '90 e pertanto diffuso in alcuni paesi dell'Europa orientale, afferenti alla ex-Unione Sovietica.\nStoria.\nTale modello \u00e8 stato commercializzato nel 1993, poi altri esemplari sono stati prodotti negli anni successivi fino al 1999.\nCaratteristiche.\n\u00c8 un filobus dalle forme squadrate lungo circa dodici metri, con guida a sinistra, tre porte rototraslanti, grandi finestrini, parabrezza diviso in due parti. L'azienda costruttrice \u00e8 la \"Juzhny Mashinostroitelny Zavod\" (JuMZ), pi\u00f9 nota come \"Juzhmash\", mentre l'equipaggiamento elettrico \u00e8 fornito dalla \"Cegelec\". La versione articolata \u00e8 denominata \"JuMZ-T1\".\nDiffusione.\nTale modello \u00e8 presente in alcune citt\u00e0 dell'Estonia (Tallinn) e dell'Ucraina, come Donec'k, Kiev, Kropyvnyc'kyj, Poltava, Sebastopoli e Simferopoli."}
{"id": "732779", "revid": "298229", "url": "https://it.wikipedia.org/wiki?curid=732779", "title": "Campionati europei di nuoto in vasca corta 2002", "text": "I decimi Campionati europei di nuoto in vasca corta si sono svolti a Riesa (Germania) dal 12 al 15 dicembre 2002."}
{"id": "732782", "revid": "122045516", "url": "https://it.wikipedia.org/wiki?curid=732782", "title": "Aabenraa", "text": "Aabenraa (o \u00c5benr\u00e5; in tedesco: \"Apenrade\") \u00e8 un comune danese di abitanti (2020) situato nella regione di Syddanmark e posto con il suo porto all'estremit\u00e0 dell'omonimo fiordo, che si apre nel Piccolo Belt, lo stretto di mare tra la penisola danese dello Jutland e l'isola di Fionia.\nIn seguito alla riforma amministrativa del 1\u00ba gennaio 2007 il comune \u00e8 stato riformato accorpando i precedenti comuni di Bov, Lundtoft, R\u00f8dekro e Tinglev.\nOrigini del nome.\nIl nome pi\u00f9 antico della citt\u00e0 era \"\u00d8pnor\". Il nome appare per la prima volta in degli scritti dei re Valdemar nel 1231, durante una scorreria dei Venedi. Dal 1257 il nome \u00e8 stato cambiato in \"Obenroe\". In un documento del 1257, il re Christoffer I chiese a dei monaci del L\u00f8gumkloster se le loro navi dovevano attraccare al porto di \"Obenroe\" (il che d\u00e0 testimonianza del fatto che il nome fosse cambiato in \"Obenroe\").\nPoco dopo la citt\u00e0 cominci\u00f2 ad essere chiamata \"Apenrade\", probabilmente da una storpiatura del tedesco del nome di \"Apenra\", pi\u00f9 il suffisso \"-rade\", e alla fine ha prevalso il nome \"Apenrade\". Solamente negli anni 1840-50 il nome ha assunto la forma di \"Aabenraa\", nome che \u00e8 diventato ufficiale quando questa citt\u00e0 \u00e8 passata dal dominio tedesco a quello danese.\nControversie sul nome.\n\"Aabenraa\", come \"Aalborg\", \u00e8 una delle citt\u00e0 danesi dove c'\u00e8 stata una controversia sull'ortografia. Infatti viene raccomandata la scrittura \"\u00c5benr\u00e5\", ma anche \"Aabenraa\" \u00e8 comunque concesso, e infatti quest'ultimo nome \u00e8 preferito dallo stesso comune e dai cittadini.\nL'ortografia con la lettera \"\u00c5\" fu introdotta soltanto nel 1948 (quindi gi\u00e0 dopo un secolo di scrittura con \"Aa\") e la citt\u00e0 di Aabenraa ha sempre combattuto per mantenere questa ortografia nel suo nome.\nSebbene molti locali preferiscano la scrittura con Aa, di solito, per indicare la scrittura della citt\u00e0 in dialetto sonderjysk, si scrive \"Affenr\u00e5\" o \"\u00c5ffenr\u00e5\".\nStoria.\nMedioevo ed et\u00e0 moderna.\n\"\u00d8pnor\" era originariamente un villaggio che sorgeva su un fiume. Durante il medioevo il villaggio si ingrand\u00ec attorno al castello di \u00d8pnor Hus. In quegli anni la cittadina era una piccola comunit\u00e0 urbana portuale, dedita soprattutto all'artigianato e alla pesca. \nA partire dalla seconda met\u00e0 del XVIII secolo Aabenraa inizi\u00f2 a svilupparsi e a crescere come centro di commerci marittimi, cantieristico e peschereccio. La flotta della citt\u00e0 crebbe a tal punto che divenne tra le pi\u00f9 numerose della Danimarca, terza solo a Copenaghen e Flensburg.\nDal dominio prussiano al dominio danese.\nNel 1864, a seguito della sconfitta danese nella seconda guerra dello Schleswig, Aabenraa e il suo territorio entrarono a far parte del Regno di Prussia. Durante il dominio prussiano lo sviluppo ristagn\u00f2 molto, in quanto venne quasi abbandonato il cantiere navale, sostituito da quello di Flensburg. Dal 1871, Aabenraa fece parte dell'Impero tedesco con il nome di Apenrade. Durante il dominio tedesco venne costruita una scuola di navigazione e nel 1901 un collegamento ferroviario con R\u00f8dekro.\nNel 1920 la provincia dello Schleswig-Holstein venne interessata da un plebiscito volto a ridisegnare, su base etnica, il confine tra Danimarca e Germania. Nonostante ad Aabenraa il 55,1% della popolazione votasse a favore dell'unione con Berlino, nelle campagne limitrofe, e pi\u00f9 in generale in tutto lo Schleswig settentrionale, la maggioranza dell'elettorato opt\u00f2 per il passaggio di sovranit\u00e0. Durante gli anni dal 1920 al 1960 circa, Aabenraa fu il centro della minoranza tedesca dello Schleswig settentrionale. Dal 1946 viene pubblicato un giornale in tedesco, il Der Nordschleswiger. Una scuola privata tedesca e una biblioteca tedesca sono state aperte nel 1947, mentre un asilo nido tedesco nel 1956.\nNel 1925 il porto fu ampliato con 450 metri di ormeggio, e venne fondata una centrale elettrica, la S\u00f8nderjyllands H\u00f8jsp\u00e6ndingsv\u00e6rk.\nLa citt\u00e0 divenne centro amministrativo della contea di S\u00f8nderjylland nel 1970.\nGeografia antropica.\nLa struttura della citt\u00e0 \u00e8 caratterizzata da parti designate in epoche diverse tra loro.\nSuddivisioni amministrative.\nDal XIX secolo la citt\u00e0 \u00e8 divisa in 7 quartieri: \nMonumenti e luoghi d'interesse.\nArchitetture religiose.\nCi sono in totale 4 chiese ad Aabenraa: \nCultura.\nMusica.\nLa citt\u00e0 dispone di diverse orchestre e scuole musicali:\nArchivi e biblioteche.\nSono presenti diversi archivi della contea di S\u00f8nderjylland ad Aabenraa, anche del periodo prussiano.\nLa \"Aabenraa Library\" \u00e8 la principale biblioteca della citt\u00e0, e come biblioteca comunale, contiene, tra le altre cose, anche molta letteratura locale. La \"Deutsche Zentralb\u00fccherei\", invece, \u00e8 la biblioteca per la minoranza tedesca della citt\u00e0.\nIstruzione.\nCome citt\u00e0 pi\u00f9 grande della regione, Aabenraa \u00e8 il centro di istruzione pi\u00f9 importante del Syddanmark.\nScuole.\nLe scuole primarie presenti all'interno della citt\u00e0 sono tre:\nA Stubb\u00e6k, poco fuori della citt\u00e0, si trova un'altra scuola elementare.\nLe scuole private sono in tedesco.\nSono presenti molte scuole superiori: \nEconomia.\n\u00c8 un'importante industria portuale e marittima.\nInfrastrutture e trasporti.\nPorti.\nIl porto di Aabenraa \u00e8 il terzo in Danimarca per profondit\u00e0 (8,5 metri) e il migliore del Syddanmark.\nSport.\nEventi.\nLa cittadina ha ospitato i campionati europei di triathlon middle distance del 1985."}
{"id": "732791", "revid": "16758", "url": "https://it.wikipedia.org/wiki?curid=732791", "title": "Hag\u00e5t\u00f1a", "text": "Hag\u00e5t\u00f1a \u00e8 la capitale del territorio non incorporato statunitense dell'isola di Guam. Sorge sulla costa ovest dell'isola non distante dal porto di Apra. Il suo nome \u00e8 quello attuale dal 1998, mentre in precedenza era chiamata Agana (pronunciato \"Aga\u00f1a\"): la decisione fu presa per rendere la grafia pi\u00f9 simile alla pronuncia in lingua chamorro.\nAl censimento del 2012 aveva una popolazione di 1.100 abitanti.\nStoria.\nFu fondata nel 1668 dagli spagnoli con il nome di \"San Ignacio de Aga\u00f1a\": \u00e8 pertanto la pi\u00f9 antica citt\u00e0 \"europea\" nel Pacifico. Il primo missionario a mettervi piede fu il beato Diego Luis de San Vitores, che ricevette il territorio in dono dal capo Kepuha, il primo a convertirsi al cattolicesimo.\nSotto gli spagnoli Agana divenne capoluogo, e molti abitanti di Guam e delle isole Marianne furono costretti a trasferirsi in citt\u00e0. Dopo la guerra ispano-americana, l'isola di Guam pass\u00f2 agli USA e rimase sede del governo sotto l'amministrazione della marina statunitense.\nNel 1940 Agana raggiunse i 10.000 abitanti, quasi la met\u00e0 dei residenti nell'isola.\nOccupata dal Giappone nel 1941, fu conosciuta, fino alla liberazione, come \"Akashi\" (in giapponese \u660e\u77f3), cio\u00e8 \"Pietra Lucente\" o \"Pietra Rossa\", cos\u00ec come l'intera isola di Guam fu rinominata dalla Commissione per la Ridenominazione delle Aree Occupate \"\u014cmiyat\u014d\" (in giapponese \u5927\u5bae\u5cf6), ossia \"Isola del Grande Tempio\". Durante la riconquista americana di Guam del 1944 la citt\u00e0 fu seriamente danneggiata dai bombardamenti, e buona parte degli abitanti prefer\u00ec trasferirsi altrove. La caotica fase di ricostruzione guidata dalla U.S. Navy limita ancor oggi lo sviluppo della citt\u00e0.\nGeografia fisica.\nTerritorio.\nHag\u00e5t\u00f1a \u00e8 situata alla foce del fiume Hag\u00e5t\u00f1a, nella costa occidentale. Secondo lo United States Census Bureau, la citt\u00e0 ha un'area totale di 1 miglio quadrato (2,6 km\u00b2). Il paese \u00e8 delimitato dalle spiagge sabbiose di Agana Bay a nord, dal fiume Agana e da zone umide a est, e da una scogliera, che \u00e8 sopra il villaggio di Agana Heights, a sud. \nGeografia antropica.\nUrbanistica.\nA differenza di molti villaggi, Hag\u00e5t\u00f1a centrale \u00e8 divisa in blocchi di citt\u00e0 con negozi e piccoli ristoranti in tutto il centro del villaggio. Circondano Hag\u00e5t\u00f1a zone residenziali altamente popolate, come i villaggi di Mongmong-Toto-Maite, Sinajana e Agana Heights."}
{"id": "732792", "revid": "1654832", "url": "https://it.wikipedia.org/wiki?curid=732792", "title": "Aalborg", "text": "Aalborg (o anche \u00c5lborg, AFI: , ) \u00e8 una citt\u00e0 della Danimarca, la quarta per popolazione dopo Copenaghen, \u00c5rhus e Odense. Conta una popolazione urbana di circa abitanti, ma abitanti nel comune di Aalborg (terzo a livello nazionale come numero di abitanti) che include anche citt\u00e0 satellite come Nibe, Storvorde, Klarup, Vodskov. La citt\u00e0 si trova nella parte settentrionale dello Jutland.\nI primi insediamenti nella zona in cui sorge oggi la citt\u00e0 risalgono attorno all'VIII secolo e il suo posizionamento sul Limfjorden permisero ad Aalborg di diventare, nel corso del Medioevo, un importante porto e, pi\u00f9 tardi, un centro industriale e manifatturiero. Attualmente sta vivendo una fase di transizione e si sta trasformando da citt\u00e0 con vocazione prevalentemente operaia a centro ad indirizzo culturale e scientifico, grazie soprattutto alla presenza e all'influenza dell'Universit\u00e0 di Aalborg, fondata nel 1974, e alla pi\u00f9 recente \"University College of Northern Denmark\", fondata nel 2008 e incentrata di pi\u00f9 su corsi di rilevanza professionale.\nNel suo territorio si trova l'Aeroporto militare di Aalborg, una delle principali basi delle forze aeree danesi. La citt\u00e0 \u00e8 inoltre sede vescovile luterana della diocesi di Aalborg per la chiesa di Danimarca.\nStoria.\nLa storia di Aalborg comincia circa mille anni fa. La citt\u00e0 fu fondata, sfruttando la sua favorevole posizione sul Limfjord, per fungere da luogo di scambi e commerci. Le rovine di due antichi insediamenti e di una zona cimiteriale si trovano sulla Lindholm H\u00f8je, una collina che sovrasta la citt\u00e0. Le dimensioni di questi insediamenti fanno comprendere come questo luogo rivestisse fin da allora una certa importanza.\nLa prima volta che Aalborg venne storicamente menzionata con il suo nome originale di \"Alabu fu su una moneta riportante il volto del Re Hardeknud, datata 1040\". Il nome pu\u00f2 essere tradotto approssimativamente con \"Il castello vicino al fiume\", riferendosi alla sua fortificazione originaria.\nNel corso del Medioevo, Aalborg prosper\u00f2 e divenne una delle pi\u00f9 grandi citt\u00e0 danesi, e la sua ricchezza e il suo benessere furono addirittura accresciuti quando nel 1516 ad Aalborg fu garantito il monopolio della produzione e del commercio delle aringhe salate.\nNel 1342 le furono riconosciuti i privilegi spettanti alle citt\u00e0 e dal 1554 divenne sede vescovile.\nNel 1940, durante l'invasione tedesca della Danimarca, l'aeroporto militare di Aalborg venne catturato molto presto dai paracadutisti tedeschi. Di fatto Aalborg fu la prima citt\u00e0 danese ad essere conquistata dalle truppe hitleriane.\nNella storia pi\u00f9 recente Aalborg ha assunto importanza internazionale in quanto dal 24 al 27 maggio 1994 \u00e8 stata sede della (Prima) Conferenza europea sulle citt\u00e0 sostenibili, passata ai posteri anche come Conferenza di Aalborg, da cui \u00e8 scaturita la Carta di Aalborg, detta anche \"Carta delle citt\u00e0 europee per uno sviluppo durevole e sostenibile\", che ha posto le basi per una pianificazione urbana e territoriale pi\u00f9 auspicabile per questo inizio del Terzo Millennio.\nL'industria.\nAnche se Aalborg \u00e8 tuttora un centro commerciale ed industriale, i cui principali prodotti sono i cereali, il cemento e il pesce lavorato e conservato, negli ultimi anni molte delle fabbriche pi\u00f9 grandi hanno chiuso i battenti, o perch\u00e9 fallite o perch\u00e9 hanno preferito trasferire all'estero la produzione. La citt\u00e0 si sta quindi trasformando in un importante hub regionale per il settore dei servizi, grazie in particolare agli investimenti fatti nel settore dell'istruzione e nelle energie rinnovabili, che hanno aiutato a far crescere l'economia locale. \nAd Aalborg sono presenti anche importanti aziende operanti sia a livello nazionale che internazionale, come la \"De Danske Spritfabrikker\" (Distillatori danesi), una grande distilleria che produce 17 diversi tipi di akvavit e snaps, due tipici superalcolici dei paesi nordici. La Danske Spritfabrikker \u00e8 la pi\u00f9 grande distilleria della Scandinavia e i suoi prodotti sono esportati in 140 diversi paesi del mondo. \nLa citt\u00e0 ospita anche la multinazionale \"Aalborg Portland A/S\", uno dei pi\u00f9 grandi produttori danesi di cemento con un fatturato di oltre un miliardo di corone danesi nel 2018. La compagnia \u00e8 al 100% di propriet\u00e0 del gruppo italiano Cementir Holding.\nGrazie anche alle due universit\u00e0 e ai loro programmi di incubazione aziendali, ad Aalborg sono recentemente sorte anche un certo numero di aziende operanti nel ramo delle telecomunicazioni e dei servizi. Alcune di esse hanno raggiunto anche rilevanza internazionale, come \"CEGO\", sviluppatore di videogiochi e sistemi di casin\u00f2 online, e \"Swiftox\", operante anche in italia sotto il marchio \"House of Banks\".\nArchitettura ed attrazioni turistiche.\nIl carnevale di Aalborg.\nI festeggiamenti annuali per il carnevale di Aalborg si svolgono solitamente nel weekend dell'ultima settimana di maggio. La manifestazione comprende tre eventi distinti: il carnevale dei bambini (B\u00f8rnekarneval), la sfida tra i gruppi carnevaleschi ed il carnevale propriamente detto.\nDurante il carnevale possono arrivare ad Aalborg fino a visitatori; il centro cittadino si riempie di vita e le strade sono invase da gente vestita nei modi pi\u00f9 fantasiosi e piena di voglia di divertirsi. Per tutte le due giornate, fino a mezzanotte, nel Kilde Park si tengono concerti su pi\u00f9 palchi diversi e la fine dei festeggiamenti \u00e8 sancita da un grande spettacolo pirotecnico.\nJomfru Ane Gade.\nUna delle pi\u00f9 famose e popolari vie di Aalborg, \u00e8 la \"Jomfru Ane Gade\", chiamata pi\u00f9 semplicemente \"\"Gaden\". In questa via si trovano una moltitudine di pub e ristoranti che servono birra ed altre bevande alcoliche ai prezzi pi\u00f9 bassi di Danimarca. Durante il giorno i locali della Jomfru Ane Gade sono dei normali bar e ristoranti, mentre la sera si trasformano in club, discoteche e discobar. Durante gli anni novanta, la via godette di cattiva fama perch\u00e9 era il ritrovo di due aggressive bande di motociclisti che trascorsero alcuni anni a farsi la guerra per tutta la Scandinavia, ma non appena i motociclisti la abbandonarono la sua popolarit\u00e0 torn\u00f2 quella di prima. La via \u00e8 generalmente molto affollata in qualsiasi giorno della settimana, ma durante i weekend \u00e8 davvero difficile riuscire a farsi largo tra la gente.\nAmministrazione.\nGemellaggi.\nAalborg mantiene rapporti culturali ed economici con ben 27 citt\u00e0 sparse in tutto il mondo.\nIn questo modo Aalborg \u00e8 diventata la citt\u00e0 danese con il maggior numero di gemellaggi. Ogni quattro anni ad Aalborg si radunano per una settimana giovani provenienti da molte delle sue citt\u00e0 gemelle, per partecipare ad una serie di competizioni sportive chiamate \"Ungdomslegene\"\" (Giochi della giovent\u00f9).\nQuesto l'elenco delle citt\u00e0 gemellate con Aalborg:\nSport.\nNella citt\u00e0 ha sede la societ\u00e0 polisportiva \"Aalborg Boldspilklub\", a cui fanno capo una squadra di calcio, che milita nella Superligaen, una squadra di hockey su ghiaccio e una squadra di pallamano."}
{"id": "732793", "revid": "68105", "url": "https://it.wikipedia.org/wiki?curid=732793", "title": "Mx 80 - sound", "text": ""}
{"id": "732794", "revid": "767487", "url": "https://it.wikipedia.org/wiki?curid=732794", "title": "Discrezionalit\u00e0", "text": "La discrezionalit\u00e0, in diritto, indica il caso in cui una norma giuridica disciplini solo alcuni aspetti del comportamento del destinatario, lasciandogli quindi un margine di scelta tra pi\u00f9 possibilit\u00e0 di comportamento ugualmente lecite.\nSi suole parlare di \"attuazione\" della norma in relazione all'attivit\u00e0 discrezionale, di \"applicazione\" della norma in relazione all'attivit\u00e0 vincolata e di \"osservanza\" della (eventuale) norma in relazione all'attivit\u00e0 libera nel fine.\nDescrizione.\nIl caso pi\u00f9 significativo di discrezionalit\u00e0 si ha quando la norma stabilisce il fine che deve essere conseguito ma non disciplina o disciplina solo in parte i modi per conseguirlo, lasciando cos\u00ec al destinatario un margine di scelta al riguardo. L'attivit\u00e0 \"discrezionale\", cos\u00ec disciplinata, si contrappone, da un lato, all'attivit\u00e0 \"vincolata\", disciplinata sotto tutti gli aspetti dalla norma, senza lasciare alcun margine di scelta al destinatario, e, dall'altro, all'attivit\u00e0 \"libera nel fine\", in relazione alla quale la norma non stabilisce un fine da conseguire ma, al pi\u00f9, dei limiti riguardo ai mezzi che possono essere impiegati. L'attivit\u00e0 libera nel fine \u00e8 tipica del diritto privato, mentre i casi di attivit\u00e0 discrezionale e vincolata si rinvengono tipicamente nel diritto pubblico. Oltre alle attivit\u00e0 possono essere qualificati come discrezionali, vincolati o liberi nel fine i poteri esercitati nel loro ambito e gli atti giuridici attraverso i quali si esercitano.\nNelle funzioni pubbliche.\nCon riferimento alle funzioni pubbliche si suole dire che la legislazione \u00e8 libera nel fine e pone le norme che vengono attuate dall'amministrazione, discrezionale, e applicate dalla giurisdizione, vincolata. Tale affermazione, tuttavia, \u00e8 vera solo tendenzialmente, giacch\u00e9 in realt\u00e0 si rinvengono casi di discrezionalit\u00e0 nell'ambito di tutte le funzioni pubbliche, potendosi cos\u00ec parlare di \"discrezionalit\u00e0 legislativa\", \"amministrativa\" e \"giurisdizionale\".\nQuanto alla giurisdizione, se \u00e8 vero che si tratta di attivit\u00e0 tipicamente vincolata, \u00e8 altrettanto vero che non mancano casi in cui \u00e8 riconosciuto al giudice un margine pi\u00f9 o meno ampio di discrezionalit\u00e0 nel decidere. Questo avviene:\nLa discrezionalit\u00e0 \u00e8, invece, tipica della funzione amministrativa: la legge stabilisce l'interesse pubblico da perseguire, lasciando all'organo amministrativo un margine pi\u00f9 o meno ampio di scelta sul modo per farlo; in ordine a tale scelta l'organo deve ponderare l'interesse pubblico affidato alle sue cure (\"interesse primario\") con gli altri interessi, pubblici o privati, con esso confliggenti (\"interessi secondari\"), per stabilire se questi ultimi devono recedere di fronte al primo. In relazione ad un determinato provvedimento amministrativo la discrezionalit\u00e0 pu\u00f2 riguardare la scelta circa l'emanazione o meno (l\"'an\"), il suo contenuto (il \"quid\"), il momento dell'emanazione (il \"quando\") o il procedimento per l'emanazione, la forma e gli eventuali elementi accidentali (il \"quomodo\"). Se l'attivit\u00e0 amministrativa \u00e8 tipicamente discrezionale, non mancano tuttavia casi di attivit\u00e0 amministrativa vincolata, laddove il legislatore ha ritenuto di dover effettuare una volta per tutte la ponderazione degli interessi in gioco, stabilendo in modo puntuale ed esaustivo i contenuti dell'attivit\u00e0 che deve essere posta in essere dall'organo amministrativo.\nRiguardo alla legislazione, essa \u00e8 indubbiamente libera nel fine negli ordinamenti a costituzione flessibile, dove non esiste alcuna fonte sovraordinata alla legge che possa in qualche modo vincolarla. Lo stesso si potrebbe dire negli ordinamenti a costituzione rigida, se quest'ultima si limitasse a disciplinare l'esercizio della funzione legislativa sotto il solo aspetto formale (organi competenti, procedimento ecc.); tuttavia, le costituzioni pi\u00f9 recenti tendono a contenere anche \"norme programmatiche\" che indicano al legislatore determinati fini da perseguire nell'esercizio dei suoi poteri: in questi casi l'attivit\u00e0 legislativa non si pu\u00f2 pi\u00f9 considerare libera nel fine ed assume i caratteri della discrezionalit\u00e0.\nLegittimit\u00e0 e merito.\nQuando la norma stabilisce il fine da conseguire, lasciando un margine pi\u00f9 o meno ampio di scelta sul modo per farlo, gli atti del destinatario possono essere valutati sotto un duplice profilo. Il primo, comune agli atti vincolati, \u00e8 quello della \"legittimit\u00e0\", ossia della conformit\u00e0 alle norme giuridiche, sicch\u00e9 in presenza di difformit\u00e0 l'atto \u00e8 affetto da vizio di legittimit\u00e0. Il secondo profilo, quello del \"merito amministrativo|merito\", \u00e8 invece esclusivo degli atti discrezionali ed attiene all'idoneit\u00e0 dell'atto a conseguire in modo ottimale il fine, alla stregua delle regole non giuridiche (tecniche, di esperienza ecc.) di volta in volta applicabili; in presenza di difformit\u00e0 da tali regole l'atto \u00e8 affetto da vizio di merito.\nL'ordinamento pu\u00f2 trattare diversamente i vizi di legittimit\u00e0 rispetto a quelli di merito. In particolare, nel prevedere il controllo sull'atto, pu\u00f2 limitarlo al riscontro dei vizi di legittimit\u00e0 (\"controllo di legittimit\u00e0\") oppure estenderlo al riscontro dei vizi di merito (\"controllo di merito\"): ad esempio, negli ordinamenti in cui \u00e8 presente il giudice amministrativo, \u00e8 attribuito allo stesso il potere di annullare gli atti della pubblica amministrazione affetti da vizi di legittimit\u00e0, mentre sono tendenzialmente esclusi i vizi di merito."}
{"id": "732795", "revid": "550667", "url": "https://it.wikipedia.org/wiki?curid=732795", "title": "Simboli della Calabria", "text": "Lo stemma e il gonfalone della Regione Calabria sono i simboli della regione, approvati e adottati in versione definitiva con Legge Regionale del 15 giugno 1992, n. 6. Esiste anche una bandiera, la quale non \u00e8 per\u00f2 ufficialmente regolamentata.\nLo stemma racchiude in cornice ovale quattro dei simboli che rappresentano la Calabria: il pino laricio, il capitello dorico, la croce bizantina e la croce potenziata.\nIl gonfalone ha lo sfondo di colore blu, con la scritta \"Regione Calabria\" in colore oro e reca al centro lo stemma sopra descritto. Ha una foggia regolare movimentata alla base da una doppia curvatura, prima concava e poi convessa.\nStoria.\nLa Calabria antica era divisa in due, ciascuna parte col proprio stemma. Lo stemma della Calabria Ulteriore presentava corona aragonese, due croci in campo argento e quattro pali vermigli in campo oro, divisi in quattro quadranti. L'arme fu introdotta da Don Ferrante, duca di Calabria: le due croci stanno a rappresentare le due Calabrie e la sovranit\u00e0 del duca su entrambe le province, mentre i quattro pali vermigli in campo d'oro sono l'arme d'Aragona.\nLo stemma della Calabria Citeriore presentava una croce potenziata nera su sfondo bianco. La croce potenziata richiama le armi di Gerusalemme e, rifacendosi all'et\u00e0 normanna, ricorda il valore dei dodicimila crociati calabresi che, sotto la guida di Boemondo I d'Antiochia, combatterono durante la prima crociata.Il simbolo attuale venne adottato con Legge Regionale del 15 giugno 1992, n. 6\nDescrizione e significato.\nLo \"Stemma della Regione Calabria\" \u00e8 racchiuso in una cornice ovale, \u00e8 inquartato in croce di Sant'Andrea, con le seguenti figure disposte con riferimento a chi le guarda:\nI colori delle raffigurazioni presenti sono:\nLa Calabria \u00e8 stata, in ordine cronologico, l'ultima regione italiana ad adottare un proprio emblema.\nLa bandiera.\nLa bandiera della regione Calabria fu preparata su richiesta del presidente della repubblica Oscar Luigi Scalfaro che in occasione del 4 novembre 1995 (giornata delle Forze Armate) volle esibire in una sala del Quirinale le bandiere delle regioni italiane; ci\u00f2 costrinse molte amministrazioni regionali che ne erano sprovviste, tra cui quella calabrese, ad approntarne un esemplare. Di fatto si tratta di un adattamento in bandiera del gonfalone; il vessillo non \u00e8 ufficialmente regolamentato da alcuna disposizione normativa."}
{"id": "732797", "revid": "116944", "url": "https://it.wikipedia.org/wiki?curid=732797", "title": "Stemma della regione Calabria", "text": ""}
{"id": "732798", "revid": "2043462", "url": "https://it.wikipedia.org/wiki?curid=732798", "title": "Boris III di Bulgaria", "text": "Boris divenne re dopo l'abdicazione di suo padre, seguita alla sconfitta del Regno di Bulgaria nella prima guerra mondiale. Questa fu la seconda grande disfatta per il Paese in soli cinque anni, dopo la disastrosa seconda guerra balcanica (1913). Con il trattato di Neuilly la Bulgaria venne forzata a cedere i territori conquistati ai propri vicini e a pagare pesanti danni di guerra, mettendo cos\u00ec in crisi la propria stabilit\u00e0 politica ed economica.\nIn queste circostanze Boris III ascese al trono a soli ventiquattro anni. Spos\u00f2 la principessa Giovanna di Savoia, figlia di re Vittorio Emanuele III di Savoia, ad Assisi nel 1930.\nBiografia.\nInfanzia e giovinezza.\nBoris nacque il 30 gennaio 1894 a Sofia, figlio primogenito dell'allora principe Ferdinando di Bulgaria e di sua moglie, la principessa Maria Luisa. Per parte di padre egli era il primo principe ereditario di Bulgaria (e futuro sovrano) nato entro i confini dello stato, pur avendo parentele che lo legavano profondamente alle principali casate regnanti d'Europa.\nSua nonna paterna era Clementina d'Orl\u00e9ans, figlia del re dei Francesi Luigi Filippo, mentre suo padre stesso era cugino di primo grado con la regina Vittoria, con suo marito Alberto di Sassonia-Coburgo-Gotha, con l'imperatrice Carlotta del Messico e con suo fratello, il re Leopoldo II del Belgio.\nSua madre, Maria Luisa, era invece la figlia primogenita di Roberto I di Borbone-Parma, duca in esilio di Parma, Piacenza e Guastalla. Boris era quindi nipote dei principi Sisto e Saverio di Borbone-Parma, nonch\u00e9 dell'imperatrice Zita, moglie dell'imperatore Carlo I d'Austria.\nNel febbraio 1896 suo padre trov\u00f2 il modo di riconciliare la Bulgaria con la Russia con la conversione del principe Boris dalla fede cattolica a quella ortodossa, mossa avversata con decisione da Maria Luisa, moglie di Ferdinando, la quale non solo era molto pia, ma era imparentata con la famiglia imperiale austriaca, una delle pi\u00f9 cattoliche in Europa. Per ovviare a questo problema, Ferdinando scelse dunque di crescere tutti gli altri suoi figli secondo la fede cattolica. Lo zar Nicola II di Russia divenne quindi padrino di Boris e lo incontr\u00f2 per la prima volta durante il viaggio della famiglia reale bulgara a San Pietroburgo nel luglio 1898.\nBoris ricevette la sua prima educazione nella cosiddetta \"Scuola di palazzo\" fondata dal padre Ferdinando nel 1908 per la sola istruzione dei suoi figli. Successivamente Boris si diplom\u00f2 alla Scuola Militare di Sofia e prese parte alle guerre balcaniche. Durante la prima guerra mondiale prest\u00f2 servizio come ufficiale di Stato Maggiore dell'esercito bulgaro sul fronte macedone. Nel 1916 venne promosso colonnello e divenne addetto al gruppo d'armate del Feldmaresciallo tedesco von Mackensen, oltre che nella III armata bulgara, per le operazioni contro la Romania.\nL'impegno di Boris fu molto apprezzato, sebbene i rapporti con Mackensen e il comandante della III armata, il luogotenente generale Stefan To\u0161ev non fossero sempre ottimi. Per il suo coraggio e l'esempio personale che dimostr\u00f2 durante lo scontro, seppe guadagnarsi il rispetto delle truppe, oltre che dei comandanti tedeschi e bulgari, tra i quali spiccava certamente Erich Ludendorff, che si incontr\u00f2 diverse volte con Boris per complimentarsi con lui. Nel 1918 divenne maggiore generale e, all'abdicazione del padre, ascese al trono il 3 ottobre 1918 col nome di Boris III.\nZar di Bulgaria.\nL'anno successivo all'ascesa di Boris al trono, Aleksand\u0103r Stambolijski dell'Unione Agraria Popolare Bulgara venne eletto primo ministro. Molto amato dalle classi contadine, Stambolijski arriv\u00f2 a un enorme potere popolare che prescindeva dalla sua carica istituzionale. Nel 1923 Boris approv\u00f2 quindi il primo colpo di Stato bulgaro per porre fine al governo di Stambolijski. Il 1925 vide una breve guerra di confine, conosciuta col nome di \"incidente di Petri\u010d\", contro la Grecia, che per\u00f2 venne risolto dall'allora Societ\u00e0 delle Nazioni. Sempre nel 1925 vennero organizzati due attentati alla vita di Boris, entrambi falliti, sebbene la matrice venne rivelata di natura comunista e agraria.\nIl 19 maggio 1934 l'organizzazione militare bulgara Zveno, con un colpo di Stato, stabil\u00ec una dittatura e abol\u00ec i partiti politici in Bulgaria. Re Boris venne cos\u00ec ridotto allo stato di re fantoccio. L'anno successivo fu lo stesso Boris III a organizzare un colpo di Stato, risoltosi in modo a lui favorevole, che gli permise di riprendere il controllo del Paese e di mettere a capo del governo un esecutivo che lo sosteneva. L'ambito politico tornava cos\u00ec a essere appannaggio dello zar. Venne infatti reintrodotta una parvenza di governo parlamentare, che non prevedeva per\u00f2 la restaurazione dei partiti politici.\nMatrimonio.\nNell'ottobre del 1930 Boris spos\u00f2 la principessa Giovanna di Savoia, figlia del re d'Italia Vittorio Emanuele III di Savoia, dapprima ad Assisi (alla presenza fra gli altri di Benito Mussolini) e poi con una cerimonia ortodossa a Sofia. Da questo matrimonio nacque una figlia, Maria Luisa, nel gennaio del 1933 e, nel 1937, un figlio maschio, l'erede al trono Simeone. Tra le varie cose, lo zar Boris ottenne la copertina del \"Time Magazine\" il 20 gennaio 1941, in cui apparve in piena uniforme.\nSeconda guerra mondiale.\nAllo scoppio della seconda guerra mondiale la Bulgaria si dichiar\u00f2 neutrale. Nonostante questo, una consistente parte dell'esecutivo indirizz\u00f2 lo stato verso la politica della Germania (con la quale gi\u00e0 la Bulgaria era stata alleata nel corso della prima guerra mondiale). Proprio grazie al tacito supporto della Germania, nel 1940 Boris III riusc\u00ec a strappare la regione della Dobrugia alla Romania; nel 1941, pur riluttante, Boris III accett\u00f2 di unirsi a Adolf Hitler nel secondo conflitto mondiale insieme a Italia e Giappone, nel tentativo di riprendersi la Macedonia, gi\u00e0 assegnata alla Bulgaria durante la prima guerra balcanica, poi per\u00f2 persa con la seconda, a favore di Grecia e Serbia.\nBoris non intendeva per\u00f2 offrire un supporto incondizionato alla Germania. Per questo motivo si oppose alla presenza di truppe tedesche in Bulgaria, lungo la ferrovia che conduceva in Grecia. Il 21 gennaio 1941 Boris firm\u00f2 la \"Legge per la difesa della Nazione\" (\u0417\u0430\u043a\u043e\u043d \u0437\u0430 \u0437\u0430\u0449\u0438\u0442\u0430 \u043d\u0430 \u043d\u0430\u0446\u0438\u044f\u0442\u0430 \u2013 \u0417\u0417\u041d), un editto antisemita che il Parlamento bulgaro aveva gi\u00e0 approvato il 24 dicembre 1940. All'inizio del 1943 gli ufficiali nazisti chiesero quindi a Boris di deportare in Polonia gli ebrei trovati in Bulgaria, ma tale richiesta provoc\u00f2 un enorme risentimento popolare. Il vice presidente del parlamento bulgaro Dimit\u0103r Pe\u0161ev e il capo della Chiesa ortodossa bulgara, l'arcivescovo Stefan organizzarono quindi una grande manifestazione di protesta che dissuase Boris dal permettere di estradare 50.000 ebrei del suo Paese.\nInizialmente il governo bulgaro retto da Boris III gli richiese una rottura delle relazioni con la Germania per fermare tali deportazioni. Fu allora che il governo tedesco promise che, in caso di collaborazione, met\u00e0 dei deportati sarebbe stata impiegata nel campo dell'agricoltura, mentre un quarto sarebbe stato impiegato come lavoratore semilibero e il rimanente quarto avrebbe avuto la possibilit\u00e0 di lavorare nelle industrie belliche della regione della Ruhr. Pur con queste promesse, il governo bulgaro continu\u00f2 a non fidarsi del Terzo Reich e utilizz\u00f2 canali diplomatici svizzeri per consentire agli ebrei bulgari di fuggire in Palestina o in Argentina. Dopo qualche tempo, tuttavia, Boris acconsent\u00ec alla richiesta tedesca di estradare 11.343 ebrei dai territori della Macedonia e della Tracia egea occupata della Bulgaria. Queste persone furono deportate nel campo di sterminio di Treblinka e nella quasi totalit\u00e0 assassinate.\nTemendo una sollevazione popolare, Boris III si rifiut\u00f2 poi di accondiscendere alle richieste della Germania nel dichiarare guerra all'Unione Sovietica. Il 9 agosto 1943 Hitler invit\u00f2 Boris a uno storico e tormentato incontro a Rastenburg, nella Prussia orientale, dove lo zar Boris giunse in aeroplano da Vra\u017edebna domenica 14 agosto. Mentre la Bulgaria aveva dichiarato guerra \"simbolicamente\" ai distanti Regno Unito e Stati Uniti d'America, all'incontro Boris si rifiut\u00f2 ancora una volta di dichiarare guerra all'Unione Sovietica, adducendo due ragioni fondamentali: la prima era che molti bulgari avevano fortissimi sentimenti russofili, la seconda che la posizione militare e politica della Turchia nella vicenda era ancora poco chiara ed egli non poteva rischiare di essere invaso da sud. La guerra \"simbolica\" con gli alleati occidentali, ad ogni modo, si dimostr\u00f2 un disastro per i cittadini di Sofia, in quanto la citt\u00e0 venne bombardata pesantemente tra il 1943 e il 1944, a partire da pochi mesi dopo la morte di Boris.\nMorte.\nTornato a Sofia dall'incontro con Hitler, re Boris III mor\u00ec dopo giorni di agonia per insufficienza cardiaca, forse avvelenato per mano nazista. Secondo il diario dell'attach\u00e9 a Sofia al tempo, il colonnello von Schoenebeck, i due medici tedeschi che visitarono il re dopo la morte \u2013 Sajitz e Hans Eppinger \u2013 affermarono entrambi di aver trovato nel suo corpo il medesimo veleno che il dottor Eppinger aveva gi\u00e0 trovato due anni prima esaminando il cadavere del primo ministro greco Ioannis Metaxas, un veleno lento che poteva uccidere nel giro di settimane e che causava l'apparire di macchie scure sulla pelle della vittima prima della morte.\nSecondo David Irving, invece, l'avvelenamento fu attribuito da Hitler a un complotto al quale non furono estranei Mafalda di Savoia e Filippo d'Assia. La tesi prevalente, accolta dalla stessa famiglia reale, \u00e8 che Boris fu ucciso dai comunisti: la regina Giovanna, ad esempio, accetta questa versione dei fatti nelle sue memorie. Boris venne succeduto dal figlio Simeone II, di appena sei anni, sotto la reggenza di un consiglio di reggenza capeggiato dal fratello di Boris, il principe Kyril di Bulgaria.\nDopo i funerali di Stato nella cattedrale di Aleksandr Nevskij di Sofia, il feretro di Boris III venne portato in treno tra le montagne e sepolto nel monastero di Rila il pi\u00f9 grande della Bulgaria. Intanto, dopo aver preso il potere nel settembre del 1944, i comunisti si imposero sul governo filomonarchico e diedero disposizioni affinch\u00e9 il corpo del sovrano venisse esumato e sepolto segretamente nel cortile del Palazzo Vrana presso Sofia, da dove poi le sue spoglie vennero ulteriormente traslate in un luogo rimasto sconosciuto. Dopo la caduta del regime comunista, un tentativo di scavo fatto nel Palazzo Vrana port\u00f2 alla luce il cuore dello zar che ivi era rimasto sepolto in un'apposita urna. Il cuore venne dunque riportato dalla vedova nel 1993 nel monastero di Rila e nuovamente inumato.\nBoris III \u00e8 l'unico sovrano bulgaro a essere morto e sepolto in patria.\nDiscendenza.\nDal matrimonio tra Boris e Giovanna di Savoia nacquero due figli:"}
{"id": "732799", "revid": "2052878", "url": "https://it.wikipedia.org/wiki?curid=732799", "title": "Art punk", "text": "L'Art punk \u00e8 un sottogenere del punk rock caratterizzato da un'attitudine sperimentale, oppure collegato all'avanguardia o al mondo dell'arte. Tra le molte band appartenenti al punk d'avanguardia, spiccano maggiormente i The Blood Brothers, i Savage Republic e i Gang of Four.\nStoria.\nI primi gruppi a essere definiti in questo modo, ossia New York Dolls, Ramones e Patti Smith, appartenevano alla scena punk di New York della fine degli anni settanta. Pi\u00f9 o meno nello stesso periodo band come Wire e The Ex, che avevano unito punk, jazz, noise e musica etnica furono ispirati dall'avanguardia musicale e furono descritti come \"avant-punk\", cos\u00ec come i Dog Faced Hermans. La scena no wave, tra la fine degli anni '70 e l'inizio degli '80, \u00e8 considerata parte dell'art punk e fu descritta da Martin Rev dei Suicide come \"un importante ramo avanguardistico del rock\". Gruppi successivi definiti art punk sono Fugazi e Goes Cube. Anche i Crass sono stati inclusi in questa categoria, non a causa di tendenze sperimentali, ma perch\u00e9 utilizzavano altre forme d'arte oltre alla musica nei loro concerti."}
{"id": "732800", "revid": "2175", "url": "https://it.wikipedia.org/wiki?curid=732800", "title": "Polietilentereftalato", "text": ""}
{"id": "732802", "revid": "767487", "url": "https://it.wikipedia.org/wiki?curid=732802", "title": "MX-80 Sound", "text": "Gli MX-80 Sound sono un gruppo musicale post-punk statunitense formatosi nel 1974 a Bloomington, Indiana e tuttora in attivit\u00e0. Nel 1978 la band si \u00e8 trasferita a San Francisco e ha costituito insieme ai Residents, ai Chrome e ai Tuxedomoon il cosiddetto \"quadrato di San Francisco\", formato dai quattro gruppi pi\u00f9 importanti della scena musicale locale dell'epoca. Punto in comune di tutti e quattro le formazioni era il far parte della Ralph Records, etichetta discografica underground fondata dagli stessi Residents, e una notevole sperimentazione musicale.\nSono stati di cruciale importanza per l'evoluzione del noise e dell'alternative rock.\nStoria.\nOriginari dell'Indiana, nel 1978 in seguito all'annullamento del contratto con la Island Records si spostano a San Francisco e vengono accolti all'interno della Ralph Records dei Residents.\nQuando approdano alla Ralph Records hanno gi\u00e0 all'attivo un album (\"Hard Attack\") e un ep (\"Big Hits\") entrambi incentrati su un art punk rumorista discendente dai Pere Ubu e caratterizzati dall'incandescente chitarrismo. \u00c8 nel 1980 che vengono alla ribalta con \"Out of the tunnel\" per la Ralph Records. Qui la miscela esplosiva tra punk, hard rock e freejazz, il dialogare della base ritmica con la chitarra acida e beefheartiana di Bruce Anderson (leader carismatico del gruppo), il sax di Rich Stim contribuiscono a creare un'esperienza entusiasmante, che in qualche modo spiana la strada a quella che sar\u00e0 l'esperienza dei Sonic Youth e a certo hardcore americano.\nNell'Aprile 2006 \u00e8 deceduto Dave Mahoney, batterista del complesso.\nDiscografia.\nAlbums:\nLive:"}
{"id": "732803", "revid": "1494169", "url": "https://it.wikipedia.org/wiki?curid=732803", "title": "Anastasio I", "text": ""}
{"id": "732805", "revid": "33689", "url": "https://it.wikipedia.org/wiki?curid=732805", "title": "Candido Isaurico", "text": "Biografia.\nVisse sotto l'imperatore Anastasio I, e ricopr\u00ec un ruolo pubblico di alto livello nel suo paese nat\u00eco. Sostenne la posizione del Concilio di Calcedonia nella disputa con il monofisismo.\nLa sua storia, in tre libri, \u00e8 andata perduta. Iniziava con l'elezione dell'imperatore Leone I e terminava con la morte di Zenone e quindi copriva l'intervallo 457-491. Frammenti sono conservati nell'opera di Fozio e nella \"Suda\" (\"s.v.\" \"\u03c7\u03b5\u03b9\u03c1\u03af\u03b6\u03c9\")."}
{"id": "732806", "revid": "56620", "url": "https://it.wikipedia.org/wiki?curid=732806", "title": "La citt\u00e0 sostituita", "text": "La citt\u00e0 sostituita (\"The Cosmic Puppets\") \u00e8 un romanzo di fantascienza dello scrittore statunitense Philip K. Dick, pubblicata nel 1957.\nStoria editoriale.\nUna prima versione pi\u00f9 breve dell'opera, intitolata \"A Glass of Darkness\", era stata pubblicata sulla rivista statunitense \"Satellite\" nel 1956; quest'ultima, essendo stata scritta nel 1953, rappresenta una delle prime opere di Dick, antecedente anche \"Lotteria dello spazio\", noto come il primo romanzo pubblicato dall'autore.\nLa versione ampliata e rimaneggiata del romanzo fu pubblicata nel 1957 in edizione paperback con il titolo \"The Cosmic Puppets\".\nL'opera si ispira alla cosmogonia del zoroastrismo e racconta la millenaria lotta tra opposte divinit\u00e0, tema questo nuovamente trattato nella successiva opera di Dick, \"Divina invasione\" (\"The Divine Invasion\") del 1981.\nTrama.\nTed Barton e sua moglie Peg arrivano in auto a Millgate, la cittadina natale da cui Ted manca oramai da diciotto anni. Quando la raggiungono Ted \u00e8 scioccato nello scoprire che ora \u00e8 completamente diversa dai suoi ricordi. La cittadina \u00e8 squallida e cadente, le strade e i palazzi non corrispondono ai ricordi della sua infanzia e inoltre nessuno si rammenta pi\u00f9 di lui o della sua famiglia. Scorrendo i vecchi numeri del giornale locale Ted scopre che l'unico Ted Barton menzionato \u00e8 morto di scarlattina nell'ottobre del 1935, cio\u00e8 l'anno in cui i suoi genitori si trasferirono a Richmond. Peg, infastidita dal comportamento del marito, non credendo ai suoi sospetti, abbandona la cittadina lasciandolo solo.\nComincia cos\u00ec la ricerca da parte di Ted del proprio passato mentre \u00e8 in corso una strana guerra che vede fronteggiarsi due bambini, Peter il figlio della pensionante dove Ted ha affittato una camera e Mary, la figlia del dottor Meade, il direttore della clinica locale. I due bambini sono dotati di strani poteri: l'uno infonde la vita in minuscoli golem d'argilla e comanda ai ragni ai serpenti e ai topi mentre l'altra controlla api, falene, mosche e gatti. Non sono questi gli unici eventi soprannaturali nell'apparentemente normale Millgate: Ted scopre che transitano attraverso mura e pareti esseri umani misteriosi, molto simili a spettri luminescenti, che vivono in una loro dimensione e che gli abitanti di Millgate chiamano i \"Vaganti\" senza stupirsi della loro presenza. Inoltre la citt\u00e0 \u00e8 isolata dal resto dal mondo da quella che Peter chiama \"la Barriera\" e che nessun essere umano pu\u00f2 attraversare. Due esseri giganteschi, i cui corpi si perdono nel mondo naturale, incombono ai confini della vallata.\nTed tenta di abbandonare Millgate per raggiungere la moglie ma si smarrisce all'interno della barriera, che aveva assunto la forma di una catasta di tronchi in mezzo alla strada; l'uomo capisce di non poter lasciare la cittadina prima di essere venuto a capo dei suoi misteri. L'incontro casuale con William Christopher, un vecchio barbone alcolizzato, aggiunge un ulteriore tassello al mistero: Will \u00e8 l'unico oltre a Ted a ricordare la Millgate di una volta. L'anziano un tempo era un elettrotecnico e ha inventato il \"Distruttore d'incantesimi\", un apparecchio che dovrebbe servire a combattere il sortilegio che ha modificato la realt\u00e0 ma che in effetti risulter\u00e0 inutile allo scopo. I due uomini, usando esclusivamente i loro ricordi come strumento, iniziano a far ritornare alla luce la vecchia citt\u00e0 occultata dall'incantesimo e scoprono che i Vaganti non sono altro che i vecchi abitanti di Millgate che da anni tentano di riappropriarsi della loro citt\u00e0 e che si nascondono nella clinica del dottor Meade. Il ritorno alla normalit\u00e0 subisce una battuta d'arresto: Peter prepara l'assalto con i suoi animali mentre Mary tenta di fermarlo prima dirigendo contro di lui delle api, poi incarnandosi in un golem per spiarlo. Peter si vendica uccidendo Mary e scatenando le sue creature contro i Vaganti e contro gli stessi Ted e Will che fuggono mentre la vecchia Millgate ritorna ad essere occultata dall'incantesimo di Peter.\nMary, ritornata in vita sotto l'aspetto di una stupenda donna dai capelli mori, rivela finalmente a Ted il mistero su Millgate: l'universo \u00e8 teatro di una millenaria lotta fra due entit\u00e0: Ahriman che rappresenta il male e Ormazd il bene. Le due creature le stesse che si stagliano ai confini della vallata, hanno ingaggiato su Millgate l'ennesima battaglia. Peter e il dottor Meade sono le incarnazioni rispettivamente di Ahriman e di Ormazd; entrambi hanno dimenticato le loro origini e la guerra ha subito una stasi. Grazie a Mary il cui vero nome \u00e8 Armaiti ed \u00e8 l'incarnazione terrena della figlia di Ormazd, Ted \u00e8 stato attirato a Millgate. All'uomo \u00e8 stato concesso di attraversare la barriera affinch\u00e9 aiuti il dottor Meade, ossia Ormazd, a ritrovare la memoria e la forza per sconfiggere Peter, ossia Ahriman.\nOrmazd ritrova la memoria, la battaglia riprende nell'universo e l'incantesimo di Ahriman neutralizzato. La citt\u00e0 cambia evolvendosi rapidamente, diventando quella che avrebbe dovuto essere se non ci fosse stato l'incantesimo a modificare la realt\u00e0: i protagonisti della vicenda vengono riassorbiti nel flusso del tempo e dimenticano ci\u00f2 che \u00e8 accaduto, ad eccezione di Ted che lascia la citt\u00e0."}
{"id": "732808", "revid": "287204", "url": "https://it.wikipedia.org/wiki?curid=732808", "title": "Bronislaw Malinowski", "text": ""}
{"id": "732815", "revid": "486946", "url": "https://it.wikipedia.org/wiki?curid=732815", "title": "Gimilz\u00f4r", "text": ""}
{"id": "732816", "revid": "712828", "url": "https://it.wikipedia.org/wiki?curid=732816", "title": "Zimravrati", "text": ""}
{"id": "732818", "revid": "6923", "url": "https://it.wikipedia.org/wiki?curid=732818", "title": "Sensorama", "text": "Il Sensorama \u00e8 una macchina ideata per il cinema dell'esperienza creato da Morton Heilig nel 1957, era un oggetto che aveva:\nStoria.\nHeilig progett\u00f2 la sua macchina contemporaneamente a cinque brevi film sperimentali, che mostrarono le caratteristiche della sua invenzione.\nIl costo eccessivo, e l'assenza di finanziamenti da parte delle grandi case di produzione cinematografica statunitensi, posero fine alla sperimentazione."}
{"id": "732820", "revid": "767487", "url": "https://it.wikipedia.org/wiki?curid=732820", "title": "La mano sulla culla", "text": "La mano sulla culla (\"The Hand That Rocks the Cradle\"), noto anche come La mano sulla culla... \u00e8 la mano che governa il mondo, \u00e8 un film del 1992 diretto da Curtis Hanson e interpretato da Annabella Sciorra, Rebecca De Mornay, Julianne Moore, Ernie Hudson e Matt McCoy.\nTrama.\nClaire e Michael Bartel sono una coppia tranquilla e felice che vive in una bella casa nella classica periferia americana. Hanno una bambina di sette anni, Emma, e aspettano il loro secondogenito. Un giorno, a seguito del pensionamento del suo ginecologo di fiducia, Claire viene indirizzata per un controllo medico dal dottor Mott, uno specialista famoso per la sua professionalit\u00e0. Durante la visita, per\u00f2, la donna viene molestata, cosa che la sconvolge e che, essendo asmatica, le provoca una crisi respiratoria. Rientrata a casa, ne parla con Michael, il quale la invita a rivolgersi alla polizia. Sulle prime, Claire \u00e8 titubante di fronte al consiglio del marito, ma poi finisce per accettare. Il caso viene cos\u00ec portato davanti alla Commissione Medica, suscitando scalpore e indignazione.\nIl gesto di Claire spinge altre quattro donne ad uscire allo scoperto con la medesima accusa nei confronti del medico che, travolto da uno scandalo sempre pi\u00f9 crescente, si uccide, lasciando completamente sola sua moglie Peyton, anche lei in attesa di un figlio. Un giorno, durante un incontro con i suoi legali, Peyton apprende che tutti i beni ed averi che condivideva con il marito sono stati congelati dallo Stato, inclusa la loro casa. Gli avvocati le consigliano perci\u00f2 di trovarsi una nuova sistemazione ma, poco dopo, la donna accusa un malore e cade rovinosamente a terra. Trasportata in ospedale, perde il bambino e viene sottoposta ad un'isterectomia urgente, rimanendo sterile. Alcuni giorni dopo, mentre \u00e8 ancora ricoverata, apprende da un telegiornale che la prima ad accusare suo marito \u00e8 stata Claire Bartel.\nSei mesi dopo, Claire d\u00e0 alla luce il piccolo Joe. Essendo una grande appassionata di botanica e giardinaggio, una volta dimessa decide di realizzare uno steccato e una piccola serra a vetri nel giardino di casa sua, dove coltivare piante ed ortaggi. Per realizzare questo proposito assume Solomon, un uomo affetto da lieve ritardo mentale ma abile a svolgere lavori di manodopera. Ben presto per\u00f2 Claire si rende conto di non riuscire a seguire sia il lavoro che la famiglia e si mette anche alla ricerca di una bambinaia. Venutolo a sapere, Peyton, assetata di vendetta, si presenta a casa sua come possibile candidata. Mostrando dolcezza e abilit\u00e0 nel gestire i bambini, inganna sia Claire che Michael: i due infatti decidono di assumerla, facilitando cos\u00ec il piano che lei ha in mente, ovvero farsi amare sia dall'uomo che dai bambini allo scopo di distruggere la vita dell'ignara Claire.\nSin dal suo arrivo, Peyton comincia a intrufolarsi nella vita della famiglia: tutte le notti, mentre i Bartel dormono, si alza per allattare Joe e fa vedere a Emma i film horror proibitegli dalla madre. Successivamente, un giorno, vedendo Michael affidare importanti documenti di lavoro alla moglie chiedendole di spedirglieli per posta, non vista, glieli sottrae dalla borsa, distruggendoli e provocando cos\u00ec un diverbio fra la coppia.\nAlcuni giorni dopo, mentre sta allattando Joe, viene sorpresa da Solomon. Temendo che l'operaio possa riferire a Claire ci\u00f2 che ha visto, Peyton insinua nella donna il dubbio che l'uomo, assieme al quale Emma passa molto tempo, sia un pedofilo. Di fronte allo scetticismo di Claire, le fa trovare un paio di mutandine della bambina nel carretto degli attrezzi di Solomon, al che la donna, sconvolta, lo licenzia.\nIn seguito, Claire inizia a sentirsi sempre pi\u00f9 depressa dalla situazione venutasi a creare nella sua famiglia, notando il distaccamento dei figli (Emma che la odia per aver cacciato Solomon, Joe che non desidera pi\u00f9 il suo latte e che sembra a proprio agio solo in braccio a Peyton) e intuendo che Michael non si fida pi\u00f9 di lei come prima. Vedendo ci\u00f2, Peyton decide di fingere preoccupazione per lo stato d'animo della donna, proponendo a Michael di organizzarle una festa a sorpresa per il suo compleanno e chiedendogli di coinvolgere anche Marlene, una sua ex diventata amica di famiglia, che fa l'agente immobiliare. Di fronte all'eccitazione di Michael per la sua idea, lo convince a prendere accordi \"in segreto\" con Marlene una sera dopo il lavoro. Michael accetta, cos\u00ec Peyton, riuscita a rubare in un'occasione a Marlene un accendino, lo fa appositamente ritrovare a Claire dopo pochi giorni dall'incontro serale dei due, dentro una giacca del marito, convincendola cos\u00ec a pensare che egli la tradisca con la sua ex. Claire lo accusa cos\u00ec il pomeriggio scelto per la festa a sorpresa, rovinando completamente l'atmosfera e mettendola in conflitto anche con Marlene.\nPochi giorni dopo, Claire, sempre pi\u00f9 afflitta ma tuttavia restia a pensare che Michael l'abbia tradita, propone al marito di partire per una vacanza assieme ai bambini ma senza Peyton, facendogli notare che tutte le loro sventure sono iniziate dopo il suo arrivo. Michael accetta ma Peyton, origliata la conversazione, decide che \u00e8 giunto il momento di uccidere Claire: si reca cos\u00ec nella serra che la donna stava costruendo assieme a Solomon e ne altera la corda posta dietro la porta d'ingresso, la quale, alla sua apertura, regola a seconda della luce la posizione dei pannelli di vetro del tetto. La serra si trasforma cos\u00ec in una trappola mortale. Il giorno successivo, Marlene, mentre \u00e8 al lavoro, esamina le schede riguardanti alcune case ancora sfitte in citt\u00e0: notando che una di esse \u00e8 quella del dottor Mott, si sofferma a guardarne le informazioni e la foto. Quando vede che, nel terrazzo della stessa, appare uno scacciaspiriti identico a quello che Peyton aveva regalato a Claire tempo addietro, fa delle ricerche e trova una foto della donna accanto al dottor Mott suo marito. Scoperta la verit\u00e0, si precipita a casa Bartel per avvertire Claire. Tuttavia, al suo arrivo, la donna trova solo Peyton e ne approfitta per rinfacciarle la cosa, chiedendole poi dove si trovi Claire. Sentendosi in trappola, Peyton manda Marlene nella serra e, aperta la porta con la corda gi\u00e0 tesa al massimo, la donna viene investita dai frantumi dei vetri piovuti gi\u00f9 dal tetto, uccidendola. Per sviare poi qualsiasi sospetto, esce a passeggio con Joe. Poco dopo, Claire torna a casa e, quando scopre l'amica morta nella serra, accusa un grave attacco d'asma, al quale non riesce a far fronte poich\u00e9 Peyton le ha svuotato tutti i respiratori. Riuscita comunque, allo stremo delle forze, a chiamare un'ambulanza, viene ricoverata in ospedale.\nPochi giorni dopo, al suo ritorno a casa, scopre che Peyton ha nel frattempo ridipinto la stanza di Joe. Sentendosi ancora pi\u00f9 estraniata dalla sua famiglia e ricordandosi che Marlene, poco prima della sua morte, le aveva lasciato un messaggio sul luogo di lavoro chiedendole di essere richiamata con urgenza, si reca nell'ufficio dell'amica per indagare. Lo stesso documento riguardante la casa invenduta del dottor Mott la incuriosisce, cos\u00ec si reca sul posto per visionarla, fingendo di essere un'acquirente interessata all'acquisto. Sul posto, incontra un agente immobiliare che le mostra la casa. Quando salgono al piano di sopra per vedere la stanza che Peyton aveva preparato per suo figlio, Claire nota che i disegni alle pareti sono identici a quelli della stanza di Joe. Comprendendo allora l'identit\u00e0 della sua bambinaia, si precipita a casa, trovandola intenta a preparare la cena assieme a Michael. Dopo averla smascherata davanti al marito, le intima di andarsene. Peyton finge d'allontanarsi, poi torna indietro, attirando prima Michael nello sgabuzzino per ferirlo e metterlo fuori gioco, poi andando in cerca di Claire.\nLe due donne iniziano una colluttazione, durante la quale Peyton riesce a tramortire Claire e a raggiungere il sottotetto per prendere i bambini e scappare con loro. Al suo arrivo, trova tuttavia Solomon che, intrufolatosi in casa, ha preso con s\u00e9 i bambini per aiutarli a scappare. Mentre cerca di attaccare l'uomo, che tiene in braccio Joe, Claire la sorprende alle spalle, spingendola fuori dalla finestra del sottotetto. Peyton finisce infilzata nello steccato sottostante, morendo sul colpo.La famiglia Bartel ritrova cos\u00ec il suo equilibrio."}
{"id": "732822", "revid": "599013", "url": "https://it.wikipedia.org/wiki?curid=732822", "title": "Britannica", "text": ""}
{"id": "732829", "revid": "712828", "url": "https://it.wikipedia.org/wiki?curid=732829", "title": "Regine di Numenor", "text": ""}
{"id": "732830", "revid": "63760", "url": "https://it.wikipedia.org/wiki?curid=732830", "title": "Giacomo VI di Scozia", "text": ""}
{"id": "732833", "revid": "712828", "url": "https://it.wikipedia.org/wiki?curid=732833", "title": "Tar-Ancalim\u00eb", "text": ""}
{"id": "732835", "revid": "1543377", "url": "https://it.wikipedia.org/wiki?curid=732835", "title": "Geordie", "text": "Geordie \u00e8 un'antica ballata britannica nata intorno al XVI secolo, numero 209 delle \"Child Ballads\", ed esiste in molte varianti.\nVersioni di questa ballata infatti fanno parte del repertorio tradizionale dei cantanti folk in Scozia, Inghilterra, Irlanda, Canada e Stati Uniti, ed \u00e8 tuttora cantata da numerosi artisti e gruppi musicali. La ballata parla del processo dell'eroe eponimo, durante la quale sua moglie supplica per la sua vita.\nTrama.\nIl protagonista della canzone, di nome Geordie, \u00e8 un giovane che si \u00e8 reso colpevole di un crimine e pertanto sarebbe condannato all'impiccagione; il reato pu\u00f2 essere una ribellione, un omicidio o un furto di animali di propriet\u00e0 reale come cavalli o cervi, a seconda della versione. La moglie (o fidanzata) implora per la vita di Geordie; spesso la ragazza ha gi\u00e0 dei figli, dei quali uno ancora in grembo.\nIn molte versioni, specie quelle scozzesi, c'\u00e8 un lieto fine: \u00e8 fissato un riscatto per salvare Geordie e la donna, grazie all'aiuto dei popolani impietositi, riesce a pagarlo.\nNelle versioni inglesi dal XVIII secolo in poi, dalle quali le versioni moderne sono derivate, Geordie \u00e8 un bracconiere ed il lieto fine \u00e8 eliminato; ci\u00f2 deriva dal fatto che il bracconaggio nell'Inghilterra del periodo era punito in modo estremamente duro, in particolare nelle tenute e nelle riserve reali; al giovane Geordie, evidentemente per le sue origini aristocratiche, viene riservato il raro \"privilegio\" di essere impiccato con una corda (o una catena) d'oro, e la giovane fidanzata cavalca fino a Londra per chiedere, invano, di risparmiare la vita dell'amato.\nFondamento storico.\nLa vicenda di Geordie sembra avere un fondamento storico: si tratta, secondo l'ipotesi scozzese, della storia di George Gordon, marchese e conte di Huntly, che fu condannato a morte come traditore nel 1589 per essersi ribellato contro Giacomo VI, re di Scozia. Per intercessione della famiglia fu liberato previa consegna di un riscatto; \u00e8 probabile che Giacomo VI attraverso tale concessione abbia voluto evitare lo scontro con la famiglia di George, da sempre potente alleata della Corona."}
{"id": "732838", "revid": "6923", "url": "https://it.wikipedia.org/wiki?curid=732838", "title": "Abakan (citt\u00e0)", "text": "Abakan () \u00e8 una citt\u00e0 della Russia, situata nella Siberia occidentale, capitale della Repubblica Autonoma della Chakassia.\nAltri nomi.\nLa citt\u00e0 di Abakan pi\u00f9 volte ha cambiato nome:\nGeografia fisica.\nAbakan si trova a 4.314\u00a0km a est di Mosca, a 741\u00a0km ad est di Kemerovo, a 408\u00a0km a sud di Krasnojarsk nella Russia asiatica, in Siberia occidentale.\nEconomia.\nMercato di prodotti agricoli e zootecnici, pu\u00f2 vantare buone industrie alimentari, tessili e del legno. Nella citt\u00e0 si trova una delle maggiori fabbriche russe che produce container (l container ISO) e carrozze merci, Abakanvagonma\u0161 S.p. A. () di propriet\u00e0 di Oleg Deripaska fondata nel 1977.\nNel febbraio 2010 la Gazprom ha annunciato di aver iniziato l'estrazione di gas naturale nei pressi di Abakan dopo aver eseguito i lavori di preparazione geologica e di ricerca industriale nella zona iniziati nel 2006. Le stime iniziali parlano di 45 miliardi di\u00a0m\u00b3 di gas da estrarre nella zona.\nTrasporto.\nAereo.\nLa citt\u00e0 dispone di un aeroporto internazionale ed \u00e8 facilmente raggiungibile con i voli di linea diretti da Mosca, Novosibirsk, Vladivostok, Krasnojarsk, Noril'sk, Kyzyl. All'aeroporto si basa la compagnia aerea russa Abakan-Avia. I voli di linea e charter sono effettuati dalle compagnie aeree russe Vladivostok Avia, Zapoljar'e Aviakompanija, Novosibirsk Air Enteprise, KrasAvia, Katekavia."}
{"id": "732840", "revid": "712828", "url": "https://it.wikipedia.org/wiki?curid=732840", "title": "Tar-Ancalime", "text": ""}
{"id": "732842", "revid": "712828", "url": "https://it.wikipedia.org/wiki?curid=732842", "title": "Ancalim\u00eb", "text": ""}
{"id": "732843", "revid": "712828", "url": "https://it.wikipedia.org/wiki?curid=732843", "title": "Ancalime", "text": ""}
{"id": "732848", "revid": "899609", "url": "https://it.wikipedia.org/wiki?curid=732848", "title": "Aalst", "text": "Aalst (in fiammingo \"Aalst\", in francese Alost) \u00e8 una citt\u00e0 del Belgio, situata nella Provincia delle Fiandre Orientali, vicino al confine con la Provincia del Brabante Fiammingo, sulla sponda sinistra del fiume Dendre, a circa 29\u00a0km da Bruxelles.\nLa sua municipalit\u00e0 comprende la citt\u00e0 stessa di Aalst ed i villaggi di Baardegem, Erembodegem, Gijzegem, Herdersem, Hofstade, Meldert, Moorsel e Nieuwerkerken-Aalst.\nStoria.\nLe prime informazioni storiche su Aalst sono datate IX secolo, quando viene citata la \"villa Alost\", dipendenza dell'Abbazia di Lobbes.\nNata come citt\u00e0 e porto fluviale sul tragitto fra Bruges e Colonia, Aalst nel 1046 divenne la capitale dell'omonima contea, costituita da Baldovino V conte di Fiandra con i territori conquistati fra la Schelda e il Dendre, e incorporata nella cosiddetta Fiandra imperiale. La sua posizione di frontiera, ai confini con il Sacro Romano Impero le consentirono di mantenere un certo grado di indipendenza. La sua relazione con il Brabante rimase nei colori cittadini, che sono quelli tipici della Lotaringia.\nFilippo d'Alsazia annett\u00e9 direttamente la citt\u00e0 alla contea di Fiandra nel 1173.\nProprio a quegli anni risale la costruzione del municipio, il pi\u00f9 vecchio tuttora esistente in Belgio. Numerosi manoscritti di questo periodo sono custoditi ancora oggi negli archivi cittadini.\nDurante le guerre del XIII e XIV secolo, la citt\u00e0 fu pi\u00f9 volte occupata e saccheggiata: nel 1360 il municipio e la citt\u00e0 stessa furono quasi completamente distrutti dal fuoco. Tutto fu per\u00f2 ben presto ricostruito e nel XV secolo venne edificato un nuovo campanile in stile gotico.\nAd Aalst, nel 1473, Giovanni di Vestfalia e Thierry Maartens pubblicarono la prima opera a stampa uscita in Belgio: il \"De duobus amantibus\" di Enea Silvio Piccolomini (Papa Pio II).\nLa citt\u00e0 soffr\u00ec molto per la Guerra degli ottant'anni (1568-1648). Fu poi conquistata dal francese Marshal Turenne nella Guerra di devoluzione del 1667, quindi occupata dalla Francia fino al 1706 insieme con tutte le Fiandre Meridionali. In questo periodo fior\u00ec un'economia basata sul settore tessile. Il XVIII secolo fu segnato dalle tensioni sociali legate alla Rivoluzione Industriale, con Padre Adolf Daens e il suo Christene Volkspartij che emersero come difensori dei diritti dei lavoratori. . Nel XX secolo la citt\u00e0 fu occupata dai tedeschi in entrambe le guerre mondiali.\nEconomia.\nNodo ferroviario della Fiandra orientale; vi sono presenti cotonifici, linifici, fabbriche di birra e sapone. Il suo territorio agricolo produce soprattutto frumento e luppolo.\nMonumenti.\n\u00c8 da visitare, in citt\u00e0, la Collegiata gotica di San Martino, iniziata nel 1480 e mai terminata, con all'interno alcuni dipinti di P. Rubens (tra cui un \"San Rocco\") ed un prezioso tabernacolo del 1605 con sculture di Hieronymus Duquesnoy.\nInteressante \u00e8 anche il municipio, del XIII secolo, rifatto in stile gotico nel corso del XV secolo. Il suo campanile, come gi\u00e0 citato sopra, \u00e8 il pi\u00f9 antico delle Fiandre ed ospita un carillon con 52 campane. Con la vicina Casa degli assessori \u00e8 stato inserito nell'elenco dei Patrimoni dell'umanit\u00e0 dell'UNESCO insieme ai Campanili di Belgio e Francia nel 1999."}
{"id": "732853", "revid": "628767", "url": "https://it.wikipedia.org/wiki?curid=732853", "title": "Florida (Uruguay)", "text": "Florida (nome completo Villa de San Fernando de la Florida) \u00e8 una citt\u00e0 uruguaiana capoluogo del dipartimento omonimo. Contava nel 2004 32.128 abitanti.\nGeografia.\nFlorida \u00e8 situata a 90 km a nord della capitale uruguaiana Montevideo. Ad est e a sud \u00e8 lambita dal fiume Santa Lucia piccolo.\nStoria.\nLa citt\u00e0 fu fondata il 24 aprile 1809 da Santiago Figueredo e fu cos\u00ec chiamata in onore del celebre politico spagnolo Jos\u00e9 Mo\u00f1ino y Redondo, conte di Floridablanca.\nIl 25 agosto 1825, nei pressi della citt\u00e0 venne riunito un congresso che proclam\u00f2 l'indipendenza della Provincia Orientale dal Brasile e l'annessione alle Province Unite del R\u00edo de la Plata.\nInfrastrutture e trasporti.\nFlorida \u00e8 attraversata dalla strada 5, una delle principali arterie di comunicazione del paese, che unisce la capitale Montevideo con il nord del Paese e la frontiera con il Brasile."}
{"id": "732854", "revid": "339392", "url": "https://it.wikipedia.org/wiki?curid=732854", "title": "Alexandra Kosteniuk", "text": ""}
{"id": "732857", "revid": "15756", "url": "https://it.wikipedia.org/wiki?curid=732857", "title": "Abbazia (Croazia)", "text": "Abbazia (in croato \"Opatija\") \u00e8 una citt\u00e0 della Croazia di abitanti dell'Istria nord-orientale, appartenente alla regione litoraneo-montana.\nAbbazia ha una forte vocazione turistica, oltre ad essere conosciuta come centro di soggiorni.\nGeografia fisica.\nSituata in Istria, sul Golfo del Quarnaro, in posizione riparata ai piedi del monte Maggiore, con il picco Vojak a , il suo territorio si estende per . La citt\u00e0 \u00e8 circondata da boschi di lauro e parchi: il pi\u00f9 conosciuto \u00e8 il parco botanico centrale. La costa a nord e a sud della citt\u00e0 \u00e8 rocciosa e vi si estende un lungomare di che parte da Volosca, sobborgo portuale medioevale della citt\u00e0, precedente sede del comune, trasferito ad Abbazia nel 1932, fino all'antica cittadina romana di Laurana. Le spiagge sono soprattutto rocciose e di banchine di cemento (Slatina) ma sono anche presenti due spiagge di sabbia (Lido e Tomasevac).\nLa citt\u00e0 si trova a da Fiume e a circa da Trieste.\nIl clima \u00e8 relativamente mite, il mese pi\u00f9 caldo \u00e8 agosto e il pi\u00f9 freddo gennaio. Le temperature medie sono di in inverno e in estate.\nOrigini del nome.\nIl nome della citt\u00e0 deriva dall'antica abbazia benedettina di San Giacomo della Preluca nominata per la prima volta nel 1453.\nStoria.\nAbbazia \u00e8 compresa in quel vasto territorio che fu abitato dai Liburni, antico popolo preromanico di stirpe illirica. Probabilmente, durante l'epoca romana sorse nella zona qualche villa patrizia data la vicinanza della romana Castrum Laureana, l'odierna Laurana. Nel corso del Medioevo il territorio della futura cittadina era diviso tra due amministrazioni: la parte ovest apparteneva alla cittadina medioevale di Apriano mentre la parte est alla pi\u00f9 lontana citt\u00e0 di Castua. Nella parte di Apriano vi fu probabilmente un piccolo porticciolo. Dalla parte di Castua si svilupp\u00f2, invece, Volosca, una piccola cittadina di pescatori protetta da una cinta muraria contro i pirati. Fino alla met\u00e0 dell'Ottocento, nei terreni che poi sarebbero diventati il centro della odierna citt\u00e0, ci furono poche case di pietra: alcune abitate, altre ad uso di stalla o magazzino. Nel 1453, quando si nomina per la prima volta l'abbazia benedettina di San Giacomo della Preluca o anche San Giacomo al Palo, la cui chiesetta \u00e8 ancor oggi esistente e attorno alla quale si forma il primo abitato che per qualche secolo si identifica col nome dell'abbazia, il paesino conta 35 case e 250 anime. Questa \u00e8 la storia dell'Abbazia pre-\u201cturistica\u201d.\nLa storia \"turistica\" di Abbazia inizia, invece, nel 1844, quando il patrizio fiumano Iginio Scarpa costruisce Villa Angiolina, in onore della defunta moglie. Nella villa invita, oltre ad amici e soci, molti ospiti illustri come la consorte dell'imperatore Ferdinando I, Maria Anna. Iniziano cos\u00ec ad arrivare i primi ospiti e altre ville vengono costruite. Protetta dai venti freddi da una folta vegetazione e da un clima mite, la citt\u00e0 di Abbazia suscita l'interesse della viennese Societ\u00e0 delle Ferrovie del Sud che, nel 1882, acquis\u00ec Villa Angiolina dal conte Chorinsky. Nel 1884, dopo solo 10 mesi dall'inizio delle costruzioni, le Ferrovie del Sud inaugurano l'hotel Quarnero, il primo albergo sulla costa orientale del mare Adriatico. Inizia cos\u00ec un grande sviluppo della citt\u00e0 che ha portato Abbazia a diventare un centro mondano e di primaria importanza turistica nei secoli XIX e XX. La citt\u00e0 nel 1920 pass\u00f2 all'Italia, inizialmente assegnata alla provincia di Pola, e dopo l'annessione di Fiume all'Italia nel 1924 a quella di Fiume.\nCon l'avvento del fascismo (1922) si inaugur\u00f2 una politica d'italianizzazione forzata della popolazione croata, fu vietato l'insegnamento in croato in tutte le scuole della zona e gran parte degli impieghi pubblici furono assegnati agli appartenenti al gruppo linguistico italiano.\nNel 1947 pass\u00f2 in sovranit\u00e0 alla Jugoslavia in base al trattato di Parigi, ed in conseguenza di ci\u00f2 gli italiani - il cui numero era aumentato considerevolmente - esodarono. Nel 1991 - con la disgregazione della Jugoslavia - la citt\u00e0 entr\u00f2 a far parte della Repubblica di Croazia.\nOggi la citt\u00e0 \u00e8 un importante centro turistico in continua espansione: sono sorti nuovi alberghi, campeggi e agriturismi nei verdeggianti dintorni. Il santo patrono della citt\u00e0 \u00e8 San Giacomo, festeggiato il 25 luglio.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani ad Abbazia \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nDurante il periodo asburgico la localit\u00e0 presentava una popolazione priva di una netta maggioranza etnica e composta da croati, italiani, tedeschi e sloveni, oltre a un cospicuo numero di stranieri ivi residenti, prevalentemente per motivi di lavoro nel settore turistico. Il successivo censimento del 1921 indica il gruppo linguistico italiano come maggioritario. Oggi, secondo il censimento croato del 2011, risulta esistente una minoranza di italiani pari all' 1,45% della popolazione complessiva, riuniti nella locale \"Comunit\u00e0 degli italiani di Abbazia\" che aderisce all'Unione Italiana.\nLingue e dialetti.\nRipartizioni linguistiche nei censimenti austriaci del 1880 e 1910:\nRipartizione linguistica del comune di Volosca-Abbazia secondo il censimento del 1921:\nRipartizioni linguistiche nel censimenti croato del 2011:\nCultura.\nIstruzione.\nLa citt\u00e0 dispone di scuole elementari e superiori quali alberghiera, licei e altri. \u00c8 sede di una facolt\u00e0 di Economia e Turismo.\nMedia.\nL'amministrazione cittadina \u00e8 editrice del mensile \"Opatija\" che si stampa in copie al mese e contiene articoli su storia tradizioni ed eventi della citt\u00e0.\nTeatro.\nLa citt\u00e0 possiede un moderno teatro all'aperto, inaugurato nel 1932 e ampliato nel 1957, che d'estate funge anche da cinema. In citt\u00e0 ci sono molti locali di intrattenimento. Spesso anche nelle sale dell'albergo Kvarner si svolgono manifestazioni culturali aperte al pubblico.\nGeografia antropica.\nLocalit\u00e0.\nLa citt\u00e0 di Abbazia \u00e8 divisa in 10 insediamenti (\"naselja\") di seguito elencati. Tra parentesi il nome in lingua italiana, talvolta desueto.\nEconomia.\nLa maggioranza della popolazione ha impiego nel turismo, nella pesca e nell'agricoltura.\nInfrastrutture e trasporti.\nAbbazia non dispone sul proprio territorio comunale di una stazione ferroviaria, ma risulta servita dalla vicina stazione di Abbazia-Mattuglie.\nTra il 1908 e il 1933 la citt\u00e0 era collegata con le localit\u00e0 limitrofe tramite la tranvia Mattuglie-Abbazia-Laurana.\nAmministrazione.\nL'amministrazione \u00e8 guidata dal sindaco, eletto dall'Assemblea cittadina.\nIl sindaco in carica \u00e8 Ivo Dujmi\u0107 (Partito Sociale Democratico-SDP) da giugno 2009.\nL'Assemblea cittadina \u00e8 formata da 19 rappresentanti.\nGemellaggi.\nAbbazia \u00e8 gemellata con:\nSport.\nMotociclismo.\nAbbazia \u00e8 stata per diverso tempo sede di importanti gare motoristiche che si svolgevano nel locale circuito cittadino. In particolare, il circuito ha ospitato il Gran Premio motociclistico di Jugoslavia fra il 1969 e il 1977.\nScherma.\nIl 24 e 25 maggio 1939 ad Abbazia si tennero i Campionati italiani di scherma nella specialit\u00e0 della sciabola. Vinse il maggiore Renato Anselmi dopo uno spareggio con il palermitano Emilio Salafia.\nCiclismo.\nNel 1940 Abbazia fu sede di arrivo di una tappa del Giro d'Italia. La tappa fu vinta da Glauco Servadei, mentre la maglia rosa fu vestita da Fausto Coppi che quell'anno avrebbe vinto il suo primo Giro d'Italia."}
{"id": "732859", "revid": "712828", "url": "https://it.wikipedia.org/wiki?curid=732859", "title": "Io sono Donato Fidato", "text": "Io sono Donato Fidato (\"I Am Weasel\") \u00e8 una serie televisiva animata statunitense del 1997, creata da David Feiss. La serie \u00e8 incentrata su Donato Fidato, una donnola intelligente, amata e di grande successo; e Matteo Babbeo, un babbuino senza successo e poco intelligente che \u00e8 invidioso dei successi di Donato. \nOriginariamente trasmesso come segmento di \"Mucca e Pollo\" dal 1997 al 1999, \"Io sono Donato Fidato\" si \u00e8 separato da quest'ultima serie diventando il suo spin off.\nLa serie \u00e8 stata trasmessa per la prima volta negli Stati Uniti su Cartoon Network dal 22 luglio 1997 al 2000, per un totale di 79 episodi ripartiti su cinque stagioni. In Italia la serie \u00e8 stata trasmessa su Cartoon Network dal 2 maggio 2000.\nTrama.\nLa serie racconta le inusuali avventure di Donato Fidato e Matteo Babbeo. Il primo \u00e8 una donnola famosa, eroica, eloquente, molto intelligente e di grande talento che cerca sempre di aiutare le persone ed \u00e8 adorato da tutti, mentre il secondo \u00e8 un babbuino stupido e goffo, invidioso dei successi di Donato.\nA partire dalla seconda stagione, il Rosso, un personaggio principale di \"Mucca e Pollo\", compare nella serie, assumendo gradualmente il ruolo di cattivo nei confronti di Matteo e diventando pi\u00f9 amichevole con Donato.\nPersonaggi.\nPersonaggi principali.\nIl protagonista della serie: \u00e8 una donnola ed \u00e8 estremamente intelligente, abilissimo in quasi ogni mestiere: dall'elettronica all'ingegneria, dalla medicina alla filosofia. \u00c8 anche estremamente affascinante (per quanto una \"donnola\" possa esserlo) e ben disposto nei rapporti sociali. Spesso ha al suo fianco una graziosa ragazza chiamata Loulabelle (un personaggio ricorrente, spesso vestito da infermiera). La sua unica debolezza \u00e8 rappresentata dalle uova, che succhia avidamente (anche se questo comportamento \u00e8 una caratteristica delle manguste e non delle donnole). Donato \u00e8 l'unico personaggio vincente di ogni singolo episodio, normalmente non indossa vestiti, ma spesso indossa particolari accessori propri di quello che di volta in volta deve fare (ad esempio un cappello da operaio o un camice da dottore).\nProtagonista secondario della serie anche se talvolta appare come antagonista: \u00e8 un babbuino stupido, goffo e pasticcione. Parla sgrammaticato ed \u00e8 molto geloso del successo di Donato Fidato.\nSi comporta in maniera opposta al normale, mostrando spesso degli atteggiamenti ossessivi e compulsivi (come nell'episodio dove vuole tappare tutti i buchi del mondo): il pi\u00f9 frequente di essi \u00e8 portarsi il dito in prossimit\u00e0 del naso, annusandoselo con aria assente.\nMatteo indossa solamente una maglietta con la scritta I.R (leggi in inglese \"I Are\" cio\u00e8 \u201cIo Sei\u201d), e spesso \u00e8 evidenziato il suo sedere rosso, fonte di frequenti prese in giro.\nQuesto strano babbuino prova ad essere meglio di Donato in tutto, e ogni volta che crede di esserci riuscito, si esibisce nel suo classico balletto di vittoria, in cui, con le mani sui fianchi saltella in cerchio esultando. \nNonostante ci\u00f2, in molti episodi mostra di essere amico di Donato collaborandoci assieme."}
{"id": "732861", "revid": "110157", "url": "https://it.wikipedia.org/wiki?curid=732861", "title": "Puno", "text": "Puno (nome ufficiale San Carlos de Puno) \u00e8 una citt\u00e0 peruviana di circa 120.000 abitanti sita sulla sponda occidentale del lago Titicaca. \u00c8 capoluogo della regione omonima e della provincia omonima. Viene considerata la capitale peruviana del folclore.\nL'economia locale \u00e8 legata al porto commerciale ed al mercato del bestiame, come alla produzione di cereali, tabacco, oro, argento, rame e carbone.\nA circa 50\u00a0km da Puno si trova il sito archeologico precolombiano di Jisk'a Iru Muqu, scoperto nel 1994."}
{"id": "732865", "revid": "287204", "url": "https://it.wikipedia.org/wiki?curid=732865", "title": "Miguel Angel Montuori", "text": ""}
{"id": "732867", "revid": "1318658", "url": "https://it.wikipedia.org/wiki?curid=732867", "title": "Parco nazionale Chapada dos Veadeiros", "text": "Il parco nazionale Chapada dos Veadeiros \u00e8 un'area naturale protetta del Brasile situata nello Stato del Goi\u00e1s, a 250 chilometri di distanza da Brasilia e a 500 chilometri da Goi\u00e2nia. Il parco, istituito l'11 gennaio 1961, si estende su di una superficie di 655 chilometri quadrati.\nNel 2001 il parco nazionale Chapada dos Veadeiros \u00e8 stato incluso nell'elenco dei patrimoni dell'umanit\u00e0 dell'UNESCO.\nTerritorio.\nIl clima \u00e8 tropicale, con temperature medie nell'ordine dei 24-26 gradi (esse variano da un minimo di 4-8 gradi in inverno ad un massimo di 40-42 gradi in estate). Il punto pi\u00f9 elevato del parco \u00e8 il Serra da Santana, a 1.650 metri.\nIl fiume principale del parco \u00e8 il Rio Preto, un affluente del fiume Tocantins. Lungo il suo corso vi sono numerose cascate, come quelle del Rio Preto (alte 120 metri) e le cascate Cariocas nonch\u00e9 splendidi canyon, con pareti alte fino a 40 metri e valli larghe fino a 300 metri.\nFlora.\nIl parco presenta una notevole vegetazione, con foreste in cui abbondano le orchidee (se ne contano 25 specie) e altre specie tipicamente brasiliane.\nFauna.\nLa ricca fauna del parco comprende specie in pericolo d'estinzione, come il cervo delle Pampas (\"Ozotoceros bezoarticus\"), il cervo del Pantanal (\"Blastocerus dichotomus\"), il crisocione (\"Chrysocyon brachyurus\") e il giaguaro (\"Panthera onca\"). Altre specie presenti sono il nand\u00f9, il seriema, il coniglio coda di cotone, l'armadillo gigante, il formichiere, il capibara, il tapiro, il tucano dal becco verde e due specie di avvoltoio, \"Coragyps atratus\" e \"Sarcoramphus papa\"."}
{"id": "732868", "revid": "599013", "url": "https://it.wikipedia.org/wiki?curid=732868", "title": "Jorge Campos", "text": "Caratteristiche tecniche.\nHa giocato sia come portiere (suo ruolo d'elezione) che come attaccante (ruolo nel quale realizz\u00f2 38 goal ufficiali in carriera).\nCarriera.\nClub.\nNella sua infanzia, Campos ha praticato diversi sport, tra cui il calcio e il surf, sport dal quale prendeva ispirazione per disegnare le sue sgargianti divise. Inizia la carriera nel 1988 nel Pumas UNAM come portiere, poi, chiuso da Adolfo R\u00edos nel ruolo di titolare, decide di \"riciclarsi\" come attaccante, con il risultato di segnare 14 reti in 37 presenze. Nel 1990 nonostante la sua statura di 170\u00a0cm guadagna la titolarit\u00e0 in porta, cosa che lo porta ad abbandonare momentaneamente il ruolo di attaccante. Nel 1995 si trasferisce all'Atlante di Citt\u00e0 del Messico, dove gioca per una stagione prima di trasferirsi al Los Angeles Galaxy, negli Stati Uniti d'America.\nNella Major League Soccer ha giocato pi\u00f9 di 50 partite, non segnando mai e giocando talvolta da attaccante, apparendo in vari all-star games. Ha militato quasi sempre in squadre messicane (UNAM Pumas, CF Atlante, Cruz Azul, UANL Tigres); tre stagioni invece le ha passate sui campi della Major League Soccer, con i Los Angeles Galaxy e con i Chicago Fire. Quando era in porta, giocava sempre con dei completini dai colori sgargianti (e dagli abbinamenti piuttosto bizzarri) e spesso era lui stesso a disegnarli. Spesso in nazionale indossava (non per\u00f2 nei campionati del mondo ma solo nelle competizioni della Concacaf e ad Atlanta 1996) la maglia numero 9, che utilizzava sia con il completo da portiere che con quello da giocatore di movimento.\nNazionale.\nIn campo internazionale ha partecipato a tre edizioni dei mondiali di calcio, ad USA 1994 ed a Francia 1998 da titolare, mentre nel 2002 non \u00e8 mai sceso in campo. Dopo il suo ritiro \u00e8 diventato assistente del commissario tecnico della nazionale messicana Ricardo Lavolpe. Durante i mondiali \u00e8 sceso in campo esclusivamente come portiere, dopo il divieto del presidente della FIFA Joseph Blatter al c.t. messicano Manuel Lapuente di utilizzare Campos sia come portiere che come attaccante nella medesima partita, nonostante non esista nel regolamento tale regola. Inoltre al mondiale 1998 ha dovuto rinunciare anche alle sue celebri divise sgargianti (infatti in molte partite, us\u00f2 la maglia bianca mentre i suoi compagni di squadra usavano la verde e viceversa, mentre nella partita contro la Germania, us\u00f2 un completo blu con le maniche bianche)."}
{"id": "732869", "revid": "101411", "url": "https://it.wikipedia.org/wiki?curid=732869", "title": "Julio Botelho Julinho", "text": ""}
{"id": "732875", "revid": "486946", "url": "https://it.wikipedia.org/wiki?curid=732875", "title": "Anatoly Karpov", "text": ""}
{"id": "732877", "revid": "486946", "url": "https://it.wikipedia.org/wiki?curid=732877", "title": "Garry Kasparov", "text": ""}
{"id": "732880", "revid": "712828", "url": "https://it.wikipedia.org/wiki?curid=732880", "title": "Tar-An\u00e1rion", "text": ""}
{"id": "732882", "revid": "717966", "url": "https://it.wikipedia.org/wiki?curid=732882", "title": "La notte (romanzo)", "text": "La notte \u00e8 un romanzo autobiografico di Elie Wiesel (Eliezer Wiesel) che racconta le sue esperienze di giovane ebreo ortodosso deportato insieme alla famiglia nei campi di concentramento di Auschwitz e Buchenwald negli anni 1944-1945, al culmine dell'Olocausto, fino alla fine della seconda guerra mondiale.\nIn poco pi\u00f9 di 100 pagine di narrazione frammentaria Wiesel descrive come l'orrore vissuto nei campi di concentramento e di sterminio gli abbia fatto perdere la fede in Dio e nell'umanit\u00e0; tale perdita si riflette nell'inversione dei ruoli padre-figlio, poich\u00e9 egli, da adolescente, dovr\u00e0 badare a suo padre, divenuto via via pi\u00f9 debole, fino alla morte. \"Se solo potessi sbarazzarmi di questo peso morto [...] Immediatamente mi vergognai di me stesso, per sempre\". Nel racconto, ogni cosa viene invertita, ogni valore distrutto. \"Qui non ci sono padri, fratelli, amici\", gli disse un Kapo. \"Ognuno vive e muore in solitudine\". \nWiesel aveva 16 anni quando Buchenwald venne liberata dagli Alleati nell'aprile 1945, troppo tardi per suo padre, che era morto a causa delle percosse subite, mentre egli assisteva impotente e silenzioso nel letto a castello per paura di essere a sua volta colpito.\nPer la perdita di fiducia in Dio e nell'umanit\u00e0, Wiesel non volle parlare della sua esperienza per 10 anni. Nel 1954 Wiesel scrisse un manoscritto di 865 pagine in yiddish, pubblicato poi in una versione di 245 pagine con il titolo \u05d0\u05d5\u05df \u05d3\u05d9 \u05d5\u05d5\u05e2\u05dc\u05d8 \u05d4\u05d0\u05d8 \u05d2\u05e2\u05e9\u05d5\u05d5\u05d9\u05d2\u05df \"Un di Velt Hot Geshvign\" (\"E il mondo rimase in silenzio\"), quando a Buenos Aires, il romanziere francese Fran\u00e7ois Mauriac lo persuase a scrivere per un pubblico pi\u00f9 vasto.\nAnche con l'aiuto di Mauriac, trovare un editore non fu una cosa semplice perch\u00e9 il libro era ritenuto troppo morboso. Venne comunque pubblicato nel 1958 in Francia in una versione di 178 pagine con il titolo \"la Nuit\", e nel 1960 negli Stati Uniti in una seconda versione di 116 pagine intitolata \"The Night\". A distanza di cinquanta anni il libro \u00e8 stato tradotto in 30 lingue, ed \u00e8 considerato, accanto a \"Se questo \u00e8 un uomo\" di Primo Levi e al \"Diario\" di Anna Frank, come uno dei capolavori della letteratura sull'Olocausto. Ma a differenza di questi testi, non \u00e8 palese quanto del racconto di Wiesel sia autobiografico. Gli studiosi ebbero delle difficolt\u00e0 nel capire la sua opera nuda e cruda. Il critico letterario statunitense Ruth Franklin scrisse che la traduzione spietata del testo dall'yiddish al francese trasform\u00f2 un'opera rabbiosa in un capolavoro.\n\"La notte\" \u00e8 il primo libro di una trilogia \u2013 \"La notte\", \"L'alba\" e \"Il giorno\" \u2013 che riflette lo stato d'animo di Wiesel durante e dopo l'Olocausto. Il titolo rimarca la transizione dall'oscurit\u00e0 alla luce, secondo la tradizione ebraica di considerare l'inizio di un nuovo giorno il calar della notte. Ne \"La notte\", egli dice, \"voglio far vedere la fine, la finalit\u00e0 del tragico evento. Ogni cosa va verso la fine \u2013 l'uomo, la storia, la letteratura, la religione, Dio. Non c'\u00e8 pi\u00f9 nulla. Eppure noi ricominceremo con la notte.\"\nAntefatto.\nWiesel \u00e8 nato il 30 settembre 1928 a Sighet, un paese di montagna sui Carpazi nel nord della Transilvania, in una affiatata comunit\u00e0 di 10000-20000 persone la cui maggior parte erano ebrei ortodossi. L'area faceva parte dall'Ungheria. Il periodo di cui Wiesel parla all'inizio del suo libro, dal 1942 al 1943, fu comunque relativamente tranquillo per la popolazione ebraica.\nImprovvisamente la situazione cambi\u00f2 nella mezzanotte del 18 marzo 1944 con l'invasione dell'Ungheria da parte dei nazisti tedeschi e l'insediamento del governo fantoccio di D\u00f6me Szt\u00f2jay. Adolf Eichmann, comandante delle \"Sondereinsatzkommando\" naziste (\"Squadre speciali d'azione\"), arriv\u00f2 in Ungheria per supervisionare la deportazione degli ebrei ad Auschwitz.\nMentre gli Alleati preparavano la liberazione dell'Europa in maggio e giugno di quell'anno, Wiesel e la sua famiglia \u2013 suo padre Cholmo (o Shlomo), sua madre Sarah e le sue sorelle Hilda, Beatrice e Tzipora \u2013 furono deportati ad Auschwitz assieme a 15000 ebrei di Sighet e a 18000 ebrei dei villaggi vicini. La madre di Wiesel e la sorella Tzipora, di soli 7 anni furono immediatamente mandate nelle camere a gas. Hilda e Beatrice sopravvissero, ma vennero separate dal resto della famiglia. Wiesel e suo padre riuscirono a rimanere insieme, sopravvissero ai lavori forzati e ad una marcia della morte verso il campo di concentramento di Buchenwald, dove Wiesel vide morire suo padre poche settimane prima dell'arrivo della Sesta Divisione della Corazzata statunitense che liber\u00f2 il campo.\nLa storia di Wiesel raccontata in \"La notte\".\nMoshe il custode (\"beadle\").\nIl racconto inizia a Sighet nel 1941. Il narratore \u00e8 Eliezer, un ragazzo ebreo ortodosso osservante, che studia il Talmud di giorno e di notte va nella Sinagoga a piangere per la distruzione del Tempio, una premonizione, scrive Ellen Fine, dell'ombra che sta per calare sugli ebrei in Europa. Nonostante la disapprovazione del padre, Eliezer impiega il suo tempo a discutere di Cabala e dei misteri dell'universo con Moshe, il custode della Sinagoga e umile concittadino, \"impacciato come un clown\" ma molto amato. Moshe gli spiega come \"l'uomo si innalza verso Dio attraverso le domande che Gli pone\", un tema presente pi\u00f9 volte nel libro.\nVerso la fine del 1942, il governo ungherese decreta che gli ebrei devono essere in grado di provare la loro cittadinanza o saranno espulsi: Moshe \u00e8 caricato su treno bestiame e portato in Polonia. In qualche modo riesce a fuggire, miracolosamente salvato da Dio, come egli crede, cos\u00ec da poter salvare gli ebrei di Sighet. Il custode della Sinagoga ritorna in fretta al villaggio per raccontare ci\u00f2 che egli chiama la storia della sua morte, andando di casa in casa dicendo: \u201c\"Ebrei ascoltatemi! \u00c8 tutto quello che vi chiedo. Niente soldi. Niente piet\u00e0. Ascoltatemi!\"\u201d\nMoshe racconta che non appena il treno bestiame aveva attraversato il confine con la Polonia era stato preso in consegna dalla Gestapo, la polizia segreta tedesca. Gli ebrei erano stati trasferiti nei camion e guidati in una foresta in Galizia, vicino a Kolomaye, dove erano stati costretti a scavare fosse. Al termine, ogni prigioniero aveva dovuto avvicinarsi ad una fossa e presentare il collo per essere colpito a morte. I bambini erano stati gettati in aria e utilizzati come bersagli dai mitraglieri. Egli racconta loro di Malka, una giovane donna che ci aveva messo 3 giorni a morire, e di Tobias, il sarto che aveva supplicato di essere ucciso prima dei suoi figli, e come lui, Moshe, fosse stato colpito alla gamba e dato per morto. Ma gli ebrei di Sighet non vogliono ascoltarlo, rendendolo il primo testimone inascoltato de \"La notte\".\nI ghetti di Sighet.\nNel corso dei successivi 18 mesi le restrizioni verso gli ebrei aumentano. Nelle case ebree non si possono custodire oggetti di valore. Gli ebrei non sono autorizzati a entrare nei ristoranti, nelle sinagoghe, o uscire di casa dopo le sei di sera e devono indossare la \"stella gialla\" in ogni momento.\nLe SS trasferiscono gli ebrei in uno dei due ghetti, gestiti come una piccola citt\u00e0, ognuno con il proprio consiglio o Judenrat.\nNel maggio 1944 al \"Judenrat\" viene annunciato che i ghetti saranno chiusi con effetto immediato e gli abitanti saranno deportati. Non viene detta loro la destinazione, ma solo che possono portare con s\u00e9 solo pochi effetti personali. Il giorno dopo, Eliezer osserva come la polizia ungherese, brandendo manganelli e fucili, raduna amici e vicini, per poi marciare attraverso le strade. \"\u00c8 stato da quel momento che ho cominciato a odiarli, e il mio odio \u00e8 ancora l'unico legame con loro oggi.\"\nAuschwitz.\nEliezer e la sua famiglia sono caricati su un carro bestiame chiuso con altre 80 persone, senza luce, con poco cibo e acqua, con l'aria appena sufficiente per respirare. Durante la loro terza notte nel vagone, una donna, Madame Schaechter, ha pi\u00f9 volte attacchi isterici, gridando che pu\u00f2 vedere le fiamme, fino a quando non \u00e8 ridotta al silenzio dagli altri passeggeri. \u00c8 il secondo testimone inascoltato de \"La notte\", che si ritiene solo, come il treno che raggiunge Auschwitz-Birkenau, dove gli altri passeggeri vedranno i camini. \nAll'arrivo uomini e donne sono separati: Eliezer e suo padre sono mandati a sinistra, mentre la madre, Hilda, Beatrice e Tzipora a destra. Eliezer scopr\u00ec solo anni dopo che la madre e Tzipora erano state mandate immediatamente nelle camere a gas.\nIl resto de \"La notte\" descrive gli sforzi disperati di Eliezer per non essere separato da suo padre, per non perderlo mai di vista, il suo dolore e la vergogna nel vederlo sempre pi\u00f9 impotente, di come cambi il rapporto tra di loro man mano che il giovane deve prendersi sempre pi\u00f9 cura del padre anziano, il suo rancore e il senso di colpa perch\u00e9 l'esistenza di suo padre minaccia la sua. Pi\u00f9 cresce il suo bisogno di sopravvivere, maggiore diventa il distacco dalle altre persone. La sua perdita di fiducia nei rapporti umani si rispecchia nella sua perdita della fede in Dio.\nDurante la prima notte, mentre lui e suo padre sono in fila per essere gettati in una pira, Eliezer osserva un camion consegnare il suo carico di bambini nel fuoco. Mentre suo padre recita il Kaddish, la preghiera ebraica per i morti - Wiesel scrive che nella lunga storia degli ebrei, che non sa se la gente ha sempre recitato la preghiera per i defunti per se stessi - Eliezer considera l'idea di buttarsi contro il recinto elettrico. In quel momento a lui e a suo padre viene ordinato di andare alla loro baracca. Ma Eliezer \u00e8 gi\u00e0 distrutto. \"L'allievo del Talmud, il bambino che ero, \u00e8 stato consumato tra le fiamme. Restava solo una forma che mi assomigliava\".\nSegue un brano che, scrive Ellen Fine, contiene i temi principali de \"La notte\" - la morte di Dio, i bambini, l'innocenza, e la \"d\u00e9faite du moi\", o dissoluzione del s\u00e9, un tema ricorrente nella letteratura dell'Olocausto:\nCon la perdita di s\u00e9, Eliezer perde anche la nozione del tempo: \"Guardai mio padre. Come era cambiato [...] Erano successe cos\u00ec tante cose in quelle poche ore che avevo perso la cognizione del tempo. Quando avevamo lasciato le nostre case? E il ghetto? E il treno? \u00c8 stato solo una settimana? O una notte, \"una sola notte?\"\"\nDio non \u00e8 perso del tutto per Eliezer. Durante l'impiccagione di un bambino, alla quale il campo \u00e8 costretto ad assistere, sente qualcuno chiedere: \"Dov'\u00e8 Dio? Dove si trova?\" Il peso del suo corpo non \u00e8 sufficiente a rompergli il collo, cos\u00ec il bambino muore lentamente e in agonia. Wiesel lo ricorda davanti a lui, vede la sua lingua ancora rosea e gli occhi chiari, e piange.\nEllen Fine scrive che questo \u00e8 l'evento centrale in \"La notte\", il sacrificio religioso, Isacco legato all'altare, Ges\u00f9 inchiodato alla croce, descritto da Alfred Kazin come la morte letterale di Dio. Successivamente i detenuti celebrano il Rosh Hashanah, il nuovo anno ebraico, ma Eliezer non pu\u00f2 partecipare.\nMarcia della morte.\nIntorno all'agosto del 1944, Eliezer e suo padre sono trasferiti da Birkenau al campo di lavoro di Monowitz, dove le loro vite si ridussero al continuo evitare le violenze e alla ricerca di cibo. \"Pane e zuppa erano tutta la mia vita. Ero un corpo. Forse anche meno: uno stomaco affamato.\" La loro unica gioia era costituita dai bombardamenti sul campo da parte degli statunitensi. Nel gennaio 1945, con l'avvicinarsi dell'esercito sovietico, i tedeschi decisero di fuggire, portando con s\u00e9 sessantamila detenuti in una marcia della morte verso i campi di concentramento in Germania. Eliezer e suo padre camminano fino a Gleiwitz per andare a bordo di un treno merci con destinazione Buchenwald, un campo nei pressi di Weimar, distante 563 chilometri da Auschwitz.\nMentre riposano in un capannone dopo aver camminato per ottanta chilometri, Rabbi Eliahou chiede se qualcuno ha visto suo figlio. Erano stati insieme per tre anni, \"sempre vicino l'un all'altro, per soffrire, per le botte, per le razioni di pane, per pregare,\" ma il padre l'ha perso di vista nella folla e ora sta cercando il corpo di suo figlio tra la neve. \u201c\"Non avevo nessuna forza rimasta per correre. E mio figlio non lo ha notato. \u00c8 tutto quello che so.\"\u201d Wiesel non dice all'uomo che in realt\u00e0 suo figlio, dopo aver visto suo padre zoppicare, aveva cominciato ad avanzare pi\u00f9 velocemente, facendo aumentare la distanza tra loro.\nI detenuti trascorrono due giorni e due notti a Gleiwitz rinchiusi dentro strette caserme, senza cibo, acqua e riscaldamento, dormendo letteralmente uno sopra l'altro, cos\u00ec ogni mattina i vivi si risvegliano con i morti sotto di loro. A questo segue un'altra marcia verso la stazione ferroviaria e poi su un carro bestiame senza tetto e senza posto per sedersi fino a quando i detenuti si fanno spazio lanciando i morti sui binari. Viaggiano per dieci giorni e dieci notti, dissetandosi solo con la neve che cade su di loro. Dei cento ebrei a bordo del vagone di Wiesel, solo dodici sopravvivono.\nBuchenwald e liberazione.\nI tedeschi stanno aspettando con megafoni e con l'ordine di far fare ai detenuti un bagno bollente. Wiesel \u00e8 disperato per il calore dell'acqua, ma suo padre affonda nella neve. \u201c\"Avrei potuto piangere rabbiosamente... Gli mostrai i cadaveri intorno a lui, avrebbero voluto anche loro restare l\u00ec... Gridai contro il vento... Non sentivo di prendermela con lui, ma con la morte stessa, con la morte che aveva gi\u00e0 scelto.\"\u201d\nUn suono d'allarme, le luci dei campi si spengono, ed Eliezer, esausto, segue la massa verso le caserme, lasciando indietro suo padre. Si sveglia all'alba su un letto a castello di legno, ricordandosi di avere un padre, e va a cercarlo.\nSuo padre \u00e8 in un altro reparto, malato di dissenteria. Gli uomini vicini a lui, un francese e un polacco, lo attaccano perch\u00e9 non pu\u00f2 pi\u00f9 uscire a fare i suoi bisogni. Eliezer non riesce a proteggerlo. \"\"Un'altra ferita al cuore, un altro odio, un'altra ragione per vivere persa.\" Una notte, implorando dell'acqua dal lettino in cui ha giaciuto per una settimana, Shlomo viene colpito sulla testa con un bastone da un agente delle SS per aver fatto troppo rumore. Eliezer sta nella cuccetta di sopra e non fa niente per paura di essere colpito a sua volta. Ode suo padre fare un rumore indefinito, \"Eliezer\"\". La mattina, 29 gennaio 1945, trova un altro uomo al posto di suo padre. I Kap\u00f2 erano arrivati prima dell'alba per portare suo padre nel forno crematorio.\nChlomo perde cos\u00ec la possibilit\u00e0 di essere libero solo per qualche settimana. I sovietici liberano Auschwitz 11 giorni dopo, mentre gli Americani stanno avanzando verso Buchenwald. Eliezer \u00e8 trasferito nel reparto dei bambini dove sta con altri 600, sognando la zuppa. Il 5 aprile 1945 viene comunicato ai detenuti che il campo sta per essere dismesso e devono trasferirsi \u2013 un'altra marcia della morte. L'11 aprile, con ventimila detenuti ancora dentro, un movimento di resistenza ebreo attacca gli agenti SS rimasti e prende il controllo. Alle sei di quella sera, un carro armato americano arriva ai cancelli, precedendo la Terza Divisione dell'esercito statunitense. Eliezer \u00e8 libero.\nScrittura e pubblicazione.\n1954: Scrittura di \"Un di Velt Hot Geshvign\".\nDa Buchenwald, Wiesel avrebbe voluto andare in Palestina, ma fu fermato dalle restrizioni inglesi sull'immigrazione. Rifiutandosi di tornare a Sighet, fu mandato invece al \"Oeuvre au Secours aux Enfants\" (Servizio di recupero per ragazzi) insieme ad altri 400, prima in Belgio, poi in Normandia, dove apprese che le due sue sorelle maggiori, Hilda e Beatrice, erano sopravvissute. Dal 1947 al 1950, studi\u00f2 il Talmud, filosofia e letteratura alla Sorbona, frequentando lezioni di Jean-Paul Sartre e Martin Buber. Per guadagnare uno stipendio di 16 dollari alla settimana, insegn\u00f2 la lingua ebraica e lavor\u00f2 come traduttore per il settimanale \"Zion in Kamf\", che lo avvicin\u00f2 al giornalismo. Nel 1948, all'et\u00e0 di diciannove anni, fu inviato in Israele come corrispondente di guerra dal giornale francese \"L'Arch\u00e9\", e dopo la Sorbona, egli divenne capo corrispondente estero del quotidiano di Tel Aviv \"Yedoth Ahronoth\".\nPer dieci anni, tenne per s\u00e9 la sua esperienza. Nel 1979, scrisse: \"La mia angoscia era cos\u00ec pesante che feci una promessa: non parlare, non sfiorare le parti essenziali per almeno dieci anni. [...] Abbastanza a lungo per rientrare in possesso della mia memoria.\" Fu nel 1954 che cominci\u00f2 a scrivere, a bordo di una nave per il Brasile in cui aveva il compito di proteggere l'attivit\u00e0 missionaria cristiana nelle comunit\u00e0 ebraiche. \"Scrissi febbrilmente, senza respiro, senza rileggere. Scrissi per testimoniare, per fermare i morti dal morire, per giustificare la mia sopravvivenza... La mia promessa di silenzio sarebbe stata presto rispettata: l'anno successivo avrebbe segnato il decimo anniversario dalla mia liberazione... Le pagine si accatastarono sul mio letto. Dormivo irregolarmente, senza mai partecipare alle attivit\u00e0 della nave, costantemente isolato sul mio piccolo diario, ignaro dei miei compagni di viaggio...\"\nAlla fine del viaggio, Wiesel aveva un manoscritto di 862 pagine che chiam\u00f2 \"Un di Velt Hot Geshvign\" (\"E il mondo rimase in silenzio\u201d). Sulla nave fu presentato da amici a Mark Turkov, un editore di testi yiddish, al quale consegn\u00f2 l'unica copia del manoscritto. Fu pubblicato a Buenos Aires dal \"Tzentral Varband fun Polishe Yidn in Argentina\" (Unione centrale degli ebrei polacchi in Argentina) come un volume di 245 pagine, il centodiciassettesimo libro in una serie di 176 volumi di memorie yiddish della Polonia e della guerra, chiamata \"Dos poylishe yidntum\" (ebrei polacchi, Buenos Aires 1946-1966). Mentre gli altri libri della serie erano essenzialmente memorie delle vittime, Ruth Wisse scrive che \"Un di Velt Hot Geshvign\" spicca come una \"narrativa letteraria altamente selettiva e isolata\" influenzata dalle letture di Wiesel degli esistenzialisti francesi.\n1958: Pubblicazione de \"La nuit\".\nIl libro non dest\u00f2 interesse letterario e Wiesel continu\u00f2 con il suo lavoro di giornalista. Nel maggio 1955, volendo intervistare il primo ministro francese Pierre Mend\u00e8s France, contatt\u00f2 lo scrittore Fran\u00e7ois Mauriac, un amico di Mendes-France, per essergli presentato. Egli scrive: \"Il problema era che [Mauriac] era innamorato di Ges\u00f9. Era la persona migliore che avessi mai incontrato in quel campo \u2013 come scrittore, uno scrittore cattolico. Onest\u00e0, senso di integrit\u00e0, ed era innamorato di Ges\u00f9. Parlava solo di lui. Qualunque cosa gli chiedessi \u2013 Ges\u00f9. Finalmente, dissi: \"Cosa mi racconta di Mendes-France?\" Egli rispose che Mendes-France, come Ges\u00f9, stava soffrendo...\"\nWiesel tradusse \"Un di Velt Hot Geshvign\", e invi\u00f2 a Mauriac il manoscritto in francese dopo un anno. Anche con i contatti di Mauriac, non fu trovato nessun editore. Dissero che era troppo morboso. Ma nel 1958 Jer\u00f4me Linden di Les Editions de Minuit accett\u00f2 di pubblicare una traduzione di 178 pagine intitolata \"La Nuit\", dedicata a Chlomo, Sarah e Tzipora, con una prefazione di Mauriac.\n1960: Pubblicazione di \"The Night\".\nL'agente newyorkese di Wiesel, Georges Borschardt, incontr\u00f2 le stesse difficolt\u00e0 per trovare un editore americano. Secondo Wiesel: \"Alcuni trovavano il libro troppo snello (i lettori statunitensi sembravano preferire volumi pi\u00f9 corposi), altri troppo deprimente (i lettori americani sembravano preferire libri ottimisti). Alcuni ritenevano che l'argomento fosse poco conosciuto, altri che lo fosse troppo.\"\nNel 1960, Arthur Wang di Hill &amp; Wang \u2013 su cui Wiesel scrive che \"credeva nella letteratura come altri credono in Dio\" - accett\u00f2 di pagare un anticipo simbolico di 100 dollari, e pubblic\u00f2 negli Stati Uniti un'edizione in inglese di 116 pagine nel settembre di quell'anno intitolata \"The Night\", tradotta da Stella Rodway di McGibbon &amp; Kee. Wiesel stava lavorando contemporaneamente come corrispondente delle Nazioni Unite per dei giornali di Israele e per il \"Jewish Daily Forward\" a New York. Ci vollero tre anni perch\u00e9 fossero vendute le prime 3000 copie. Il libro vendette 1046 copie nei successivi 18 mesi, a 3 dollari per copia, ma attrasse l'interesse dei critici, portando a interviste televisive con Wiesel e incontri con figure letterarie come Saul Bellow.\nNel 1997 il libro vendette negli Stati Uniti 300 000 copie e nel 2011 sei milioni, ed era disponibile in 30 lingue. Le vendite incrementarono nel gennaio 2006 quando fu scelto dall'Oprah's Book Club, la rubrica letteraria del popolare Oprah Winfrey Show. Fu pubblicato con una nuova traduzione dalla moglie di Wiesel, Marion, e una nuova prefazione di Wiesel, e dal 13 febbraio di quell'anno era il numero uno nella lista dei bestseller del \"New York Times\". L'edizione dell'Oprah's Book Club, con oltre due milioni di copie vendute, divent\u00f2 il terzo bestseller tra i 70 libri del Club.\nCritica.\nMemoria o romanzo.\nStudenti e critici rimangono incerti sul genere a cui \"La notte\" appartiene. Gary Weissman scrive che \u00e8 stata definita romanzo, autobiografia, romanzo autobiografico, romanzo non narrativo, memoria semi-narrativa, romanzo autobiografico narrativo, memoria autobiografica narrativa e romanzo di memoria. Ellen Fine lo chiama \"t\u00e8moignage\" (testimonianza), nonostante sostenga che potrebbe appartenere a tutte le categorie. In \"All Rivers Run to the Sea\", Wiesel dice esplicitamente che non si tratta di un romanzo, bens\u00ec della sua deposizione. I critici hanno avuto comunque difficolt\u00e0 a leggerlo come una testimonianza oculare.\nRuth Franklin sostiene che l'impatto del libro deriva dalla sua costruzione. Il suo linguaggio \u00e8 semplice, ma \"ogni frase sembra pesata e cauta, ogni episodio attentamente scelto e delineato... Si ha il senso dell'impietosa esperienza impietosamente distillata nella sua essenza...\" Ruth Franklin scrive che il potere della narrazione \u00e8 arrivato al costo della verit\u00e0 letterale. La versione yiddish era un lavoro storico, politico e rabbioso, che colpevolizzava il concetto ebreo di popolo eletto come la fonte dei problemi degli ebrei. Wiesel scrisse nella versione yiddish del 1956: \"Noi credevamo in Dio, avevamo fede nell'uomo, e vivevamo senza l'illusione che in ognuno di noi c'\u00e8 una scintilla sacra del fuoco dello shekhinah, che ognuno portava nei suoi occhi e nella sua anima in segno di Dio. Questo era la fonte \u2013 se non la causa \u2013 di tutte le nostre sfortune.\" In preparazione alla pubblicazione in Francia, Wiesel e il suo editore tagliarono senza piet\u00e0. Franklin scrive che emerse un'opera d'arte, piuttosto che una narrazione fedele.\nNaomi Seidman, professoressa di cultura ebraica al Graduate Theological Union, scrisse un'analisi comparativa tra il testo yiddish e quello francese per un articolo del 1996 nel \"Jewish Social Studies\", concludendo che \"La notte\" trasforma l'Olocausto in un evento religioso, l'abdicazione di dio, che ha come testimoni sia i preti che i profeti; Wiesel stesso disse che Auschwitz era importante come il Monte Sinai. Seidman argomenta che non ci fu un sopravvissuto dell'Olocausto in \"La notte\", ma due \u2013 uno yiddish e un francese \u2013 un punto di vista che i negazionisti hanno sfruttato per accusare Wiesel di non essere stato fedele su alcune vicende. Seidman stessa fu accusata di revisionismo dell'Olocausto. Disse al \"Jewish Daily Forward\" che, riscrivendo piuttosto che semplicemente traducendo \"Un di Velt Hot Geshvign\", Wiesel ha sostituito un rabbioso sopravvissuto che considera la \"testimonianza come una confutazione di quello che i nazisti hanno fatto agli ebrei\", con un \"perseguitato a morte, la cui denuncia principale \u00e8 diretta contro Dio, non contro il mondo, [o] i nazisti\".\nSeidman sostiene la tesi che i testi yiddish e francesi furono scritti per pubblici diversi confrontando parti del testo che non sono state tagliate. Ad esempio, nella versione yiddish, Wiesel scrive che, dopo la liberazione, alcuni dei sopravvissuti del campo maschile corsero via a \"\"fargvaldikn daytshe shikses\"\u201d (\"stuprare shiksas tedesche\"), mentre nell'edizione francese, essi \"coucher avec les filles\" (dormirono con le ragazze). Seidman sostiene che la versione yiddish \u00e8 scritta per lettori ebrei, che vogliono sentire raccontare di ragazzi ebrei che si vendicano violentando tedesche non ebree. Per il resto del mondo \u2013 la maggioranza di lettori cristiani \u2013 la rabbia \u00e8 rimossa, ed essi sono solo ragazzi che dormono con delle ragazze. Seidman scrive che Wiesel pu\u00f2 aver soppresso il desiderio di vendetta su consiglio di Mauriac, che era cattolico.\nData di scrittura della versione originale.\nC'\u00e8 confusione riguardo a quando fu scritta la prima versione. Wiesel sostiene che inizi\u00f2 a scrivere dopo il suo incontro con Mauriac nel maggio 1955. In un'intervista del 1996, afferm\u00f2: \"Mauriac mi port\u00f2 in ascensore e mi abbracci\u00f2. E quell'anno, il decimo anno, cominciai a scrivere il mio racconto. Dopo che fu tradotto dall'yiddish al francese, glielo inviai... Questo non mi fece pubblicare, ma scrivere.\" Ma Naomi Seidman nota \u2013 come fa Wiesel in \"All Rivers Run to the Sea\" \u2013 che Mark Turkov, il produttore di Wiesel in Argentina, ricevette il manoscritto yiddish nel 1954, un anno prima dell'incontro di Wiesel con Mauriac.\nIn \"Rivers\", Wiesel racconta che la prima versione di \"La notte\" fu scritta su una barca sulla rotta per il Brasile nel 1954, e che consegn\u00f2 l'originale di 862 pagine a Turkov sulla nave. Nonostante la promessa di Turkov di restituire il manoscritto, Wiesel scrive che non lo riebbe pi\u00f9, ma pi\u00f9 tardi in \"Rivers\", spiega che \"tagli\u00f2 il manoscritto originale da 862 pagine alle 245 di quello pubblicato in Yiddish.\" Seidman scrive che \"questi resoconti confusi e contraddittori sulle varie versioni di \"La notte\" hanno generato una catena di commenti critici similmente confusi.\"\nVerit\u00e0 e memoria.\nRuth Franklin scrive che la \"riesumazione\" di \"La notte\" da parte di Oprah Winfrey arriv\u00f2 in un periodo difficile per il genere letterario delle memorie, dopo che si scopr\u00ec che uno degli autori scelti dallo show della Winfrey, James Frey, aveva inventato parte della sua autobiografia \"In un milione di piccoli pezzi\". Ruth Franklin sostiene che l'approvazione di Winfrey del lavoro di Wiesel fu una mossa astuta, forse fatta per ripristinare la credibilit\u00e0 dello show con un libro considerato al di sopra di ogni critica. Franklin scrive che \"La notte\" \u00e8 una lezione utile per insegnare la complessit\u00e0 della memoria, e che la storia di come venne scritta rivela come molti fattori entrino in gioco per creare una memoria: \"l'obbligo di ricordare e di scrivere, certamente, ma anche l'obbligo artistico e persino morale di costruire un vero personaggio e di compiere un lavoro magnifico... la verit\u00e0 in prosa si scopre, non \u00e8 sempre la stessa cosa della verit\u00e0 nella vita.\"\nWiesel racconta una storia su una visita a un Rebbe, un Rabbino chassidico che non vedeva da 20 anni. Il Rebbe \u00e8 turbato nell'apprendere che Wiesel \u00e8 diventato uno scrittore, e vuole sapere cosa scrive."}
{"id": "732886", "revid": "1833487", "url": "https://it.wikipedia.org/wiki?curid=732886", "title": "Paul Alexis", "text": "\u00c8 oggi ricordato per essere stato biografo e amico di \u00c9mile Zola.\nBiografia.\nDopo aver compiuto studi di diritto a Aix-en-Provence, si stabil\u00ec nel 1869 a Parigi dove divenne amico intimo di Zola e della sua famiglia. Collabor\u00f2 a numerosi giornali, tra cui \"L'Avenir national\", \"La Cloche\", \"Le Corsaire\", \"Le Cri du peuple\" (con lo pseudonimo di Trublot), \"Gil Blas\", \"Le Journal\", \"La R\u00e9forme\", \"Le R\u00e9cueil\", \"Le Voltaire\". Fu autore di romanzi e novelle di stile naturalista, cos\u00ec come di testi teatrali, alcuni realizzati in collaborazione con Oscar M\u00e9t\u00e9nier.\nNel 1875 fu incarcerato per un breve periodo con l'errata accusa di essere un comunardo e, come tale, avrebbe dovuto affrontare una vita intera in prigione, ma Zola us\u00f2 la sua influenza per ottenere che fosse liberato.\nCon J.-K. Huysmans, Henry C\u00e9ard, Guy de Maupassant, L\u00e9on Hennique e \u00c9mile Zola, fece parte del \u00abgruppo dei sei\u00bb che diede origine a \"Les Soir\u00e9es de M\u00e9dan\", pubblicate nel 1880, alle quali partecip\u00f2 con la novella \"Apr\u00e8s la bataille\".\nSpos\u00f2 nel 1883 Louise Virginie Monnier (1865-1900). Da questo matrimonio ebbe due figlie, Paule nel 1885, Marthe nel 1892.\n\u00abCi ritrovavamo riuniti, in estate, a casa di Zola, nella sua propriet\u00e0 di M\u00e9dan\u00bb, scrisse Maupassant. \u00abDurante le lunghe digestioni dei lunghi pasti (giacch\u00e9 siamo tutti golosi, e Zola mangia da solo come tre romanzieri comuni), chiacchieravamo. ci raccontava i suoi romanzi futuri, le sue idee letterarie, le sue opinioni su ogni cosa. Alcuni giorni pescavamo alla lenza. Hennique allora si distingueva, con gran disperazione di Zola, che riusciva a pescare solo ciabatte. Io restavo steso nella barca della Nan\u00e0, oppure facevo il bagno per ore, mentre Paul Alexis s'aggirava con idee licenziose, Huysmans fumava sigarette, e C\u00e9ard si arrabbiava, trovando stupida la campagna.\u00bb\nPaul Alexis era un fervente ammiratore di Flaubert e grande amico di Renoir. Henry C\u00e9ard lo chiamava l'\u00abombra di Zola\u00bb. C\u00e9zanne dipinse un quadro che lo raffigura mentre legge a \u00c9mile Zola: \"La lecture de Paul Alexis chez Zola\".\nDopo la morte di sua moglie per febbre tifoide nel 1900, divenne dipendente dell'alcolismo e infine mor\u00ec per un aneurisma."}
{"id": "732889", "revid": "767487", "url": "https://it.wikipedia.org/wiki?curid=732889", "title": "La notte che non c'incontrammo", "text": "La notte che non c'incontrammo (\"The Night We Never Met\") \u00e8 un film del 1993 diretto da Warren Leight, con Annabella Sciorra e Matthew Broderick.\nTrama.\nLo scapestrato Brian McVeigh sta per sposarsi; decide per\u00f2 di mantenere un appartamento di sua propriet\u00e0, nel quale trascorrere liberamente i suoi fine settimana, sfogando cos\u00ec la sua voglia di scolare birra e fare bagordi del tutto indisturbato.\nPer sostenere le spese, affitta l'appartamento a due altre persone che lo occupano a giorni alterni. I due nuovi inquilini sono Sam, un aspirante cuoco che usa il locale per i suoi esperimenti culinari, e che \u00e8 stato appena scaricato dalla sua ragazza Pastel, ed \"Ellen\" una giovane sposa che insoddisfatta del suo matrimonio sfoga le sue emozioni nella pittura.\nBen presto i due si innamorano a distanza, ma nasce una lunga serie di equivoci quando Ellen crede che Brian sia la persona che le lascia gustosi spuntini e graziosi appunti di complimenti sulla sua pittura..."}
{"id": "732893", "revid": "1318658", "url": "https://it.wikipedia.org/wiki?curid=732893", "title": "Parco nazionale delle Ema", "text": "Il parco nazionale delle Ema \u00e8 un'area naturale protetta situata nello Stato brasiliano del Goi\u00e1s.\nIl parco venne istituito il giorno 11 gennaio 1961 e si estende su di un'area di circa 132.000 ettari.\nNel 2001 il parco nazionale delle Ema \u00e8 stato inserito nell'elenco dei patrimoni dell'umanit\u00e0 dell'UNESCO."}
{"id": "732894", "revid": "287204", "url": "https://it.wikipedia.org/wiki?curid=732894", "title": "Gender bender", "text": "Gender bender \u00e8 un termine specifico della \"teoria queer\", sviluppatasi soprattutto nel mondo anglosassone.\nLa definizione (che in inglese significa letteralmente \"piegatrice/tore del genere\", con un gioco di parole sul gergale e denigratorio \"bent\": \"uno che pende\", \"uno che \u00e8 invertito\") indica la persona che trasgredisce al comportamento previsto dal ruolo del suo genere sessuale (ad esempio, attraverso il travestitismo).\nTeorizzazione.\nNel quadro generale della cultura queer, il definirsi \"gender bender\" \u00e8 considerato \"una forma di attivismo sociale in risposta ai presupposti o alle generalizzazioni circa i generi\".\nAlcuni/e gender bender si identificano con il genere (uomo o donna) assegnato alla nascita in base al sesso (maschio o femmina), ma ne sfidano le norme di comportamento con comportamenti androgini e con ruoli atipici.\nLe/i gender bender si possono auto-identificare come transgender o genderqueer, ritenendo che il genere assegnato loro alla loro nascita sia una descrizione inesatta o incompleta di se stessa/o; alcuni sono transessuali e desiderano adeguare il proprio sesso biologico alla propria identit\u00e0 di genere, altri/e infine sono intersessuali dalla nascita.\nAltri/e ancora si possono poi identificare come \"two-spirit\" o membri di un terzo genere.\nGender bender nella narrativa e nell'arte.\nCome tutto quanto attiene alla teoria queer, il concetto di \"gender bender\" \u00e8 assai legato alla critica e alla produzione letteraria.\nNella critica letteraria del romanzo, il termine \"gender bender\" pu\u00f2 riferirsi, secondo un'analisi a partire dalla teoria queer, non solo ai personaggi descritti sulle basi delle vite delle persone, ma anche a coloro che subiscono cambiamenti di sesso fisico (magicamente o in altro modo) durante la narrazione.\nUn esempio di questo \u00e8 rappresentato da Ranma Saotome nel manga ed anime \"Ranma \u00bd\" , in cui tale personaggio, per una maledizione, passa da uomo a donna e viceversa a seconda della temperatura dell'acqua con cui viene bagnato, creando tutta una serie di situazioni di gag.\nNella serie televisiva \"Futurama\", uno dei protagonisti, Bender, viene costretto a vestirsi da donna e prendere il nome \"The Gender Bender\" (nell'edizione italiana reso con \"Transbender\", fusione tra il nome Bender e la parola transgender) per un incontro di lotta.\nIl 14\u00ba episodio della prima stagione della serie televisiva \"X-Files\" si chiama Gender Bender.\nFestival.\n\"Gender Bender\" \u00e8 anche un festival internazionale che si svolge a Bologna, con lo scopo di rappresentare prodotti dell'arte e della cultura contemporanea legati \"alle nuove rappresentazioni del corpo, delle identit\u00e0 di genere e di orientamento sessuale\"."}
{"id": "732895", "revid": "77358", "url": "https://it.wikipedia.org/wiki?curid=732895", "title": "Flavio Armato", "text": ""}
{"id": "732898", "revid": "34222", "url": "https://it.wikipedia.org/wiki?curid=732898", "title": "Parco nazionale Emas", "text": ""}
{"id": "732910", "revid": "767487", "url": "https://it.wikipedia.org/wiki?curid=732910", "title": "Mister Wonderful (film)", "text": "Mister Wonderful \u00e8 una commedia sentimentale statunitense del 1993, diretta da Anthony Minghella e interpretata da Annabella Sciorra, Matt Dillon e William Hurt.\nTrama.\nGus DeMarco, giovane elettricista italo-americano, ha un sogno nel cassetto: aprire un bowling insieme ai suoi amici. Ma le sue finanze sono troppo esigue a causa del mantenimento dovuto alla sua ex-moglie, Leonora. Gus escogita un piano per trovare a Leonora un nuovo compagno per liberarsi dal peso del manteninemto, ne sar\u00e0 vittima il timido ed impacciato Tom, un professore che verr\u00e0 spinto da Gus a corteggiare la ex-moglie. Tuttavia i due finiranno per scoprire di essere ancora innamorati ed alla fine torneranno insieme."}
{"id": "732931", "revid": "1318658", "url": "https://it.wikipedia.org/wiki?curid=732931", "title": "Riserve della foresta atlantica", "text": "Le Riserve della foresta atlantica sono un insieme di otto diverse aree protette situate a cavallo degli stati brasiliani di Bahia ed Esp\u00edrito Santo, che si sviluppano su di un'area complessiva di circa 112.000 ettari.\nLe riserve sono composte principalmente di Mata Atlantica, la tipica foresta pluviale costiera brasiliana, ricchissima in termini di biodiversit\u00e0.\nAll'interno delle Riserve si trovano numerosissime specie animali e vegetali, di cui molte endemiche della regione.\nNel 1999 le Riserve della foresta atlantica costa della scoperta sono state inserite nell'elenco dei Patrimoni dell'umanit\u00e0 dell'UNESCO.\nLe foreste pluviali atlantiche sono considerate in serio pericolo: oggi resta ormai solamente il 7% del patrimonio forestale originario e gran parte delle foreste ancora preservate si trovano qui, nel sud-est del paese. Nel distretto, che conta in totale 25 zone protette, vivono numerose specie rare ed endemiche. In molti siti sono state identificate pi\u00f9 di 450 specie vegetali per ettaro, superando quindi l'indice di variet\u00e0 che si riscontra nella foresta pluviale amazzonica. Le 120 specie di mammiferi che ospitano costituiscono un giacimento faunistico di straordinaria ricchezza e variet\u00e0. Fra le specie minacciate di estinzione figura il giaguaro; nelle foreste pluviali vivono anche la lontra e il formichiere. Queste foreste sono anche dimora di una scimmia arboricola individuata e descritta per la prima volta solamente nel 1990, il \"Leontopithecus caissara\". La variet\u00e0 faunistica \u00e8 ulteriormente arricchita dalle 350 specie di uccelli rinvenute nella regione. Anche il paesaggio \u00e8 bello e vario: vi si alternano rilievi boscosi, corsi d'acqua, cascate, zone umide, isole con ripidi rilievi, dune."}
{"id": "732935", "revid": "33689", "url": "https://it.wikipedia.org/wiki?curid=732935", "title": "Sauro da salvataggio", "text": ""}
{"id": "732936", "revid": "767487", "url": "https://it.wikipedia.org/wiki?curid=732936", "title": "Sunset Strippers", "text": "I Sunset Strippers sono un gruppo britannico che si occupa di musica elettronica. La canzone pi\u00f9 famosa del gruppo \u00e8 del 2005, intitolata \"\"Falling Stars\" (apparsa anche nel volume 35 della compilation Dream Dance) ed \u00e8 un remix della hit del 1988 \"Waiting For A Star To Fall\"\" dei Boy Meets Girl ed \u00e8 stata motivo di contrasti con il gruppo Cabin Crew.\nAltre loro opere sono il remix della hit \"Cry Little Sister\", colonna sonora del film Lost Boys dei The Lost Brothers e il remix della canzone dei Planet Funk \"The Switch\", comparsa come colonna sonora delle televisioni Mitsubishi."}
{"id": "732937", "revid": "6923", "url": "https://it.wikipedia.org/wiki?curid=732937", "title": "Marduk (gruppo musicale)", "text": "I Marduk sono un gruppo black metal svedese nato nel 1990 il cui nome deriva dalla divinit\u00e0 babilonese Marduk, patrono della citt\u00e0 di Babilonia.\nAgli esordi il gruppo proponeva sonorit\u00e0 molto vicine al death metal, ma presto abbandon\u00f2 questo stile e cominci\u00f2 ad adottare tratti stilistici tipici del black metal.\nStoria.\nGli esordi.\nI Marduk vengono fondati nel 1990 in Svezia grazie alla volont\u00e0 del chitarrista Morgan Steinmeyer H\u00e5kansson. Il suo obiettivo era quello di creare il gruppo pi\u00f9 violento e blasfemo mai esistito.\nMessosi subito all'opera i Marduk danno alle stampe, nel 1991, il loro primo demo intitolato \"Fuck Me Jesus\" divenuto ben presto storico per la copertina intrisa di erotismo blasfemo (raffigura una ragazza nuda intenta a masturbarsi con un crocifisso). Dopo l'esordio la band decide di registrare un Ep (\"Here's No Peace\") che per\u00f2 sar\u00e0 pubblicato solo sei anni dopo, nel 1997.\nNel 1992 esce il loro primo disco ufficiale \"Dark Endless\", l'anno successivo la No Fashion Records, che aveva sotto contratto i Marduk, decide di non continuare il rapporto cos\u00ec il secondo album \"Those of the Unlight\" esce per i francesi della Osmose. \nNel 1994 i Marduk partecipano ad un festival black metal in Norvegia e poco dopo intrapresero un tour (il \u201cSons of Northern Darkness\u201d) con la band black metal degli Immortal. Al ritorno a casa ultimarono le composizioni per il loro terzo album \"Opus Nocturne\" che uscir\u00e0 nel dicembre del 1994: fu con questo disco che i Marduk iniziarono veramente a farsi conoscere all'interno della scena black metal.\nIl successo.\nNel febbraio del 1995, vista la crescente domanda, il gruppo si imbarca il suo primo e personale viaggio per l'Europa con il \u201cWinter War\u201d tour facendo addirittura alcune date in Messico nel giugno dello stesso anno. Di seguito, non contenti delle produzioni dei precedenti lavori, i Marduk scelgono i relativamente poco conosciuti Abyss Studios di Peter T\u00e4gtgren per le future produzioni. Nel Febbraio del 1996 inizia cos\u00ec la stesura dei nuovi pezzi per il quarto album: \"Heaven Shall Burn... When We Are Gathered\" che vedr\u00e0 la luce nel giugno dello stesso anno. Il tour promozionale che segue l'uscita del nuovo disco sar\u00e0 un grande successo, tanto che verranno registrate alcune performance che saranno poi utilizzate nel loro primo live album \"Germania\" (1997). I Marduk non hanno limiti nell'estremizzare ancor di pi\u00f9 la loro proposta, nella musica cos\u00ec come nella loro attitudine: ormai sono diventati uno dei punti di riferimento per il genere tanto da esser affiancati, per alcune date, al leggendario gruppo black metal norvegese dei Mayhem. Sul finire del 1997 iniziano le preparazioni per il tanto atteso nuovo lavoro intitolato \"Nightwing\", un concept album che uscir\u00e0 nell'aprile dell'anno seguente.\nQuesto disco presenta classiche sfuriate black violentissime in puro stile Mayhem con i soliti testi a sfondo satanico ma per la prima volta viene presentato un accenno di concept album: gli ultimi cinque brani sono contraddistinti da un collegamento e narrano la vera storia di Vlad \u0162epe\u015f, oscuro signore dell'antica Valacchia che, noto per la sua crudelt\u00e0, diede vita alla leggenda del conte Dracula.\nSono presenti brani pi\u00f9 rallentati e ragionati con un forte incedere marziale e minaccioso. I testi narrano la storia di questo personaggio fin nei minimi particolari e risulta evidente l'interesse per la storia del leader Morgan oltre alla sua preparazione e capacit\u00e0 narrativa.\nQuesto album sar\u00e0 il primo di una trilogia che, a detta della band, esprime la filosofia del vero black metal: una trilogia formata da sangue, guerra e morte. \"Nightwing\" \u00e8 il sangue, il successivo \"Panzer Division Marduk\" la guerra quindi \"La Grande Danse Macabre\", la morte.\nNel gennaio del 1999 i Marduk rientrano negli \u201cAbyss Studios\u201d per registrare il loro nuovo album, \"Panzer Division Marduk\", disco che, secondo le intenzioni della band dovrebbe essere l'episodio pi\u00f9 feroce della loro carriera; in effetti il risultato finale risulta essere per il black metal quello che fu \"Reign in Blood\" degli Slayer per il thrash metal: canzoni molto brevi e assenza di rallentamenti.\nCome si intuisce dal titolo che cita la Wehrmacht e le sue divisioni corazzate, si spostano le coordinate verso un'altra delle passioni storiche di Morgan: la Seconda guerra mondiale e il Nazismo.\nTutto su questo disco riconduce alla guerra tanto che spesso i brani sono introdotti da spezzoni presi da vecchi documentari con bombardamenti della Luftwaffe, fuoco di artiglieria, colpi di fucile. L'artwork \u00e8 tutta una citazione: copertina con carro armato (curiosamente non un Panzer tedesco, ma un Centurion britannico del dopoguerra) e cartucciera, lanciarazzi Panzerfaust, illustrazioni di vecchi progetti di missili V2, citt\u00e0 in rovina, e addirittura una vecchia foto che mostra l'Armata Rossa che marcia trionfante per la Berlino sconfitta e rasa al suolo.\nDopo, i quattro partono per un tour mondiale che li vedr\u00e0 impegnati per un anno. \nI progetti continuano e, dopo la separazione dalla Osmose sul finire del 1999, inizia a materializzarsi anche l'idea di un'etichetta personale di H\u00e5kansson: la Blooddawn Productions che diverr\u00e0 la base per le future uscite della band. Per festeggiare i dieci anni di attivit\u00e0 esce nel 2000 il secondo live album \"Infernal Eternal\", accolto dalla critica come uno dei migliori dischi dal vivo in ambito estremo di sempre. Riordinate le cose i Marduk si buttano a capofitto per la realizzazione del nuovo materiale che andr\u00e0 a concludere la trilogia iniziata con \u201cNightwing\u201d: \u00e8 il turno de \u201cla morte\u201d. \"La Grande Danse Macabre\" \u00e8 il settimo disco ed esce nel marzo 2001; in questo lavoro le composizioni sono diverse dallo stile tradizionale e integralista del gruppo, mostrando cos\u00ec un lato diverso della band ai fan.\nI cambi di line-up e di sonorit\u00e0.\nDopo il tour promozionale ed una serie di date, insieme ai Deicide prima e ai Cannibal Corpse dopo, i Marduk si buttarono sulla creazione di nuovi pezzi per il futuro album. Le cose per\u00f2 iniziarono a cambiare all'interno del gruppo che nel 2002 perse il batterista Fredrik Andersson subito rimpiazzato da Emil Dragutinovic. Finito di registrare i nuovi pezzi con il nuovo elemento dietro le pelli, i Marduk pubblicarono il nuovo album \"World Funeral\" nel febbraio del 2003.\nDa qui in poi i Marduk diventano uno dei gruppi leggendari del black metal e vengono rivalutati anche i loro dischi precedenti.\nQuesto sar\u00e0 l'ultimo album con lo storico cantante: Legion (Erik Hagstedt) che lascer\u00e0, infatti, il gruppo dopo il tour, nel dicembre 2003 causa la nascita della figlia. Anche in questo caso il nuovo rimpiazzo non si fece attendere molto e nel 2004 Morgan present\u00f2 il sostituto: Mortuus cantante proveniente dai Funeral Mist. Le cose per\u00f2 sembra non vogliono andar bene quando anche B.War (storico bassista) lascia il gruppo, Morgan quindi dovette rimetter mano alla formazione e richiamare Magnus \u201cDevo\u201d Andersson, gi\u00e0 membro alla chitarra in una delle prime formazioni dei Marduk. Ritornati al lavoro il gruppo diede alle stampe nel novembre del 2004 il loro nono album \"Plague Angel\". Il disco, nonostante le perplessit\u00e0 dei fan e degli addetti ai lavori a causa dei cambiamenti all'interno del gruppo, fu ben accolto. Nel 2005 per festeggiare i quindici anni di carriera la band produsse un altro live album, registrato durante una data in Polonia nel tour di \"Plague Angel\" ed intitolato \"Warschau\": l'uso della parola tedesca per Varsavia e la copertina con le rovine richiamano alla distruzione della citt\u00e0 al termine della rivolta del generale Komorowski. Sul finire del 2006 il gruppo rientra per la preparazione del decimo album. Anche questa volta per\u00f2 dietro l'angolo ci fu un'altra dipartita: il batterista Dragutinovic lasci\u00f2 il gruppo per essere poi sostituito da Lars Broddesson. Nell'aprile del 2007 \u00e8 la volta di ', decimo album che rappresenta una svolta per il sound dei Marduk, svolta che ha fatto storcere il naso a molti dei fan di vecchia data, mentre secondo altri questo \u00e8 un cambiamento necessario in quanto i Marduk si erano da troppo tempo assestati sul loro sound tipico cadendo nella ripetitivit\u00e0. Nel 2009 con \"Wormwood\" la band svedese prosegue sul sentiero dell'innovazione, proponendo all'interno del disco diverse tracce \"midtempo\" che costruiscono un'atmosfera minacciosa e oppressiva, comunque nell'album sono presenti numerose canzoni che mantengono ancora quella velocit\u00e0 cupa e distruttiva e nell'insieme si pu\u00f2 giudicare quest'ultimo lavoro come uno degli album pi\u00f9 riusciti nella lunga discografia dei Marduk assieme al precedente '. Nel settembre 2011 i Marduk dichiarano conclusa la collaborazione con la Regain Records; nel mese di novembre, la band firma per la Century Media Records. A partire dall'11 maggio 2012, il gruppo si imbarca in un tour mondiale in promozione del nuovo album \"Serpent Sermon\" pubblicato il 30 maggio 2012. Nel gennaio 2015 \u00e8 la volta del tredicesimo album in studio, \"Frontschwein\", pubblicato sempre su etichetta Century Media. L'album \u00e8 il primo a vedere in formazione nei Marduk il nuovo batterista Fredrik Widigs.\nIl 26 aprile 2018 la band ha pubblicato \"Werwolf\", primo singolo estratto dall'album in uscita \"Viktoria\". Il 22 giugno \u00e8 stato distribuito il nuovo album.\nNel 2019 Devo annunci\u00f2 la sua intenzione di uscire dalla band per concentrarsi sul lavoro di studio, venendo sostituito da Joel Lindholm nel 2020.\nControversie.\nLa fissazione della band per la Germania nazista ha causato molte polemiche nel corso degli anni, portando alla cancellazione di numerosi concerti, e rendendo impossibile alla band esibirsi in alcune nazioni. Gran parte dei problemi nacquero a seguito di un'intervista del 1995 concessa a \"Nordic Vision Magazine\", dove il chitarrista Morgan Steinmeyer H\u00e5kansson dichiar\u00f2: \"In Germania, dove riviste come \"Rock Hard\" e \"Metal Hammer\" hanno deciso che siamo un gruppo fascista e si rifiutano di pubblicare qualsiasi pubblicit\u00e0 dei Marduk [...] la ragione di questo \u00e8 che in una rivista tedesca dissi che noi nei Marduk volevamo prevenire l'immigrazione in Svezia e che ero fiero circa il fatto che mio nonno era stato un ufficiale tedesco durante la seconda guerra mondiale e che agli immigrati \u2013 che avvelenano il nostro ambiente \u2013 non dovrebbe essere permesso di entrare in Svezia\".\nNel settembre 2016, la band avrebbe dovuto fare un tour negli Stati Uniti con Carach Angren, Rotting Christ e Necronomicon ma fu costretta a cancellare la propria presenza, lasciando le altre tre band a proseguire da sole, a causa di problemi nel rilascio del visto. A causa di questo, la band dovette posticipare la tourn\u00e9e all'inizio del 2017. A fine febbraio un concerto a Oakland fu cancellato per ragioni di sicurezza dopo che un gruppo anti-fascista locale aveva minacciato la band e il suo staff.\nNell'aprile 2018 il vocalist Mortuus e il batterista Fredrik Widigs furono accusati di aver acquistato materiale del Nordic Resistance Movement (NMR), un'organizzazione neonazista svedese. Gli oggetti includevano adesivi e volantini propagandistici che promuovevano l'NMR e i libri \"Our Way - The Nordic Party Movement Party Program\" e \"National Socialism - The Biological Worldview\". I Marduk hanno negato le accuse sulla propria pagina Facebook dichiarando: \"Nessun membro dei Marduk ha ordinato niente dal sito web in questione, o avuto mai alcun tipo di interazione con l'organizzazione ad esso connessa. Questo \u00e8 tutto quello che abbiamo da dire in merito\"."}
{"id": "732939", "revid": "486946", "url": "https://it.wikipedia.org/wiki?curid=732939", "title": "Nottilione", "text": ""}
{"id": "732941", "revid": "1559898", "url": "https://it.wikipedia.org/wiki?curid=732941", "title": "Mario Amato", "text": " \nSostituto procuratore della Repubblica di Roma, fu assassinato da due esponenti dell'organizzazione eversiva neofascista Nuclei Armati Rivoluzionari, mentre era titolare di tutte le inchieste sul terrorismo nero nel Lazio.\nBiografia.\nCarriera e indagini sull'eversione nera.\nDopo essere stato sostituto procuratore presso la Procura della Repubblica di Rovereto dal settembre del 1971 all'estate del 1977, il 30 giugno 1977 Mario Amato fu trasferito con la stessa qualifica presso la Procura di Roma.\nEbbe incarico dal Procuratore Generale Giovanni de Matteo di riprendere le indagini avviate dal magistrato Vittorio Occorsio, che era stato ucciso mentre indagava sul gruppo di destra eversiva dei NAR e sul neofascista Pierluigi Concutelli (le indagini dimostrarono successivamente che fu proprio il Concutelli l'autore dell'omicidio Occorsio). Amato ebbe allora la promessa - mai mantenuta - di essere affiancato da uno o due altri colleghi.\nCon Vittorio Occorsio, Mario Amato fu il primo magistrato a \u00abtentare una \"lettura globale\" del terrorismo nero. Attraverso i parziali successi delle indagini su singoli episodi terroristici disse davanti al Consiglio Superiore della Magistratura il 13 giugno 1980 - solo dieci giorni prima di essere ucciso -:\nAmato riusc\u00ec a ricostruire le connessioni tra destra eversiva e Banda della Magliana e intu\u00ec i legami tra sottobosco finanziario, economico e potere pubblico. Aveva scoperto, tra l'altro, che i NAR cercavano un'alleanza \"tattica\" con gli estremisti di sinistra\u00bb(come auspicato da anni da Franco Freda, il teorico dell'alleanza tattica con il terrorismo di opposto colore e a quel tempo sotto processo per la strage di Piazza Fontana), e che il gruppo facente capo a Fioravanti era organizzato alla stregua delle Brigate Rosse e stava diventando estremamente pericoloso.\nFu per\u00f2 lasciato solo a svolgere queste indagini, isolato dai suoi superiori e oggetto di continui attacchi da parte del collega giudice Antonio Alibrandi (padre del terrorista dei NAR Alessandro e fedelissimo di Giusva Fioravanti). In una Procura della Repubblica che sar\u00e0 poi chiamata spesso dalla stampa, riprendendo il titolo di un'opera di Georges Simenon, \"Il porto delle nebbie\", Amato era destinato ad entrare presto cos\u00ec nel mirino della destra eversiva e terroristica.\nOmicidio.\nIl \u00abterrorismo nero\u00bb fu da lui perci\u00f2 indagato nella pi\u00f9 sconsolante solitudine e solo rimase fino alla mattinata del 23 giugno 1980 poche settimane prima della Strage di Bologna.\nRicevuto un diniego per l'uso di una vettura blindata, per le \"difficolt\u00e0\" di fargli arrivare alle 8,00 del mattino uno degli autisti (che entravano in servizio solo alle 9,00), Mario Amato non ebbe modo di giungere in sicurezza nel suo ufficio alla Procura, in Piazzale Clodio. Mentre attendeva un autobus alla fermata posta all'incrocio tra Viale Jonio e Via Monte Rocchetta, il sostituto procuratore fu raggiunto alle spalle da Gilberto Cavallini che gli esplose alla nuca un colpo di rivoltella fatale, per poi fuggire con una motocicletta che lo aspettava, alla cui guida era l'altro NAR Luigi Ciavardini.\nAlla notizia dell'avvenuto assassinio, i pluriomicidi Giusva Fioravanti e Francesca Mambro festeggiarono, secondo le loro stesse dichiarazioni, consumando ostriche e brindando con champagne. Stilarono poi il volantino di rivendicazione in cui affermavano: \u00aboggi Amato ha chiuso la sua squallida esistenza, imbottito di piombo\u00bb.\nNel 1981 gli viene intitolata in segno di omaggio l'aula delle udienze penali del Tribunale di Rovereto. Il 23 giugno 2012, nell'anniversario della morte, dopo una cerimonia di ricordo, il Comune di Rovereto gli ha dedicato una via posta alle spalle del tribunale cittadino; il Comune di Roma lo ha ricordato con una via nei pressi di Piazzale Clodio.\nA 33 anni dalla morte del magistrato il Municipio III ha dedicato un monumento sul luogo dell'agguato.\nNel 40\u00ba anniversario della morte gli \u00e8 stato dedicato un francobollo ordinario appartenente alla serie tematica \"Il senso civico\" con un costo di Euro 1,10, equivalente alla tariffa riconoscibile dalla lettera \"B\".\nDopo la morte.\nSolo dopo la morte di Mario Amato si form\u00f2 un \"pool\" all\u2019interno della Procura capitolina che, in brevissimo tempo, grazie soprattutto al lavoro ed alle intuizioni del magistrato, consegu\u00ec risultati istruttori straordinari, cambiando radicalmente il modo di lavorare in tutte le indagini di eversione politica e terrorismo, di destra e di sinistra e anche in quelle di criminalit\u00e0 organizzata."}
{"id": "732943", "revid": "767487", "url": "https://it.wikipedia.org/wiki?curid=732943", "title": "Tot\u00f2 Sapore e la magica storia della pizza", "text": "Tot\u00f2 Sapore e la magica storia della pizza \u00e8 un film d'animazione del 2003, realizzato dallo studio italiano Lanterna Magica e diretto da Maurizio Forestieri. Il film \u00e8 uscito nelle sale italiane il 19 dicembre 2003 distribuito da Medusa Film e la stessa Lanterna Magica. \u00c8 tratto liberamente dal racconto \"Il cuoco prigioniero\" di Roberto Piumini e Edoardo Porcaro.\nTrama.\nNapoli, 1721. Antonio Salvatore Sapore, detto Tot\u00f2, \u00e8 un giovane cantastorie squattrinato che gira per le strade della citt\u00e0 cantando canzoni che parlano del piacere del buon cibo, adorato dai napoletani per la sua abilit\u00e0 nel distogliere la gente dalla fame e per mantenere tutti allegri. La cosa viene per\u00f2 malvista da Vesuvia, la perfida strega padrona del Vesuvio fatta di magma incandescente, che non sopporta l'allegria dei napoletani. Sapendo che Tot\u00f2 non ha nulla da perdere, decide di dargli qualcosa per poi d'un tratto togliergliela e fargli perdere la sua tanto apprezzata allegria. Invia dunque a Napoli il suo inetto servo Vincenzone, sotto le spoglie di un notaio americano, che gli consegna quella che dice essere un'eredit\u00e0 proveniente da un non ben identificato parente e che consiste in quattro vecchie pentole, con grande disappunto del giovane. Al tramonto, Tot\u00f2 va sulle scogliere di Napoli, e, parlando rivolto verso il cielo con la madre morta, si lamenta che il destino gli \u00e8 contro e, quasi ironicamente, pensa se quest'ultimo potesse almeno fargli trovare l'amore.\nVenendo a sapere del desiderio di Tot\u00f2 di innamorarsi, Vesuvia ordina a Vincenzone di fare incontrare casualmente in giro per le scogliere il giovane cantastorie con la bella Confiance, una bionda fanciulla. Vincenzone fa imbizzarrire il cavallo che traina la carrozza della ragazza e Tot\u00f2, attirato dalle urla della fanciulla, riesce a fermare il cavallo prima che questi raggiunga la fine della scogliera. Confiance lo ringrazia e inizia a conversare con lui, ma i due vengono per\u00f2 richiamati dalla voce di Pulcinella Cetrulo, un simpatico ex attore teatrale napoletano, che vorrebbe gettarsi dalla scogliera: Tot\u00f2 gli salva la vita in una scena alquanto comica, mentre Confiance, cercata dal suo padre adottivo a gran voce, \u00e8 costretta a tornare a corte, facendo in tempo a rivelare a Tot\u00f2 solo il suo nome.\nTot\u00f2 e Pulcinella decidono di passare la notte bivaccando nei pressi dei vecchi ruderi vicini alla scogliera; affamati, i due tentano di cucinare degli insetti trovati da Pulcinella nelle pentole di Tot\u00f2 e scoprono che le pentole sono magiche, in quanto sono in grado di parlare e di trasformare qualsiasi cosa venga messa all'interno in ogni cibo. Capendo di poter realizzare il suo sogno di diventare un bravo cuoco, Tot\u00f2 decide inizialmente di usare le pentole per sfamare la povera gente di Napoli; i napoletani sono per\u00f2 preoccupati che Tot\u00f2 si dimentichi di loro se venisse chiamato a corte, ma il ragazzo li tranquillizza affermando di non voler diventare mai il cuoco di corte e di voler restare sempre con loro. Spiandolo, Vesuvia decide di adottare un astuto espediente per allontanare Tot\u00f2 dalla povera gente di Napoli.\nUna sera, il re Filippo V di Spagna, la regina e il loro viziatissimo figlio, il principe Fef\u00e8 (Luigi di Spagna), si recano in visita alla citt\u00e0 e vanno a mangiare alla trattoria di Tot\u00f2, guidati da un falso cartello indicatore posizionato da Vincenzone; dopo aver mangiato molto bene, pretendono il ragazzo come loro cuoco personale. Tot\u00f2 cerca in tutti i modi di declinare l'offerta, ma, pena la decapitazione, alla fine \u00e8 costretto ad accettare. A corte la bont\u00e0 dei suoi piatti gli permette di scavalcare nelle gerarchie il francese Jacques Mestolon, riuscendo insieme a Pulcinella a preparare una tavola imbandita e a cucinare con le mani legate, tanto che il cuoco francese inizia a odiarlo a morte per avergli rubato il posto e rovinato la reputazione. Approfittando dell'imminente arrivo della famiglia arciducale austriaca alla reggia di Napoli, Vincenzone si traveste da ciambellano e penetra all'interno della corte: incontrato Mestolon, decide di rivelargli come Tot\u00f2 lo abbia surclassato, mostrandogli le pentole magiche e proponendogli un diabolico piano per mettere il napoletano in cattiva luce davanti al re. Intanto, durante il suo soggiorno a corte, suonando il suo mandolino sul balcone, Tot\u00f2 sente la voce di Confiance, che sta raccogliendo i fiori nel giardino del palazzo, ma non la riesce a vedere. Nel frattempo l'arciduca d'Austria Francesco II d'Asburgo-Lorena e Maria Teresa di Borbone-Napoli giungono a corte per una proposta di fidanzamento tra Fef\u00e8 e la principessa d'Austria Scorfanette. Tot\u00f2 giunge con Pulcinella nelle cucine, nelle quali trova un insolitamente amichevole Mestolon. Durante una discussione abbastanza accesa arriva Confiance, che si rivela essere la figlia adottiva di Mestolon; ella convince Tot\u00f2 ad accettare l'aiuto del padre per preparare il pranzo reale, e decide di accompagnare personalmente il cantastorie al mercato di Napoli per acquistare le varie cibarie. Durante la visita al mercato i due giovani si innamorano, e sono cos\u00ec felici da non notare che anche Vincenzone \u00e8 presente.\nPer togliere di mezzo Pulcinella per qualche ora, Mestolon lo conduce nelle cantine dicendogli di volergli far assaggiare il vino per il pranzo e lo fa ubriacare, in modo da rovinare Tot\u00f2. Vincenzone approfitta della temporanea assenza di Pulcinella e, in accordo con Mestolon, sostituisce le pentole magiche con delle comuni pentole quasi identiche alle originali, precedentemente acquistate al mercato. Tornato a corte, Tot\u00f2 si ritrova cos\u00ec a dover cucinare da solo il pranzo per le due famiglie reali senza l'aiuto di Pulcinella, che sembra sia svanito; lo fa inoltre senza accorgersi delle pentole fasulle e sforna dei piatti talmente disgustosi che, durante il pranzo, si scatena un litigio tra i reali austriaci e la famiglia reale di Napoli, che degenera al punto da portare ad una dichiarazione di guerra tra i due regni, mentre Tot\u00f2 viene arrestato con l'accusa di aver truffato e tentato di avvelenare il sovrano. Mestolon vorrebbe essere riassunto come capocuoco, ma il sovrano decide invece di licenziarlo; contento comunque della sorte di Tot\u00f2, tenta di partire per l'Austria con Confiance, ma essa afferma di essere diventata oramai napoletana e di non voler abbandonare Tot\u00f2.\nPulcinella intanto rinviene e, tornato alle cucine, origlia una conversazione fra Vincenzone e Mestolon, venendo cos\u00ec a sapere del complotto; segue quindi Vincenzone, che \u00e8 in possesso delle pentole magiche, e dopo averlo distratto riesce a scappare. Durante la sua prigionia, Tot\u00f2 riesce intanto ad avere una breve discussione con Confiance, il cui patrigno continua a esortare la figliastra a seguirlo per raggiungere le truppe austriache schierate al di fuori di Napoli. Nel mentre Vincenzone raggiunge il covo di Vesuvia, ma ella lo accoglie con una violenta fiammata e gli fa vedere nella sua magica televisione il suo precedente incontro con Pulcinella nel giardino, nel quale egli \u00e8 riuscito a rubare le pentole all'orco e a sostituirle con quelle false. Quella stessa notte, con l'aiuto delle pentole magiche, Pulcinella riesce a divellere le sbarre della cella di Tot\u00f2 e a farlo fuggire. Mentre si sta calando dalla sua cella, esce dal palazzo Mestolon, trascinando di peso Confiance su una carrozza e allertando le guardie dell'evasione in atto. In un rocambolesco inseguimento fra carrozze, Pulcinella e Tot\u00f2 inseguono la carrozza di Mestolon e salvano Confiance dalle grinfie del padre; furibondo, Mestolon si scaglia contro Tot\u00f2, ma viene pestato dai napoletani, che stanno in guerra con gli austriaci, e fugge: nella confusione giunge Vincenzone, che, maldestramente travestito da Pulcinella, rapisce Confiance, nello sconcerto di Tot\u00f2 e degli altri. Il piano di far rattristare e non far pi\u00f9 cantare Tot\u00f2 ha funzionato alla perfezione e Napoli torna alla sua tristezza, preparandosi a combattere pur consapevole dell'imminente vittoria austriaca.\nLe pentole magiche istruiscono Tot\u00f2 sul da farsi e propongono al cantastorie di riconsegnarle a Vesuvia in cambio di Confiance; Tot\u00f2 per\u00f2 non \u00e8 d'accordo e inizia a pensare ad una sorpresa da fare a Vesuvia. Tot\u00f2 e Pulcinella si recano dunque al Vesuvio e, dialogando con Vesuvia, creano un diversivo per permettere alle pentole di liberare Confiance. Queste ultime si fanno scoprire e allora Tot\u00f2 e Pulcinella ricorrono al piano B, tentando di spegnere Vesuvia con dei gavettoni d'acqua; imbestialita, questa corre ad uccidere Confiance, ma trova un improbabile Vincenzone travestito nei panni della ragazza: precedentemente commosso dal pianto della fanciulla, il pentito orco l'ha liberata e si \u00e8 travestito per dar tempo alla ragazza di raggiungere Tot\u00f2. Furibonda, la strega distrugge l'accesso al vulcano ed inizia a far salire il livello della lava. Tot\u00f2, Confiance, Pulcinella e le pentole scappano lungo uno stretto passaggio di pietra, ma un masso fa crollare un pezzo della via di fuga, costringendoli a fermarsi. Con la lava ormai al loro livello i protagonisti sembrano spacciati, ma le pentole magiche decidono di sacrificarsi buttandosi nella lava, spiegando a Tot\u00f2 che, essendo magiche, tardano a fondersi e possono essere usate come piattaforme. Cos\u00ec Tot\u00f2, Confiance e Pulcinella fuggono surfando sulla lava bollente usando le pentole, che per\u00f2 resistono per poco tempo e dopo pochi minuti si fondono, appena in tempo per permettere che i tre si salvino aggrappandosi ad un ramo. Uscita allo scoperto dal vulcano, Vesuvia li raggiunge per ucciderli con la lava, ma scoppia un temporale e la perfida strega di lava, colpita dalla pioggia fresca, soccombe trasformandosi in pietra solidificata.\nTutti sono contenti, ma la guerra che hanno causato \u00e8 ancora in atto e le due fazioni sono provate dal digiuno: i napoletani non possono mangiare a causa della scarsit\u00e0 del cibo e dell'assenza di Tot\u00f2, mentre le truppe austriache sono demotivate dal lungo digiuno causato dal non voler assaggiare le razioni schifose di Mestolon. Con l'aiuto dei napoletani, Tot\u00f2, Confiance e Pulcinella inventano un nuovo piatto saporito, la pizza, cucinandola direttamente nel Vesuvio sotto consiglio del pentito Vincenzone, e la fanno assaggiare ai soldati borbonici e francesi che apprezzano il gesto di Tot\u00f2, cosicch\u00e9 i regni dell'Austria e quello di Napoli tornano in pace. Pulcinella trova le pentole magiche un po\u2019 fuse e, con l'aiuto di Gennaro il fabbro, le fa restaurare.\nPulcinella far\u00e0 dunque sapere al pubblico il futuro dei vari personaggi dopo la vicenda: questi torner\u00e0 a fare l'attore, Vincenzone fonder\u00e0 una sua compagnia teatrale, il re sar\u00e0 pi\u00f9 giusto con tutti e Tot\u00f2, che ora si gode l'amore di Confiance, diventer\u00e0 un cuoco famosissimo nel mondo e riporter\u00e0 l'allegria a Napoli.\nIncassi.\nIl film ha incassato in Italia circa ."}
{"id": "732947", "revid": "1494169", "url": "https://it.wikipedia.org/wiki?curid=732947", "title": "Nicola Conte", "text": ""}
{"id": "732952", "revid": "228587", "url": "https://it.wikipedia.org/wiki?curid=732952", "title": "Mario Biondi", "text": ""}
{"id": "732959", "revid": "125692024", "url": "https://it.wikipedia.org/wiki?curid=732959", "title": "\u00c6on Flux - Il futuro ha inizio", "text": "\u00c6on Flux - Il futuro ha inizio (\"\u00c6on Flux\") \u00e8 un film del 2005 diretto da Karyn Kusama e interpretato da Charlize Theron. \u00c8 un adattamento parziale della serie televisiva a cartoni animati \"\u00c6on Flux\" prodotta dalla rete televisiva MTV.\nTrama.\nAnno 2415: quattrocento anni dopo la diffusione di un virus che nel 2011 uccise il 99% della popolazione mondiale, i sopravvissuti furono salvati dall'intervento dello scienziato Trevor Goodchild che riusc\u00ec a sviluppare una cura per il virus. Goodchild concentr\u00f2 i sopravvissuti in una citt\u00e0 utopica chiamata \"Bregna\". La dinastia Goodchild govern\u00f2 la citt\u00e0-stato per quattrocento anni mentre la natura riprendeva il controllo del pianeta. Sebbene gli abitanti di Bregna sembrino condurre una vita utopica, in realt\u00e0 molti abitanti soffrono per la forma di governo e sono preoccupati per le misteriose sparizioni. Vi \u00e8 infatti un numero allarmante di persone che spariscono senza apparente motivo e gli organi di polizia non fanno nulla per ritrovarle, anzi attuano una politica di controllo ferrea e oppressiva. Per opporsi al potere dei Goodchild nasce nella citt\u00e0 una fazione avversa chiamata Monican, \u00c6on Flux \u00e8 il migliore agente dei Monican.\n\u00c6on Flux riceve una pillola che consente agli agenti Monican di comunicare tra di loro e con il loro Handler, il capo missione. Handler assegna a \u00c6on Flux la missione di danneggiare il centro di controllo della polizia. Per via di questa improvvisa missione \u00c6on Flux deve rinunciare a una cena con sua sorella Una, che avrebbe dovuto comunicarle un'importante notizia. Dopo la missione \u00c6on Flux si dirige verso l'appartamento di Una e, giunta in casa sua, scopre che la polizia ha ucciso Una ritenendola un'agente Monican. Da allora l'unico scopo di \u00c6on Flux diventa eliminare Trevor Goodchild. Dopo quasi un anno \u00c6on Flux riceve la missione di eliminare Goodchild e con l'aiuto dell'agente Sithandra riesce a introdursi nella cittadella amministrativa. Nella cittadella \u00c6on Flux riesce ad arrivare a Goodchild ma quando pu\u00f2 eliminarlo esita e viene arrestata. Goodchild guarda \u00c6on Flux come se la conoscesse e anche alla stessa \u00c6on Flux sembra di conoscerlo. Comunque riesce a evadere dalla cella e a sparire.\nLa ragazza trova un messaggio nascosto di Goodchild e tramite questo riesce a rimettersi in contatto con lui. Giunta da Goodchild, \u00c6on Flux sente un impulso irresistibile e fa l'amore con lui. Dopo, analizzando la stanza, trova un passaggio segreto che conduce a uno studio e tramite uno speciale dispositivo giunge in un laboratorio. Tornata nello studio viene attaccata da una delle collaboratrici di Goodchild ma riesce a fuggire. Sithandra contatta \u00c6on Flux per imporle di terminare il lavoro o di abbandonare la citt\u00e0 ma quest'ultima riesce a immobilizzarla. Intanto gli esponenti del governo scoprono il comportamento di Goodchild con \u00c6on Flux e decidono di esautorarlo consegnando il comando a suo fratello, il vicepresidente Oren Goodchild.\n\u00c6on comprende che tutto \u00e8 legato al \"Relicle\", sorta di dirigibile che volteggia costantemente sulla citt\u00e0. Formalmente il velivolo \u00e8 un monumento alla memoria delle persone decedute nel corso dell'epidemia di quattro secoli prima, ma la protagonista intuisce che esso nasconde segreti. \u00c6on Flux riesce a introdursi a bordo del Relicle e scopre che questo contiene una gigantesca banca dati sugli abitanti di Bregna. Ella scopre cos\u00ec che sua sorella Una \u00e8 stata \"riassegnata\" a una coppia di Bregna e decide di dirigersi da loro. Anche Trevor arriva sul velivolo e scopre che la sorella di \u00c6on Flux e molte altre donne sono state eliminate per ordine di Oren. Scopre anche dove si sta dirigendo \u00c6on Flux. La protagonista arriva nella casa e scopre una neonata che le ricorda la sorella. Arriva Trevor e spiega la verit\u00e0 a \u00c6on Flux. Il vaccino contro il virus mostr\u00f2 di avere un effetto collaterale imprevisto, la sterilit\u00e0. Trevor e gli altri scienziati per evitare la fine della razza umana fecero ricorso alla clonazione in modo da poter continuare a sopravvivere mentre gli scienziati cercavano una cura contro la sterilit\u00e0. Trevor e suo fratello si erano clonati costantemente per poter governare la citt\u00e0 mentre il resto della popolazione veniva clonata di nascosto, il velivolo che volteggiava sulla citt\u00e0 serve a clonare i cittadini. Trevor e \u00c6on Flux devono scappare all'improvviso, la polizia ha l'ordine di eliminarli. Dopo la fuga Trevor spiega a \u00c6on Flux di aver trovato la cura ma che suo fratello Oren ha eliminato le donne per mantenere la clonazione e il controllo della citt\u00e0. I due cercano di raggiungere il laboratorio segreto ma scoprono che \u00e8 stato distrutto da Oren. Trevor consiglia di fuggire ma \u00c6on Flux vuole distruggere il velivolo in modo da bloccare la clonazione dei cittadini di Bregna e rendere indispensabile la cura.\nIntanto Sithandra organizza un gruppo di fuoco per eliminare \u00c6on Flux e Trevor. I due vengono bloccati dagli uomini di Oren e questi spiega a Trevor che in realt\u00e0 la sua cura non serve dato cha alcune donne erano rimaste naturalmente incinte. Lui per mantenere lo status quo le aveva dovute eliminare. Sithandra con il suo gruppo di fuoco tiene sotto tiro \u00c6on Flux e Trevor mentre parlano con Oren. \u00c6on Flux riesce a comunicare con Sithandra e le spiega l'importanza della sua missione. Sithandra copre \u00c6on Flux eliminando alcune delle guardie di Oren e consente ai due di scappare. Durante la sparatoria il gruppo di fuoco di Sithandra viene eliminato ma \u00c6on Flux e Trevor riescono a salvarsi eliminando Oren. Infine \u00c6on Flux ritorna sull'aeromobile delle clonazioni e lo distrugge per dare un taglio con il passato.\nProduzione.\nIl film \u00e8 stato prodotto da Paramount Pictures e Lakeshore Entertainment. Peter Chung, disegnatore della serie televisiva, ha partecipato alla realizzazione del film.\nPer evitare di ricorrere a trucchi scenici per filmare la prima scena del film (un bacio alla francese), Charlize Theron chiese e ottenne di poterla girare con il suo compagno di allora, Stuart Townsend, il quale per\u00f2 non risulta menzionato nel cast del film.\nLocation.\nInizialmente il film avrebbe dovuto utilizzare come location Brasilia, la capitale del Brasile fatta costruire nella foresta dal governo brasiliano per dare alla nazione una nuova capitale. Essendo una citt\u00e0 nata dal nulla, \u00e8 stata progettata a tavolino ispirandosi all'idea di una citt\u00e0 \"utopica\": le sue costruzioni hanno delle linee molto pulite e futuristiche che ben si sarebbero adattate alla sceneggiatura, ma problemi logistici e di permessi resero impossibile la realizzazione del film l\u00ec. La produzione quindi decise di girare il film a Berlino che, essendo una citt\u00e0 con pi\u00f9 di mille anni di storia, mostra una grande variet\u00e0 di stili architettonici. La produzione trov\u00f2 molte strutture adeguate per le riprese e quindi dovette realizzare solo un numero ridotto di fondali. La parte della cittadella amministrativa fu girata in una moderna clinica veterinaria, i sotterranei furono girati nella galleria del vento del Deutsche Versuchsanstalt f\u00fcr Luftfahrt (DVL), mentre le riprese delle scene della sala del consiglio ebbero luogo nel crematorio di Berlino. Alcuni esterni furono girati al Haus der Kulturen der Welt e al Bauhaus-Archiv.\nDifferenze con il cartone animato.\nDel cartone animato il film riprende i protagonisti, alcune tematiche e le ambientazioni ma devia nettamente per lo stile e per i contenuti:"}
{"id": "732994", "revid": "317645", "url": "https://it.wikipedia.org/wiki?curid=732994", "title": "Vastedda della Valle del Belice", "text": "La Vastedda della Valle del Belice \u00e8 un formaggio di latte di pecora a pasta filata, ottenuto con latte ovino intero, crudo, ad acidit\u00e0 naturale di fermentazione, di pecore di razza Valle del Belice e suoi incroci. Va consumato fresco (dopo almeno tre giorni dalla produzione). Viene prodotto tipicamente nella stagione estiva.\n\u00c8 l'unico formaggio italiano di pecora a pasta filata.\nStoria.\nLe prime notizie di questo particolare formaggio si hanno dalla met\u00e0 del XV secolo. In un documento d'archivio del 1497 il vicer\u00e9 di Sicilia cita tra gli altri formaggi del Bel\u00ecce la \"vastedda\".\nCaratteristiche.\nSi ottiene dal latte ovino intero, ad acidit\u00e0 naturale di fermentazione, di una particolare razza, la pecora Valle del Bel\u00ecce, un incrocio tra la Comisana, la Pinzirita e la Sarda, allevata in quella zona. Formaggio che un tempo era tipicamente estivo, oggi si produce tutto l'anno.\nAspetto.\nIl nome deriva dal dialetto \u201c\"vasta\"\u201d cio\u00e8 guasta, andata a male. L'idea fu infatti quella di rilavorare i pecorini gonfi per il caldo estivo, facendoli filare con acqua bollente e producendo questo formaggio a forma ovoidale da consumare preferibilmente fresco.\nL'aspetto tipico \u00e8 la sua forma, simile a quella di una focaccina, comunque ovoidale schiacciata. Tale forma in Sicilia \u00e8 detta \"vastedda\" e d\u00e0 il nome anche a una tipica forma di pane siciliano.\nLe dimensioni del diametro del piatto sono comprese tra i 15 e i 17\u00a0cm e l'altezza dello scalzo tra i 3 e i 4\u00a0cm. Date queste dimensioni il suo peso \u00e8 compreso tra 500 e 700 gr. La superficie si presenta priva di crosta liscia e di colore bianco avorio. La pasta di colore bianco, liscia e non granulosa talvolta presenta accenni di striature dovute alla filatura artigianale. Vi sono a volte scarse tracce di occhiatura, non vi \u00e8 alcuna trasudazione.\nCaratteristiche organolettiche.\nIl sapore \u00e8 quello caratteristico del latte fresco di pecora: fresco gradevole e lievemente acidulo. La percentuale di grasso non deve essere inferiore al 35% sulla sostanza secca ed al 18% sul prodotto fresco, la percentuale di cloruro di sodio (sale) non deve superare il 5 % sulla sostanza secca ed al 2,7 % sul fresco.\nProduzione.\nZona di produzione.\nLa produzione \u00e8 ammessa dal disciplinare solo in 17 comuni della Valle del Belice:\nNove della provincia di Trapani: \nSei della provincia di Agrigento: \nDue della provincia di Palermo: "}
{"id": "732997", "revid": "122290889", "url": "https://it.wikipedia.org/wiki?curid=732997", "title": "Walter Avarelli", "text": "Biografia.\nTerzo e ultimo figlio di Diego Avarelli, presidente onorario della Corte dei Conti, e Amelia Scarlatti, nasce a Roma, il 3 giugno del 1912, nel palazzetto della famiglia materna di origini fiorentine, gli Scarlatti, sito nel rione Castro Pretorio. Il padre Diego discende da una potente ed influente famiglia borghese del crotonese, legatasi all'aristocrazia tropeana tramite i Barone.\nWalter, al pari degli altri fratelli, frequenta il liceo classico Torquato Tasso, e come il fratello maggiore, Gennaro Avarelli, studier\u00e0 legge presso l'Universit\u00e0 La Sapienza. Conclusi gli studi universitari, vince il concorso pubblico per un posto presso la Corte dei Conti, dove il nome Avarelli non \u00e8 del tutto sconosciuto, grazie al padre Diego, Presidente di Sezione, e allo zio Francesco, Consigliere della Corte, venuto a mancare qualche anno prima.\nContrae matrimonio con Vera Miradanti. Gli studi e la carriera non gli impediscono di appassionarsi alle corse di macchine e al bridge. Walter frequenta i tavoli da bridge. \u00c8 stato membro del Blue Team, la nazionale italiana di bridge che ha dominato la scena internazionale dalla met\u00e0 degli anni cinquanta fino agli anni settanta, con cui \u00e8 stato 9 volte campione mondiale, 3 volte campione olimpico e 4 volte campione europeo.\nHa fatto coppia a lungo con Giorgio Belladonna con il quale ha sviluppato il sistema licitativo noto come Fiori romano. \u00c8 stato anche l'inventore di una nota convenzione per la richiesta degli Assi che ha poi preso il suo nome.\nLasciato il Blue Team nei primi anni settanta, si \u00e8 dedicato prevalentemente all'attivit\u00e0 di arbitro nelle competizioni nazionali e internazionali di bridge."}
{"id": "732998", "revid": "438678", "url": "https://it.wikipedia.org/wiki?curid=732998", "title": "The Addiction - Vampiri a New York", "text": "The Addiction - Vampiri a New York (\"The Addiction\") \u00e8 un film diretto da Abel Ferrara nel 1995.\nLa pellicola \u00e8 stata nominata per l'Orso d'oro al Festival di Berlino nel 1995 ed ha vinto il premio per la critica al Mystfest nello stesso anno.\nTrama.\nKathleen Conklin, una giovane studentessa newyorkese di filosofia, alla continua ricerca dell'origine del male, viene attratta all'interno di un gruppo di succhiatori di sangue e tramutata anch'essa in una vampira, a causa del morso di Casanova, un vampiro donna.\nPer lei si aprir\u00e0 un mondo delirante di sangue e di ansia esistenziale. Spinta dal bisogno primordiale di succhiare sangue assalir\u00e0 i suoi amici ed i suoi compagni di studi e persino il suo stesso insegnante universitario.\nQuando inizia a cacciare le sue prede nelle anguste strade di New York, assalir\u00e0 un altro succhiatore di sangue, il vampiro Peina, che riesce a controllare la sua sete tramite il digiuno e la meditazione.\nDopo aver riguadagnato l'autocontrollo grazie agli insegnamenti di questo raffinato vampiro, Kathleen cercher\u00e0 di tornare nel mondo cosiddetto normale conseguendo la laurea ed invitando ad una festa finale sia i suoi vecchi amici che i suoi nuovi compagni, la quale per\u00f2 degenerer\u00e0 in un'orgia sanguinolenta. \nIn un letto d'ospedale, Kathleen, pentita, cerca la morte in un raggio di sole che entra dalla finestra, ma Casanova le impedisce questa facile liberazione; allora Kathleen approfitta della visita di un prete in ospedale per ricevere la Comunione, all'effetto del quale non assistiamo. Subito dopo vediamo Kathleen davanti alla propria tomba: posa un fiore e poi si allontana.\nProduzione.\nIl titolo \u00e8 traducibile in italiano con \"La dipendenza\": il riferimento diretto \u00e8 quello alla dipendenza da eroina che, tramite il vampirismo, costituisce la metafora del male."}
{"id": "733000", "revid": "729019", "url": "https://it.wikipedia.org/wiki?curid=733000", "title": "Ralph Records", "text": "Ralph Records \u00e8 un'etichetta discografica underground, fondata dai Residents nel 1972 a San Francisco.\nIl nome proviene dalla strofa \"Calling Ralph on the porcelain telephone\". I Residents chiameranno il loro studio \"El Ralpho\", come omaggio (o presa in giro) allo studio \"El Saturn\" di Sun Ra.\nStoria.\nPartita da un iniziale tiratura limitata, la Ralph pian piano diviene un punto di riferimento per la scena musicale underground della citt\u00e0 Californiana; alla fine degli anni '70 include nei suoi cataloghi, oltre ai Residents i Chrome, gli Mx-80 sound ed i Tuxedomoon, creando cos\u00ec il cosiddetto \"Quadrato di San Francisco\".\nBen presto si aggiunger\u00e0 anche il duo britannico dei Renaldo and the Loaf. La prima pubblicazione \u00e8 l'EP \"Santa Dog\" nel dicembre del 1972, prodotto in due dischi e spedito gratis a trecento destinatari, tra cui amici e stazioni radio. Leggenda vuole che sia stato spedito anche a Frank Zappa e Richard Nixon. All'EP fece seguito ben presto il primo album effettivo, \"Meet the Residents\", registrato nel 1973 e pubblicato nel 1974."}
{"id": "733009", "revid": "838137", "url": "https://it.wikipedia.org/wiki?curid=733009", "title": "Partito Socialdemocratico di Croazia", "text": "Il Partito Socialdemocratico di Croazia (in croato: \"Socijaldemokratska partija Hrvatske\" - SDP) \u00e8 un partito politico croato fondato nel 1990, dopo la dissoluzione della Lega dei Comunisti di Croazia; inizialmente designato come Partito dei Cambiamenti Democratici (\"Stranka demokratskih promjena\" - SDP), fu rinominato nel 1993, mentre nel 1994 incorpor\u00f2 un distinto \"Partito Socialdemocratico di Croazia\" (\"Socijaldemokratska stranka Hrvatske\" \u2013 SDSH), nato anch'esso nel 1990.\nStoria.\nAlle elezioni generali del 1990, SDP si ritrov\u00f2 all'opposizione, pur avendo conseguito il 35% dei voti ed eletto 20 deputati su 80 nella Camera socio-politica del Parlamento croato (la pi\u00f9 importante camera delle tre camere parlamentari secondo la Costituzione croata del 1974; il Parlamento divenne bicamerale in conformit\u00e0 alla Costituzione del 22 dicembre 1990 e monocamerale con le modifiche costituzionali del 2001). Il sistema elettorale (sistema maggioritario con ballottaggio nei collegi uninominali), infatti, favoriva il partito pi\u00f9 votato, che in quelle elezioni fu l'Unione Democratica Croata (HDZ), nazionalisti radicali. Penalizzata dallo scontro tra SDP e HDZ fu la coalizione centrista Coalizione dell'Accordo Popolare (\"Koalicija narodnog sporazuma\", KNS), comprendente liberali (Partito Social-Liberale Croato, HSLS) di centro, socialdemocratici \"indipendenti\"\ndi centro-sinistra (Social Democratici di Croazia (SDSH o SDH, poi confluito nel SDP), democratici cristiani e cristiano-conservatori moderati di centro-destra (Partito Democratico Croato e Partito Democratico Cristiano Croato, confluiti poi nell'Unione Democratica Cristiana Croata), parte del Partito Rurale Croato - partito agrario, e numerosi candidati indipendenti moderati come Savka Dab\u010devi\u0107-Ku\u010dar e Miko Tripalo; che pur conquistando il 15% dei voti si ritrov\u00f2 con appena 3 deputati.\nSDP rimase all'opposizione dal 1990 al 2000, sempre con governi guidati da esponenti di HDZ. Alle politiche del 1992, del resto, SDP ottenne appena il 5,5% dei voti ed elesse 11 deputati su 138. Alle politiche del 1995, i Socialdemocratici salirono all'8,9% dei voti ed ottennero 10 deputati.\nAlle politiche del 2000, SDP si present\u00f2 in coalizione con il Partito Social-Liberale Croato (HSLS). La coalizione ottenne il 38,7% dei voti ed elesse 71 deputati, 47 dei quali andarono ai socialdemocratici. Il governo, guidato dal socialdemocratico Ivica Ra\u010dan, perse, nel 2002, il sostegno di parte dei deputati liberal-sociali e nel 2003 si torn\u00f2 alle urne.\nAlle elezioni anticipate del 2003 SDP si alle\u00f2 con la Dieta Democratica Istriana, il Partito dei Liberal Democratici ed il Partito Liberale. La lista unitaria ottenne il 22,6% dei voti ed elesse 43 deputati, 34 dei quali andarono a SDP. Il partito ritorn\u00f2 dunque all'opposizione di un governo composta da HDZ e HSLS.\nAlle elezioni parlamentari del 2007 SDP si present\u00f2 autonomamente ottenendo il 31,2% e 56 seggi. Per\u00f2 HDZ grazie ai seggi ottenuti dall'estero riusc\u00ec a formare un nuovo governo con HSS, SDSS, HSLS e HSU.\nAlle elezioni presidenziali del 2009-10, il candidato di SDP Ivo Josipovi\u0107, ha ottenuto il 32,4% al primo turno e passando al secondo turno, dove ha ottenuto il 60,3% dei voti, battendo cos\u00ec Milan Bandi\u0107, candidato indipendente e venendo nominato presidente della Croazia\nAlle elezioni parlamentari del 2011 SDP si present\u00f2 all'interno della Coalizione Kukuriku (insieme al Partito Popolare Croato - Liberal Democratici, alla Dieta Democratica Istriana e al Partito Croato dei Pensionati).\nKukuriku ha ottenuto il 40,4% dei voti (81 seggi, di cui 61 a SDP) sconfiggendo nettamente HDZ (che dopo l'arresto del premier Ivo Sanader era stata sconvolta da scandali finanziari) e formando il nuovo governo guidato dal leader di SDP Zoran Milanovi\u0107.\nAlle elezioni europee del 2019 ha ottenuto 200.976 voti, cio\u00e8 il 18,71% riuscendo a eleggere 3 eurodeputati."}
{"id": "733022", "revid": "149485", "url": "https://it.wikipedia.org/wiki?curid=733022", "title": "Gino Rossetti", "text": "\u00c8 ricordato come giocatore del \"Trio delle meraviglie\", l'attacco del Torino degli anni venti del ventesimo secolo che port\u00f2 i granata alla vittoria del loro primo scudetto.\nEra conosciuto anche come Rossetti II per distinguerlo dal fratello Giuseppe.\nBiografia.\nIl suo vero nome era Gino Rosetti, ma per un errore dell'anagrafe del comune della Spezia fu aggiunta una \"s\" al suo cognome. Nel 1931 il calciatore ottenne la rettifica del cognome, che torn\u00f2 a essere quello paterno; nonostante ci\u00f2, per tutta la carriera continu\u00f2 a essere chiamato Rossetti.\n\u00c8 morto nel maggio 1992 (venerd\u00ec 15 secondo l'annuncio funebre della famiglia e l'Ufficio Stato Civile di La Spezia, sabato 16 secondo la maggioranza delle fonti) all'et\u00e0 di 87 anni, dopo aver lottato per tre anni contro un cancro all'intestino. I necrologi pubblicati in suo onore sul quotidiano \"La Stampa\" lo citano come \"Rosetti, detto Rossetti\", e \"Rosetti\" \u00e8 appunto il cognome scritto nella targhetta della sua tomba al Cimitero Parco di Torino.\nCarriera.\nGiocatore.\nClub.\nSpezia.\nCentrocampista sinistro, esord\u00ec alla et\u00e0 di quindici anni nel campionato 1919-1920 con la maglia del Virtus Spezia, dopo una stagione pass\u00f2 a giocare con lo Spezia, squadra che militava in II Divisione; nel campionato 1923-1924 rimase coinvolto nella sfida casalinga, alla penultima giornata, contro il Torino decisa da un suo gol: la partita fu sospesa pi\u00f9 volte dall'arbitro per problemi creati dal pubblico. Il Torino fece, allora, reclamo per ottenere il successo a tavolino nel match contro lo Spezia per le intemperanze della tifoseria avversaria, e conseguentemente il primo posto nel girone a spese del Bologna:la Presidenza Federale, comunque, respinse il 17 maggio la richiesta dei piemontesi, confermando i risultati del campo.\nTorino.\nPassato al Torino, contribu\u00ec alla conquista dello scudetto 1926-1927 (poi revocato) e 1927-1928, segnando 19 reti (17 nel girone B e 2 nel girone finale) nella prima stagione e 23 (14 nel girone A e 9 nel girone finale) nella seconda. Con Adolfo Baloncieri e Julio Libonatti form\u00f2 \"il trio delle meraviglie\", punto di forza del poderoso attacco del Torino di quegli anni: nel campionato 1928-1929, perso contro il Bologna, la squadra segn\u00f2 117 reti in 33 partite (115 nelle 30 gare della prima fase e 2 nelle 3 gare di finale per l'assegnazione del titolo). Rossetti chiuse il campionato segnando 36 gol in 30 partite, stabilendo il record di marcature in un campionato italiano di massima serie, poi eguagliato dall'argentino Gonzalo Higua\u00edn e dall'italiano Ciro Immobile rispettivamente nel 2016, su 35 incontri, e nel 2020, su 37 gare.\nRest\u00f2 a Torino fino al 1933, giocando 212 partite di campionato e segnando 134 gol.\nNapoli e ritorno al Torino.\nNel 1933 pass\u00f2 al Napoli e nel 1937-1938 torn\u00f2 al Torino, disputando con i granata altre 7 partite e segnando 1 gol.\nIn tutti i tornei con la maglia del Torino collezion\u00f2 144 gol, grazie ai quali si trova al 3\u00ba posto della classifica dei marcatori del club torinese.\nFine carriera.\nIn 1938-1939 pass\u00f2 allo Spezia, in Serie B, dove fu capitano ed allenatore in campo, e si ritir\u00f2 dopo alcune partite negli anni successivi con il Macerata.\nNazionale.\nIn Nazionale, con la quale aveva esordito a Ginevra il 30 gennaio 1927 in -Italia (1-5), collezion\u00f2 13 presenze segnando 9 reti e vincendo la medaglia di bronzo ai Giochi olimpici di Amsterdam, nel 1928.\nAllenatore.\nCominci\u00f2 come allenatore-giocatore nello Spezia in Serie B nel 1938-1939 e poi guid\u00f2, sempre come allenatore-giocatore, la Macerata nel 1939-1940 (in Serie C) e 1940-1941 (in Serie B).\nEbbe poi una parentesi in Serie C nella (chiamata all'epoca Polisportiva Mario Umberto Borzacchini) durante la stagione agonistica 1942-1943, squadra con la quale riusc\u00ec a raggiungere i play-off, poi persi a vantaggio della e la Salernitana. . Nel dopoguerra allen\u00f2 il per due stagioni non consecutive (1948-1949 e 1951-1952)."}
{"id": "733026", "revid": "1494169", "url": "https://it.wikipedia.org/wiki?curid=733026", "title": "M30", "text": ""}
{"id": "733027", "revid": "287204", "url": "https://it.wikipedia.org/wiki?curid=733027", "title": "M32", "text": ""}
{"id": "733029", "revid": "287204", "url": "https://it.wikipedia.org/wiki?curid=733029", "title": "M34", "text": ""}
{"id": "733030", "revid": "287204", "url": "https://it.wikipedia.org/wiki?curid=733030", "title": "M35", "text": ""}
{"id": "733032", "revid": "287204", "url": "https://it.wikipedia.org/wiki?curid=733032", "title": "M36", "text": ""}
{"id": "733033", "revid": "287204", "url": "https://it.wikipedia.org/wiki?curid=733033", "title": "M37", "text": ""}
{"id": "733034", "revid": "287204", "url": "https://it.wikipedia.org/wiki?curid=733034", "title": "M38", "text": ""}
{"id": "733035", "revid": "287204", "url": "https://it.wikipedia.org/wiki?curid=733035", "title": "M39", "text": ""}
{"id": "733036", "revid": "3082", "url": "https://it.wikipedia.org/wiki?curid=733036", "title": "Aspare", "text": ""}
{"id": "733037", "revid": "2519", "url": "https://it.wikipedia.org/wiki?curid=733037", "title": "Kvam", "text": "Kvam \u00e8 un comune norvegese della contea di Vestland."}
{"id": "733040", "revid": "339392", "url": "https://it.wikipedia.org/wiki?curid=733040", "title": "Sabastian Castellio", "text": ""}
{"id": "733044", "revid": "1784938", "url": "https://it.wikipedia.org/wiki?curid=733044", "title": "Joseph Fouch\u00e9", "text": "Inizialmente membro del Club dei Giacobini originale, poi vicino ai girondini, fu deputato giacobino alla Convenzione Nazionale nel periodo della Rivoluzione francese e acceso Rappresentante in missione con gli hebertisti. Vot\u00f2 la pena di morte per Luigi XVI, e fu attivo nelle repressioni anti-realiste (monarchiche) e nella politica di scristianizzazione della Francia durante il Regime del Terrore (1793-1794). Successivamente, temendo di essere giudicato come estremista, entr\u00f2 nella congiura contro Robespierre ma ebbe posizioni ondivaghe durante il periodo termidoriano, ora vicino ai termidoriani ora ai montagnardi, essendo vicino anche nei neogiacobini del Club del Panth\u00e9on; approd\u00f2 definitivamente alle idee moderate quando Paul Barras lo chiam\u00f2 come collaboratore e agente segreto del governo.\nFu poi ministro di polizia durante il Direttorio, il Consolato, l'Impero di Napoleone e - lasciato il bonapartismo e avvicinatosi al partito borbonico - la seconda restaurazione sotto il regno di Luigi XVIII, fratello del sovrano decapitato, prima di essere bandito ed esiliato dalla legge contro i regicidi nel 1816.emessa su spinta degli ultrarealisti. \nOstile al Concordato del 1801 in coerenza col proprio anticlericalismo e ateismo, e alle tendenze autocratiche di Napoleone, Fouch\u00e9 \u00abebbe doti di grande politico: profonda conoscenza degli uomini, eccezionale sangue freddo nei momenti critici, visione netta e valutazione esatta degli elementi essenziali in ogni pi\u00f9 complicata situazione.\u00bb\n\u00c8 considerato il fondatore della moderna polizia politica; erede della tradizione francese diplomatica spregiudicata inaugurata da Richelieu, assieme al suo collega Talleyrand, Fouch\u00e9 fu come lui un fautore del realismo politico (\"realpolitik\"), ritenuto una personalit\u00e0 intrigante e machiavellica, ed esponente del trasformismo. Con la sua efficiente rete di agenti e spie, egli contribu\u00ec a creare un sistema di sicurezza nazionale che forn\u00ec da modello per tutti i futuri servizi segreti.\nBiografia.\nI primi anni.\nDi umili natali (proveniva da una famiglia di marinai e commercianti), per la sua fragilit\u00e0 e la salute cagionevole fu inizialmente destinato alla carriera ecclesiastica. Entrato in seminario a Nantes, prese gli ordini minori, ma abbandon\u00f2 i propositi di proseguire gli studi verso l'ordinazione avendo abbracciato le idee filosofiche dell'Illuminismo pi\u00f9 radicale dal punto di vista religioso (d'Holbach, Helv\u00e9tius, Diderot, La Mettrie, Meslier...), perso ogni fede ed essendo divenuto fortemente antireligioso.. Distintosi negli studi, divenne insegnante di matematica e latino presso vari collegi religiosi, pur provando profondo disprezzo verso la Chiesa cattolica, tra cui Arras, dove ebbe modo di conoscere Maximilien Robespierre e Lazare Carnot. Rientrato a Nantes, fu tra gli animatori del locale club giacobino durante i primi anni della Rivoluzione francese e fu quindi eletto, per la regione della Loira inferiore, deputato alla Convenzione nel 1792. Come Talleyrand, ex vescovo, ed Sieyes, ex prete, pass\u00f2 dalla condizione di religioso a rivoluzionario in poco tempo, potendo esprimere le proprie idee antireligiose apertamente. Per un periodo ebbe una relazione e un fidanzamento poi sciolto con Charlotte Robespierre, la sorella dell'Incorruttibile.\nAlla Convenzione.\nInizialmente si schier\u00f2 dalla parte dei moderati come i girondini, ma durante il processo a Luigi XVI (1793) vot\u00f2 per la condanna a morte del re, con tutta probabilit\u00e0 per evitare di finire proscritto. Si spost\u00f2 quindi sulle posizioni radicali della Montagna durante il Regime del Terrore.\nInviato in missione nel suo dipartimento natale e in quello della Mayenne per supervisionare il reclutamento dei 300.000 coscritti destinati alla difesa della patria, assist\u00e9 al diffondersi delle rivolte federaliste.\nRappresentante in Missione.\nSempre dalla parte della corrente momentaneamente dominante, si schier\u00f2 dalla parte degli H\u00e9bertisti nel corso del 1793: nel dipartimento della Ni\u00e8vre, dove \u00e8 inviato in missione, viet\u00f2 i servizi religiosi fuori dalle chiese e fece distruggere i segni esteriori, come le croci. \nSostenitore dell'ateismo e anticattolico, Fouch\u00e9 a Lione e provincia fece togliere inoltre ogni simbolo religioso in luogo pubblico, ossia dovunque fosse esterno alle chiese, e porre all'ingresso dei cimiteri, al posto delle croci o delle frasi latine cattoliche e bibliche, la scritta: \"La morte \u00e8 un sonno eterno\" perseguitando i preti refrattari e vietando il celibato ecclesiastico; i rivoluzionari saccheggiarono e profanazione chiese, spoliarono edifici religiosi, e chiusero monasteri e conventi, spingendo preti, monaci e suore a sposarsi; infine Fouch\u00e9 arriv\u00f2 quasi a vietare i servizi religiosi, a causa della mancanza di preti e chiese disponibili. Fouch\u00e9 sorvegliava personalmente se vi fosse esposizione di simboli anche durante i funerali, e in seguito si diede a diffondere l'ateismo anche attraverso le cerimonie iconoclaste e carnevalesche del il culto della Ragione propugnato da Pierre-Gaspard Chaumette; lui e Fouch\u00e9 furono tra i principali sostenitori della scristianizzazione della Francia condotta attivamente e aggressivamente, contrariamente al deista Robespierre che far\u00e0 votare invece il culto dell'Essere Supremo e la libert\u00e0 di culto.\nFouch\u00e9 proib\u00ec la propaganda religiosa anche ai preti costituzionali nelle province in cui era proconsole e tenne molti discorsi pubblici contro i cattolici e la religione in generale; talvolta veniva promossa la distruzione di paramenti liturgici o di reliquie, oltre alla requisizione dei metalli preziosi delle chiese, e il rogo di libri sacri o canonici per la Chiesa.\nPromosse inoltre una politica di espropriazione dei ricchi, attraverso una tassa sulla ricchezza e requisizioni forzate: \"Il vero repubblicano ha bisogno solo di ferro, pane e quaranta scudi di rendita\", scrisse. \nAssieme a Collot d'Herbois redasse infatti un manifesto radicale di intonazione quasi \"socialista\" che fece affiggere per tutta la citt\u00e0 di Nantes, in cui si invitava a donare metalli preziosi nonch\u00e9 ferro e acciaio per le armi:\nIl mitragliatore di Lione.\nNello stesso anno, inviato dalla Convenzione con il collega a sedare la rivolta di Lione, che per decreto (12 ottobre 1793) doveva essere annientata, ad eccezione delle case dei poveri e dei rivoluzionari, si distinse per il suo zelo e la sua spietatezza, guadagnandosi il soprannome di \"Le mitrailleur de Lyon\" (\u00abIl mitragliatore di Lione\u00bb). L'uso del cannone a mitraglia per massacrare i rivoltosi sopravvissuti alla battaglia dei giorni precedenti (assedio di Lione) in sostituzione della ghigliottina, fu da lui cos\u00ec giustificato: \"I re punivano lentamente, perch\u00e9 erano deboli e crudeli; la giustizia del popolo deve essere rapida come l'espressione della sua volont\u00e0\". Tuttavia Fouch\u00e9 con le sue abilit\u00e0 oratorie riusc\u00ec a scaricare la colpa su Collot d'Herbois agli occhi dei lionesi. Contemporaneamente, Paul Barras e Napoleone Bonaparte espugnarono con gli stessi metodi Tolone.\nRottura con Robespierre e i tentativi neo-giacobini.\nCon la caduta degli hebertisti, tuttavia, il vento era cambiato a Parigi e Fouch\u00e9 venne richiamato il 19 aprile 1794 insieme ad altri suoi colleghi (i cosiddetti \"proconsoli\") per dare conto delle misure eccessivamente dure con cui era stata condotta la repressione delle rivolte federaliste. In un primo momento Fouch\u00e9 riusc\u00ec a tenere testa alla accuse mossegli principalmente da Robespierre, venendo anche eletto presidente di turno del club dei Giacobini; ma l'11 giugno fu infine espulso dal club. \"Io chiamo a giudizio Fouch\u00e9: risponda, e dica chi fra lui e noi ha rappresentato con maggior dignit\u00e0 i diritti dei rappresentanti del popolo ed eliminato con maggior ardire tutte le fazioni\", denunci\u00f2 Robespierre.\nConsiderandosi compromesso, entr\u00f2 nel complotto per abbattere il regime del Comitato di salute pubblica robespierrista, sfociato nel colpo di stato del 9 Termidoro, tra i moderati. Prese tuttavia le distanze dalla successiva svolta reazionaria di Barras e Fr\u00e9ron, e fu tra i promotori, insieme ad ex implicati come lui nel regime del Terrore, nonch\u00e9 neo-giacobini come Fran\u00e7ois-No\u00ebl Babeuf (futuro promotore della congiura degli Eguali) dell'insurrezione del 12 germinale nell'aprile 1795. Arrestato su denuncia di Boissy d'Anglas il 9 agosto 1795, i disordini della ribellione realista del 13 vendemmiaio anno IV fermarono la sua probabile esecuzione; venne rilasciato in seguito a un'amnistia seguita all'entrata in vigore della Costituzione francese del 1795 ma cadde in disgrazia. Infine, torn\u00f2 definitivamente a professare idee moderate.\nIl Direttorio e il Consolato.\nSolo grazie ai buoni uffici del suo ex collega Paul Barras, divenuto presidente del nuovo organo esecutivo della repubblica, il Direttorio, venne riabilitato, e inviato prima a Milano come ambasciatore francese nel 1797, quindi nei Paesi Bassi per una missione segreta. Tornato a Parigi, nel 1799 fu nominato ministro di polizia, e tra i primi atti chiuse gli ultimi club giacobini come il Club del Maneggio. In quella veste, aiut\u00f2 soprattutto Napoleone nel colpo di Stato del 18 brumaio (9 novembre) 1799 che elimin\u00f2 l'istituto direttoriale sostituendolo col Consolato.\nRiconfermato nel ruolo di ministro della polizia da Bonaparte, divenuto Primo Console e di fatto dittatore della Francia, svent\u00f2 diversi complotti contro la sua persona, aumentando il suo prestigio e il suo peso politico. La notte di Natale del 1800 Napoleone sfugg\u00ec al grave attentato della rue Saint-Nicaise (anche noto come \"attentato della macchina infernale\"). Essendo avvenuto a breve distanza dalla cosiddetta \"congiura dei pugnali\" (10 ottobre), ordito da esponenti del movimento neo-giacobino, il pensiero di Napoleone and\u00f2 subito alla sinistra, e ordin\u00f2 una repressione esemplare dei residui del giacobinismo, nonostante che Fouch\u00e9 sostenesse qualche giorno dopo, a ragione, che gli ideatori del tentativo di assassinio del Primo Console erano realisti \"chouan\", e ne producesse anche le generalit\u00e0. Furono arrestati invece 133 giacobini, due terzi dei quali furono deportati ai primi di gennaio alle isole Seychelles e i rimanenti alla Caienna. Nello stesso mese i quattro attentatori mancati della congiura dei pugnali venivano ghigliottinati.\nTemuto tuttavia proprio per il potere acquisito tramite la propria rete spionistica, nel 1802 Bonaparte lo conged\u00f2, con la scusa della necessit\u00e0 di abolire il Ministero di polizia, non pi\u00f9 necessario nella nuova stagione di pace e concordia inaugurata con il Consolato, e con una generosa buonuscita legata alla nomina a senatore.. Richiamato nuovamente nel 1804 dallo stesso Napoleone a ricoprire la precedente carica, Fouch\u00e9 lo aiut\u00f2 nella proclamazione dell'Impero e nella repressione di altri tentativi realisti. Napoleone si fidava comunque poco di lui, a causa del suo doppiogiochismo e facilit\u00e0 nel cambiare fazione.\nL'Impero: la fondazione dei servizi segreti.\nBen presto Fouch\u00e9 si convinse che le basi dell'Impero napoleonico erano troppo fragili per reggere e inizi\u00f2 a lavorare per assicurarsi un futuro nel caso di un rovescio nella fortuna del suo padrone. Convinto assertore, insieme a Talleyrand, della necessit\u00e0 che Napoleone si assicurasse una discendenza, lo sollecit\u00f2 a pi\u00f9 riprese a divorziare dalla moglie Giuseppina, sua ex confidente, ricorrendo subdolamente anche alla diffusione di voci in proposito. Tuttavia non era d'accordo con il matrimonio tra Napoleone e Maria Luisa d'Asburgo-Lorena. Ecco quanto gli scrisse Napoleone al proposito nel novembre 1807, quando spingeva per il divorzio: \nNel marzo 1804 era stato indirettamente coinvolto in un fatto clamoroso, la cui responsabilit\u00e0 viene attribuita da molti al Talleyrand, se non altro come colui che lo ide\u00f2 e lo consigli\u00f2 a Napoleone: il rapimento nel Baden e l'esecuzione del duca d'Enghien (21 marzo 1804), noto \"emigr\u00e9\" e nipote del comandante antirivoluzionario Luigi Giuseppe di Borbone-Cond\u00e9. Fouch\u00e9, onnipresente in quanto Ministro della Polizia, aveva smascherato l'intero complotto, ma si era opposto fermamente al rapimento (non tanto per spirito di umanit\u00e0, quanto perch\u00e9 consapevole del danno diplomatico che sarebbe stato arrecato al regime da questo gesto). Pare che sia proprio dopo l'eco d'indignazione sollevata in Europa da questo evento (il duca di Enghien fu prelevato per ordine di Napoleone da un reparto di cavalleggeri appartenenti alla Guardia imperiale comandati dal generale Ordener nel paese di Ettenheim, nel Baden, violando apertamente la sovranit\u00e0 di uno Stato estero) che Talleyrand abbia pronunciato la famosa frase che in realt\u00e0 \u00e8 stata attribuita poi proprio a Fouch\u00e9: \u00ab\u00c8 stato peggio di un crimine, \u00e8 stato un errore\u00bb. \nLe trattative diplomatiche segrete.\nGratificato comunque - nonostante la sua sinistra reputazione di camaleonte (condivisa con Talleyrand), nonch\u00e9 di persona spietata ed intrigante - per la sua efficienza e abilit\u00e0 diplomatica dei titoli di conte dell'Impero nel 1808 e di duca d'Otranto nel 1809, fu tuttavia implicato quello stesso anno in un complotto per mettere sul trono Gioacchino Murat nel caso in cui Napoleone non fosse ritornato dalla sua campagna militare in Spagna. Riusc\u00ec comunque a mantenere la sua carica fino al 1810, quando venne nuovamente deposto perch\u00e9 sospettato di tramare con il Regno Unito, forse al fine di ottenere una pace separata: sarebbe infatti stato segretamente in contatto epistolare con Arthur Wellesley, il futuro duca di Wellington che avrebbe poi sconfitto Napoleone a Waterloo. Venne quindi sostituito da Savary.\nNominato governatore generale delle Province illiriche nel giugno 1813, dovette rientrare a Parigi pochi mesi dopo in seguito all'invasione da parte dell'Austria. Per evitare che restasse nella capitale con la possibilit\u00e0 che complottasse contro di lui per garantire il proseguire della carriera politica anche in caso di ritorno dei Borboni, Napoleone lo sped\u00ec a Napoli per convincere Murat a restare fedele alla causa dell'Impero, ma qui in realt\u00e0 Fouch\u00e9 fu tra i principali sostenitori dell'alleanza tra il Regno di Napoli e l'Austria, che si realizzer\u00e0 infatti di l\u00ec a poco, nonostante il successivo cambio di fronte nei cento giorni sarebbe costato la vita a Murat stesso..\nLa Restaurazione.\nAll'indomani dell'abdicazione di Napoleone, nel 1814, torn\u00f2 a Parigi per sostenere l'ipotesi di una reggenza in nome del piccolo Napoleone II; ma, compreso che la volont\u00e0 degli alleati era quella di restaurare sul trono i Borbone, si schier\u00f2 dalla loro parte e si adoper\u00f2 per affidare la luogotenenza del regno al conte d'Artois in attesa del rientro in patria di Luigi XVIII. Rifiut\u00f2 tuttavia le lusinghe del nuovo sovrano, il quale, pur conoscendo il suo passato di regicida, lo avrebbe voluto nel governo per legarlo a s\u00e9 e allontanarlo dal partito bonapartista. Nel 1815 Fouch\u00e9 sostenne infatti il tentativo di ritorno di Napoleone sul trono (i \"Cento Giorni\"), venendo ricompensato con la restituzione del dicastero della Polizia. Ma subito riprese a tradire gli interessi del suo padrone, e dopo la disfatta di Waterloo costrinse Napoleone all'abdicazione, venendo nominato dal Senato presidente del governo provvisorio.\nRiconfermato ministro della Polizia, non lo rimase tuttavia a lungo: a seguito della legge del 1816, sollecitata dagli ultrarealisti tra cui il conte d'Artois, che infliggeva il bando a quasi tutti coloro che avevano votato la morte di Luigi XVI (esclusi Paul Barras e, per motivi di salute, Jean-Lambert Tallien), venne condannato all'esilio perpetuo assieme ad altri come Jacques-Louis David (come lui non rientrer\u00e0 pi\u00f9 in Francia) ed Emmanuel Joseph Siey\u00e8s. \nL'opinione molto negativa del partito realista verso Fouch\u00e9 \u00e8 ben espressa dallo scrittore Fran\u00e7ois-Ren\u00e9 de Chateaubriand, ex militare sotto il duca d'Enghien, in quel periodo molto vicino al conte e membro del governo, che descrive la scena del giuramento come ministro di polizia:\nTuttavia tra i due trasformisti Talleyrand godeva della fiducia del re pi\u00f9 di Fouch\u00e9, e non fu mai esiliato anche perch\u00e9 non era membro votante all'epoca della condanna di Luigi XVI. L'ex vescovo fu difatti assieme a Klemens von Metternich il principale regista del Congresso di Vienna.\nRespinto dalle corti europee a causa della sua screditata fama, Fouch\u00e9 dovette invece ritirarsi a vita privata e accontentarsi dell'esilio in Italia del nord sotto la sovranit\u00e0 dell'Impero austriaco; quivi mor\u00ec a Trieste il 26 dicembre 1820, alle tre del pomeriggio, all'et\u00e0 di 61 anni; lasci\u00f2 in eredit\u00e0 ai suoi figli pi\u00f9 di sei milioni di franchi, somma considerevole per quell'epoca. \nLa salma verr\u00e0 poi riportata in Francia e inumata nel cimitero di Ferri\u00e8res-en-Brie.\nAppartenenza massonica.\nFouch\u00e9 fu iniziato in Massoneria nella Loggia \"Sophie-Madeleine-Reine de Su\u00e8de\" di Arras nel 1789, tra il 1805 e il 1810 \u00e8 membro della loggia \"Les Citoyens r\u00e9unis\" (diventata poi \"Les Coeurs unis\") di Melun e dal 1805 al 1813 \u00e8 menzionato come grande ufficiale d'onore e gran conservatore della gran loggia simbolica generale del Grande Oriente di Francia.\nGiudizio storico.\nL'Enciclopedia italiana descrive Fouch\u00e9 cos\u00ec:\nStefan Zweig ha dedicato al politico francese una biografia:\nHonor\u00e9 de Balzac lo fa descrivere da un suo personaggio come\nMatrimoni e discendenza.\nJoseph Fouch\u00e9 spos\u00f2 nel 1792 Bonne-Jeanne Coignaud dalla quale ebbe:\nRimasto vedovo, Joseph Fouch\u00e9 spos\u00f2 nel 1818 Gabrielle-Ernestine de Castellane, dalla quale non ebbe figli.\nVirginie Coup\u00e9rie, moglie dal 1985 del cantante francese Julien Clerc, discende da Fouch\u00e9.\nOpere.\nFouch\u00e9 scrisse alcuni pamphlet e opere cronachistiche"}
{"id": "733045", "revid": "363629", "url": "https://it.wikipedia.org/wiki?curid=733045", "title": "Resistenza (Yo Yo Mundi)", "text": "Resistenza \u00e8 un album dal vivo degli Yo Yo Mundi pubblicato il 25 aprile 2005, in occasione del 60\u00ba anniversario della Liberazione.\nRegistrato il 15 gennaio 2005 durante lo spettacolo \"La Banda Tom e altre storie partigiane\" tenutosi al Teatro Municipale di Casale Monferrato.\nIl lavoro discografico comprende oltre al cd audio anche un DVD con le immagini della serata, interviste ai protagonisti, testimonianze di partigiani, fotografie e videoclip."}
{"id": "733047", "revid": "1632387", "url": "https://it.wikipedia.org/wiki?curid=733047", "title": "Sirens (Savatage)", "text": "Sirens \u00e8 il primo album in studio del gruppo musicale heavy metal statunitense Savatage, pubblicato nel 1983 dalla Par Records. Successivamente, nel 1985, dalla Combat Records negli Stati Uniti d'America e in Europa dalla Music for Nations. Ristampato nel 1994 e nel 2002 dalla Metal Blade Records con l'aggiunta di diverse bonus track.\nIl disco.\nPresenta un sound ancora acerbo, sia debitore di quella \"pesantezza\" derivata da un certo hard rock anni '70 che delle sonorit\u00e0 tipiche del periodo: il power/speed poi riconosciuto come thrash."}
{"id": "733049", "revid": "74801", "url": "https://it.wikipedia.org/wiki?curid=733049", "title": "Leo von Caprivi", "text": "Fu il successore di Otto von Bismarck nella carica di Cancelliere dal 1890 al 1894. Il suo mandato fu segnato da un riavvicinamento con la Gran Bretagna e da una politica commerciale offensiva, con la fine della precedente politica tariffaria di protezione. In politica interna, Caprivi fu il pi\u00f9 importante rappresentante del Nuovo corso, con l'obiettivo di pacificare i conflitti sociali che erano divampati sotto Bismarck. Le sue politiche estere e interne incontrarono una feroce opposizione da parte dei nazionalisti e dei possidenti conservatori.\nBiografia.\nOrigini familiari.\nPare che la famiglia von Caprivi provenisse dalla Carniola e che fosse in origine nota come \"Kopriva\"; la parentela con la famiglia italiana dei Caprara Montecuccoli non \u00e8 accertata. Nel XVII secolo si stabilirono in Slesia e furono elevati al cavalierato del Sacro Romano Impero e delle terre ereditarie austriache in virt\u00f9 dei meriti conseguiti nelle guerre turche del 1653. Dalla fine del XVII secolo furono chiamati Caprivi. Un membro di spicco fu lo storico e poeta Julius Leopold von Caprivi (1695-1768).\nLeo von Caprivi nacque a Charlottenburg, figlio maggiore di Leopold von Caprivi (1797-1865) e di Emilie K\u00f6pke (1803-1871), borghese, figlia di Gustav K\u00f6pke, professore di teologia, membro dell'Alto Tribunale prussiano e preside del Gymnasium zum Grauen Kloster di Berlino; suo fratello era il tenente generale Raimund von Caprivi. Suo nipote Leo von Caprivi fu aiutante di campo dell'imperatore Guglielmo II.\nCarriera militare.\nFrequent\u00f2 il Friedrichwerdersche Gymnasium di Berlino. Dopo essersi diplomato, nel 1849 si un\u00ec al 2\u00ba reggimento dei granatieri della guardia \"Kaiser Franz\". Frequent\u00f2 poi l'Accademia di Guerra e, dal 1860, serv\u00ec come capitano nel dipartimento topografico dello Stato Maggiore. Nel 1864, in qualit\u00e0 di membro dello Stato Maggiore della V divisione, prest\u00f2 servizio durante la guerra tedesco-danese e, nel 1865, divenne comandante di compagnia in un reggimento di fanteria.\nDurante la guerra austro-prussiana del 1866, Caprivi raggiunse il grado di maggiore e divenne membro dello Stato Maggiore della I armata del principe Federico Carlo di Prussia.\nSuccessivamente, prest\u00f2 servizio nello Stato Maggiore del Corpo di Guardia prima di essere nominato Capo di Stato Maggiore dello X Corpo d'Armata nella primavera del 1870, incarico che gli fu confermato, al grado di tenente colonnello, durante la guerra franco-prussiana. \nQuesta decisione di Moltke a favore di Caprivi, data la sua relativamente giovane et\u00e0, fece scalpore . Durante la guerra, realizz\u00f2 le aspettative dei suoi superiori, e contribu\u00ec con decisione alle vittorie, come nella battaglia di Mars-la-Tour, nell'assedio di Metz, e soprattutto nella battaglia di Beaune-la-Rolande. Fu insignito dell'Ordine Pour le M\u00e9rite per i servigi resi allo Stato.\nDopo la guerra, fu nominato capo dipartimento al Ministero della Guerra prussiano e fu tra i fautori dell'introduzione del fucile Mauser. Dopo il 1878, comand\u00f2 varie divisioni. \nDopo le dimissioni di Albrecht von Stosch, oppositore di Bismarck, nel 1883 il Cancelliere lo pose a capo della Marina Imperiale con il grado di Vice Ammiraglio, una decisione che gener\u00f2 un certo malcontento tra gli ufficiali di marina. Nel 1884 fu nominato membro del Consiglio di Stato prussiano. \nCaprivi - che in un primo momento non era entusiasta del compito assegnatogli - mostr\u00f2 talento amministrativo, riformando ed ampliando la Marina. Egli sostenne con forza la costruzione di nuove torpediniere ma tale progetto incontr\u00f2 l'opposizione dell'Imperatore Guglielmo II, che avrebbe preferito la realizzazione di navi da guerra; perci\u00f2, Caprivi si dimise dall'incarico e fu assegnato al comando del suo vecchio Corpo d'Armata - il X - nel 1888.\nCarriera politica.\nDopo il licenziamento di Bismarck (18 marzo), Caprivi divenne cancelliere. Ironicamente qualche tempo prima affermava: \"Quale imbecille oserebbe succedere a Bismarck?\", aggiungendo anche \"So che sar\u00f2 coperto di fango, che cadr\u00f2 ingloriosamente\".\nCaprivi era un generale privo di doti militari e un amministratore militare senza intelligenza politica.\nLo storico americano Robert K. Massie lo descrisse al momento dell'inaugurazione del governo: \"Caprivi, cinquantanove anni, era il prototipo dell'ufficiale prussiano. Conduceva una vita spartana, non si era mai sposato, non fumava, aveva pochi amici intimi e pochi nemici. Ha letto di storia e parla fluentemente inglese e francese. I suoi movimenti sono calmi, il suo comportamento aperto e amichevole, la sua espressione ragionevole\".\nCaprivi promise all'inizio del suo governo di \"prendere il bene da ovunque, e da chiunque provenga, se compatibile con il bene dello Stato\". Tuttavia, le principali caratteristiche economiche del suo programma di governo provenivano dal leader dei liberali nazionali Johannes von Miquel. \nIntanto riform\u00f2 diversi settori, come la politica sociale.\nAl contrario di Bismarck, non si dette pensiero alcuno degli Junker, e sognava a vuoto un \"esercito del popolo\", tentando di guadagnarsi l'appoggio delle masse con concessioni a carattere sociale. Il suo primo atto politico fu quello di ricusare il rinnovo del trattato di controassicurazione con la Russia, quale forma che Bismarck diede nel 1867 all'intesa antipolacca. Cerc\u00f2, invece, una riconciliazione con la Francia ed un'alleanza con l'Inghilterra.\nQueste mosse erano contrarie alla forma politica bismarckiana, che si appoggiava agli interessi degli Junker. Infatti, in politica interna, negozi\u00f2 una serie di trattati commerciali nocivi agli interessi agrari, sostenendo che il destino della Germania era di diventare in grande Stato industriale. Pertanto, consent\u00ec ad importare da oltreoceano viveri a buon mercato, sotto la protezione della flotta inglese. Non rinnov\u00f2 le leggi antisocialiste ed assistette impassibile all'aumento della forza elettorale dei socialdemocratici e del Centro cattolico.\nNel 1892, come logica conseguenza della sua linea politica, cess\u00f2 di essere primo ministro della Prussia, e la Prussia divent\u00f2 un semplice interesse sezionale negli affari del Reich, al pari della Baviera e della Sassonia.\nCaprivi aveva comunque la stessa preoccupazione politica di Bismarck: ottenere il consenso del Reichstag per un ulteriore potenziamento dell'esercito. Ma quale generale privo di intelligenza politica, ottenne la riduzione da tre a due anni della ferma militare. Lo fece con il demagogico allarme del \"Reich in pericolo\", minacciato dalla Russia, con un'amministrazione filopolacca nelle province della Prussia orientale, in aperto contrasto con gli interessi dell'ossatura dello Stato prussiano: gli Junker.\nIn politica estera, difese la causa tedesca negli affari interni dell'Austria, specialmente in Boemia (dove era presente una forte minoranza tedesca), incoraggiando al tempo stesso le ambizioni asburgiche nei Balcani. Contraddicendo il primo tra i principi cardinali di Bismarck, promise l'appoggio tedesco all'Austria-Ungheria in caso di controversia con la Russia nei Balcani. Il \"nuovo corso\" di Caprivi era il vecchio corso della Grande Germania, contro il quale Bismarck aveva sempre combattuto.\nNel complesso, l'amministrazione di Caprivi fu caratterizzata da ci\u00f2 che pass\u00f2 alla storia come il \"Nuovo corso\", con il tentativo di conciliazione con i Socialdemocratici in fatto di politica interna e una politica estera filo-britannica, concretizzatasi con il Trattato di Helgoland-Zanzibar del luglio 1890: i britannici cedevano l'isola di Helgoland alla Germania in cambio del controllo non di Zanzibar, come comunemente si crede (e che rimase sotto protettorato britannico), ma della costa del Kenya meridionale, confinante con la costituenda colonia tedesca dell'Africa orientale (Tanganika). Ci\u00f2 provoc\u00f2 il risentimento dei gruppi di interesse colonialisti in Germania, mentre la politica liberoscambista di Caprivi provoc\u00f2 l'ostilit\u00e0 dei gruppi agrari conservatori protezionisti.\nCaprivi - come detto sopra - promosse lo sviluppo industriale e commerciale e concluse numerosi trattati bilaterali per la riduzione delle barriere tariffarie. Tuttavia, questo movimento verso il libero scambio era fortemente contrario agli interessi dei possidenti agrari conservatori, in particolare gli Junker. Promise al Partito Cattolico di Centro alcune riforme educative, poi inattuate, che avrebbero aumentato la loro influenza. Per quanto riguarda la politica estera, Caprivi abbandon\u00f2 la cooperazione militare, economica e ideologica di Bismarck con l'Impero russo, e non fu in grado di stringere strette relazioni con il Regno Unito di Gran Bretagna e Irlanda. Promosse per\u00f2 con successo la riorganizzazione dell'esercito tedesco.\nEgli riusc\u00ec, inoltre, ad ottenere il territorio noto come \"Dito di Caprivi\", che fu annesso all'Africa Tedesca del Sud-Ovest, estendendola pertanto sino allo Zambesi.\nNel 1892, a seguito della mancata approvazione di un disegno di legge sull'istruzione, Caprivi si dimise dalla carica di Primo Ministro di Prussia e fu sostituito dal conte Botho zu Eulenburg. Ci\u00f2 condusse ad un'insostenibile divisione dei poteri tra il Cancelliere e il primo ministro prussiano, che si concluse con l'allontanamento di entrambi nel 1894 e la riunificazione dei due poteri sotto il principe Chlodwig zu Hohenlohe-Schillingsf\u00fcrst."}
{"id": "733051", "revid": "104485", "url": "https://it.wikipedia.org/wiki?curid=733051", "title": "Centro storico", "text": "Il centro storico di un comune o di un centro abitato \u00e8 quella \"parte del territorio comunale di pi\u00f9 antica formazione sottoposta a particolare tutela per assicurare la conservazione di testimonianze storiche, artistiche, ambientali\".\nLa situazione italiana.\nL'attenzione e la definizione urbanistica di centro storico \u00e8 nata nel corso del Novecento quando si \u00e8 incominciato a pensare prima alla ristrutturazione e poi alla salvaguardia della parte antica della citt\u00e0. In Italia si trovano migliaia di centri storici, di varia forma e dimensione. Molti di questi hanno un alto valore architettonico sia per il loro insieme, sia per le opere di architettura in essi contenuti. \nIl Movimento Moderno in architettura e le correnti ad esso collegate hanno tentato di incidere in vario modo sui centri storici. Il \"piccone demolitore\" del ventennio fascista il cui teorico ed esecutore fu l'architetto Marcello Piacentini, inizi\u00f2 un'opera di sistematica ristrutturazione dei centri delle citt\u00e0 italiane, di cui Via della Conciliazione a Roma, con la demolizione della Spina di Borgo, \u00e8 l'esempio pi\u00f9 significativo.\nSuccessivamente nel dopoguerra con l'avvenuta consapevolezza della necessit\u00e0 di un recupero dei valori e della tradizione storica italiana maturata anche nell'ambito del razionalismo italiano, con i movimenti del \"Neorealismo architettonico\" e del Neoliberty, si pens\u00f2 alla salvaguardia e conservazione dell'ambiente costruito storico. In vario modo si \u00e8 tentato di elaborare norme di recupero efficienti ma i risultati, salvo rari casi, non sono stati eccellenti ed all'altezza di quello che la situazione richiedeva. Maggiore efficacia hanno avuto le opere architettoniche di inserimento realizzate tenendo conto del contesto, come la Borsa Merci di Giovanni Michelucci a Pistoia, o la casa alle Zattere di Ignazio Gardella a Venezia.\nNegli ultimi decenni si sono fatti dei passi in avanti con lo sviluppo dei concetti di recupero e con definizioni urbanistiche come quella di storicit\u00e0, che si \u00e8 allargata intendendo con essa i valori culturali propri di una citt\u00e0, che non possono essere circoscritti ad una determinata zona centrale. Questi infatti si espandono nel territorio dove si ritrovano edificati antichi pari a quelli cittadini, che devono essere salvaguardati. Non pi\u00f9 quindi, solo gli edifici pi\u00f9 illustri, il particolare architettonico di pregio, le opere d'arte e gli spazi della vita pubblica (palazzi comunali, piazze, chiese), ma l'insieme dell'ambiente costruito storico, che va oltre anche i confini stessi della citt\u00e0 del passato, ma che ha precisi connotati morfologici ed architettonici. All'interno della pianificazione urbana, che si attuava con i Piani regolatori e che oggi si chiamano Piani Urbanistici Comunali (Puc), i centri storici corrispondono alla zona territoriale omogenea individuata dalla lettera \"A\": \"Comprende le parti di territorio aventi agglomerati urbani di carattere storico, artistico e di particolare pregio ambientale o da porzioni di essi, comprese le aree circostanti, che possono considerarsi parte integrante degli agglomerati stessi.\" (art. 2, comma 1, del decreto interministeriale 2 aprile 1968 n. 1444).\nI centri storici di territori poco noti.\nIn Italia, ancora oggi, i centri di territori poco noti (che generalmente vengono denominati \"centri storici minori\") possono essere considerati l'armatura territoriale che ne delinea l'identit\u00e0. Costituiscono la testimonianza concreta della complessit\u00e0 culturale, delle stratificazioni insediative e dei cambiamenti sociali che l\u00ec si sono prodotti e sedimentati. I centri storici dei centri abitati di ridotte dimensioni si rivelano punti fondamentali, elementi centrali di ciascun sistema territoriale in quanto racchiudono le esperienze materiali ed immateriali e l'essenza culturale di ciascuna comunit\u00e0. I luoghi dell'abitare e del produrre, i simboli del potere politico e religioso, il sistema viario danno vita ad un insieme armonico, frutto di stratificazioni successive riconducibili a matrici economiche, sociali, politico\u2010istituzionali diverse, che \u00e8 necessario conservare. I centri storici hanno qualit\u00e0 diverse, ma sono tutti densi di tracce del passato, della storia dei luoghi, delle vite degli uomini e delle comunit\u00e0 che in essi vivono o hanno vissuto.\nDiversamente dalle aree storiche urbane nelle quali i rapporti citt\u00e0 territorio sono stati mediati e poi consumati dalle successive espansioni e dalla forte ristrutturazione funzionale, i centri storici minori mantengono in gran parte uno stretto rapporto ambientale, morfologico e paesaggistico, se non ancora funzionale, con il territorio circostante e quindi con la matrice della loro formazione. Ma sono anche un rilevante valore economico, insediativo e infrastrutturale perch\u00e9, insieme alle reti locali che ad essi facevano capo, costituiscono ancora nella realt\u00e0, o in nuce, una diffusa e articolata risorsa infrastrutturale di supporto al godimento dei valori naturali, al recupero di attivit\u00e0 economiche storiche o innovative. I centri storici minori sono dunque, soprattutto in un paese come l'Italia, un capitale fisso a disposizione della comunit\u00e0, in gran parte inutilizzato o sottoutilizzato.\nI motivi della marginalit\u00e0 e del sottoutilizzo sono molteplici. Fra questi indubbiamente le dinamiche contrastanti dello sviluppo socio-economico, urbano e metropolitano degli ultimi sessant'anni, il prevalere di modelli di consumo (di offerta e di domanda) standardizzati, spesso contrastanti con tradizioni storiche e culturali; ma anche tradizioni, culture, economie che non avevano la forza di riproporsi dentro i nuovi modelli di riferimento e nei processi di formazione culturale che ne erano alla base. L'abbandono e l'invecchiamento della popolazione possono essere considerati come i fattori principali di un processo di obsolescenza che continua ancora oggi ad interessare i piccoli centri storici. Anche se rallentato, ancora oggi si assiste ad un graduale processo di abbandono, perch\u00e9 spesso non si \u00e8 proceduto ad interventi di trasformazione e adattamento delle tipologie insediative tali da assecondare le esigenze delle nuove generazioni e non si sono adottate politiche che incentivassero le popolazioni originarie."}
{"id": "733052", "revid": "101260", "url": "https://it.wikipedia.org/wiki?curid=733052", "title": "Ferrovia Roma-Fiuggi", "text": ""}
{"id": "733053", "revid": "767487", "url": "https://it.wikipedia.org/wiki?curid=733053", "title": "Iron Maiden (gruppo musicale anni 1960)", "text": "Gli Iron Maiden sono stati un gruppo musicale hard rock britannico, formatosi nel 1966 con Barry Skeels, Steve Drewett, Chris Rose e Alan Hooker nella citt\u00e0 di Basildon nell'Essex, presso Londra prendendo nome dalla Vergine di Ferro (\"Iron Maiden\" in inglese), strumento di tortura medievale.\nStoria del gruppo.\nGli Iron Maiden suonavano pezzi dei The Rolling Stones e anche pezzi blues anche con il nome di \"Growth\". Nel 1967 uscirono dal gruppo tutti i componenti ad esclusione di Drewett e Skeels. Il duo decise cos\u00ec di passare al blues, modificando il nome in Stevenson's Blues Department ed esibendosi nei pub e nei club dell'Essex e di Londra. In quegli anni fecero da supporto a molti gruppi, tra cui i Jethro Tull, Fleetwood Mac, The Groundhogs e i King Crimson.\nSempre nel 1967, il chitarrista Trev Thoms e il batterista Paul Reynolds si aggregarono al duo; il nuovo gruppo prese il nome di Bum e vennero scritturati dall'etichetta discografica Gemini, grazie alla quale pubblicarono il singolo \"God of Darkness/Ballad of Martha Kent\". Nel 1969, in conclusione al tour australiano, ripresero il nome di Iron Maiden mentre nell'anno successivo Reynolds abbandon\u00f2 il gruppo e fu rimpiazzato da Steve Chapman. Con il nuovo arrivato, gli Iron Maiden pubblicarono il singolo \"Falling/Ned Kelly\" (uscito nel 1970) e registrarono l'album di debutto \"Maiden Voyage\", il quale presenta sonorit\u00e0 e testi molto vicini ai Black Sabbath.\nTuttavia, sempre nel 1970, l'etichetta chiuse e l'album non pot\u00e9 essere pubblicato e successivamente il gruppo si sciolse. Con i nastri duplicati di Skeels ben ventotto anni dopo nel 1998 \"Maiden Voyage\" venne pubblicato."}
{"id": "733055", "revid": "57342", "url": "https://it.wikipedia.org/wiki?curid=733055", "title": "Giovanni De Luca", "text": ""}
{"id": "733057", "revid": "38120", "url": "https://it.wikipedia.org/wiki?curid=733057", "title": "Injustice Gang", "text": ""}
{"id": "733060", "revid": "38120", "url": "https://it.wikipedia.org/wiki?curid=733060", "title": "Lega dell'Ingiustizia", "text": ""}
{"id": "733064", "revid": "287204", "url": "https://it.wikipedia.org/wiki?curid=733064", "title": "Alpay Ozalan", "text": ""}
{"id": "733069", "revid": "830939", "url": "https://it.wikipedia.org/wiki?curid=733069", "title": "\u00c9mile Augier", "text": "Biografia.\nNipote del romanziere Guillaume Pigault-Lebrun, \u00c9mile Augier nacque a Valence in un ambiente di buona borghesia benpensante. Ricevette un'educazione accurata e, quando la famiglia si stabil\u00ec a Parigi nel 1828, condusse studi brillanti al liceo Henri-IV (dove ebbe come compagno di corsi il duca d'Aumale), poi alla facolt\u00e0 di diritto; all'inizio, infatti, mir\u00f2 alla toga, stendendo nel frattempo degli abbozzi di testi teatrali. Nel 1844, il suo dramma \"La cigu\u00eb\", rifiutato dalla Com\u00e9die-Fran\u00e7aise, consegu\u00ec un enorme successo all'Od\u00e9on.\nQuesto debutto clamoroso lanci\u00f2 la sua carriera drammaturgica, che fu da allora costellata da grandi successi: \"L'avventuriera\" (1848) e \"Gabrielle\" (1850), scritte in versi, poi \"Il genero del signor Poirier\" (1854), \"Le leonesse povere\" (1858) e \"Gli sfrontati\" (1861), scritte in prosa.\nNel 1857 venne eletto Accademico di Francia. Nel 1862, \"Il figlio di Giboyer\", che attacca il clericalismo, pot\u00e9 essere rappresentata solo grazie all'intervento personale di Napoleone III. La sua ultima commedia, \"Les Fourchambault\", venne rappresentata nel 1879.\nUn monumento grandioso, che raffigurava \u00c9mile Augier a sei metri d'altezza su un piedistallo di pietra circondato da muse, venne inaugurato a Valence nel 1897. Venne distrutto nel 1942, durante la Seconda guerra mondiale, quando il metallo che costituiva le statue venne requisito dagli occupanti tedeschi.\nPensiero artistico.\nAutore dotato di buon talento teatrale, di capacit\u00e0 costruttiva, di interessi sociali e di spirito polemico, ma non sempre ricco di slancio poetico. Audace ma sostanzialmente nell'ambito del conformismo, riusc\u00ec nell'impresa di scandalizzare la borghesia, pur difendendone la morale. Le sue opere possono essere considerate uno specchio fedele e un quadro della realt\u00e0 francese sotto la guida di Luigi Filippo e Napoleone III. Il suo bersaglio fu la borghesia capitalistica, della quale attacc\u00f2 i falsi miti e l'ipocrisia e contemporaneamente esalt\u00f2 i suoi princ\u00ecpi morali prediletti, come il laicismo, il liberalismo, il pacifismo, l'anticlericalismo, la sacralit\u00e0 famigliare. Le sue prime opere rispecchiarono la tendenza romantica del suo tempo, per\u00f2 approd\u00f2 ad una poetica realistica, pur conservando alcuni elementi retorici e alcune formalit\u00e0 esteriori tipici della corrente romantica. I suoi temi preferiti furono: la famiglia, l'adulterio, l'avidit\u00e0 del danaro, la corruzione, i Gesuiti.\nOpere.\nCommedie di costume.\nLe sue preoccupazioni sociali e politiche si notano in particolare in \"Le Gendre de Monsieur Poirier\", il suo pi\u00f9 grande successo, \"Les Effront\u00e9s\", \"Le Fils de Giboyer\", \"Lions et Renards\", \"La Pierre de touche\", \"La Contagion\", \"Paul Forestier\", \"Jean de Thommeray\"."}
{"id": "733075", "revid": "57342", "url": "https://it.wikipedia.org/wiki?curid=733075", "title": "Billie Paul Piper", "text": ""}
{"id": "733079", "revid": "767487", "url": "https://it.wikipedia.org/wiki?curid=733079", "title": "Underworld - Vendetta sotterranea", "text": "Underworld - Vendetta sotterranea \u00e8 un thriller psicologico statunitense del 1996 diretto da Roger Christian e interpretato da Annabella Sciorra, Joe Mantegna e Denis Leary.\nTrama.\nJohnny Crown \u00e8 appena uscito di prigione ed \u00e8 intenzionato a vendicarsi dei malviventi che hanno ferito suo padre, rendendolo un cerebroleso.\nJohnny inizia cos\u00ec una caccia all'uomo contro tutti i responsabili del torto subito, girando in una limousine e uccidendoli uno ad uno. \nAlla fine rimane solo una persona, Frank. sul quale per\u00f2 Johnny non ha la certezza della sua responsabilit\u00e0 nell'aggressione a suo padre. Cercher\u00e0 allora di scoprirlo iniziando a frequentarlo tenendogli nascoste le sue vere intenzioni e portandolo da una psicologa, la dottoressa Leah, per cercare di accertare le responsabilit\u00e0 di Frank e vendicarsi di lui."}
{"id": "733082", "revid": "39692", "url": "https://it.wikipedia.org/wiki?curid=733082", "title": "George P. Cosmatos", "text": ""}
{"id": "733087", "revid": "125918751", "url": "https://it.wikipedia.org/wiki?curid=733087", "title": "Friedrich Wilhelm von B\u00fclow", "text": "Carriera militare.\nEntrato quattordicenne come cadetto nel reggimento von Braun, con il quale partecip\u00f2 alla guerra di successione bavarese, nel 1793 venne chiamato come precettore militare del principe Luigi Ferdinando di Prussia con il grado di capitano, posto che occup\u00f2 sino alla pace di Basilea. Prese parte alle campagne del 1792-94 sul Reno, e ricevette per i propri atti di coraggio durante l'assedio di Magonza l'onorificenza \"Pour le M\u00e9rite\" e la promozione al grado di maggiore.\nNel 1795 fu trasferito alla fucilieri della Guardia della Prussia Orientale e nel 1797 gli venne affidato il comando di un battaglione. Prese parte alla guerra contro Napoleone nella Quarta coalizione: combatt\u00e9 presso Thorn (l'odierna Toru\u0144) e Danzica e nel febbraio 1807 venne ferito presso Waltersdorf.\nMaggior generale nel 1808 e comandante di brigata della fanteria prussiana nel 1809 furono gli incarichi ricoperti sotto il feldmaresciallo Bl\u00fccher e sotto Yorck. Nel 1812 fu nominato rappresentante del generale Yorck come governatore della Prussia Orientale e Occidentale. Combatt\u00e9 contro Napoleone durante la cosiddetta \"Deutsche Befreiungskrieg\" (guerra di liberazione tedesca) come luogotenente generale. Alla battaglia di M\u00f6ckern (5 aprile 1813) partecip\u00f2 con la sola cavalleria.\nIl 2 maggio attacc\u00f2 con successo Halle sul Saale sconfiggendo le truppe del maresciallo Oudinot a Luckau, difese Berlino minacciata dalle truppe francesi. Dopo l'armistizio nell'agosto 1813 il suo corpo d'armata venne assegnato all'Armata del Nord del principe della corona svedese e quindi costretto inizialmente all'inattivit\u00e0. Contro la volont\u00e0 del comando supremo diede battaglia il 23 agosto alle truppe dell'armata di Oudinot comandate dal generale francese Jean Reynier a Gro\u00dfbeeren, sconfiggendole.\nIl 6 settembre contribu\u00ec alla vittoria di Bernadotte (diventato Re di Svezia e nemico di Napoleone) sul maresciallo Ney a Dennewitz, salvando definitivamente Berlino dalla minaccia francese. Per questo successo ricevette il 3 giugno 1814 dal Re di Prussia il titolo di conte di Dennewitz. Prese parte alla battaglia di Lipsia come comandante del III Corpo d'armata prussiano.\nSuccessivamente si diresse a ovest occupando i Paesi Bassi e il Belgio. Nella campagna della sesta coalizione in Francia, conquist\u00f2 le fortezze di Soissons e la F\u00e8re con il generale Wintzingerode (14 febbraio 1814), partecip\u00f2 alla battaglia di Laon (9 e 10 marzo). Partecip\u00f2 infine alla battaglia di Waterloo (18 giugno 1815), in particolare agli scontri di Belle Alliance e Plancenoit, come comandante del IV Corpo d'armata. Mor\u00ec a K\u00f6nigsberg in seguito a un'influenza contratta durante una battuta di caccia."}
{"id": "733089", "revid": "1684799", "url": "https://it.wikipedia.org/wiki?curid=733089", "title": "Singles", "text": ""}
{"id": "733092", "revid": "767487", "url": "https://it.wikipedia.org/wiki?curid=733092", "title": "Claude Thornhill", "text": "Thornhill, che fu un bambino prodigio, form\u00f2 giovanissimo un duo con Danny Polo, un altro prodigio musicale (suonava tromba e clarinetto) proveniente dalla vicina Clinton. Il suo primo ingaggio, a undici anni, gli fu procurato da Artie Shaw, con cui fu amico per il resto della vita, con l'orchestra di Austin Wylie nel 1920. Da studente alla Garfield High School di Terre Haute, fece parte di diverse orchestre teatrali.\nAttivo a New York all'inizio degli anni trenta, Thornhill suon\u00f2 con Paul Whiteman, Benny Goodman, Ray Noble e Billie Holiday. Arrangi\u00f2 \"Loch Lomond\" (che ebbe un grandissimo successo commerciale) e \"Annie Laurie\" per Maxine Sullivan.\nNel 1940 Claude Thornhill fond\u00f2 la sua orchestra, che fu inizialmente conosciuta soprattutto come complesso da ballo. La fama dell'orchestra fu per\u00f2 presto alimentata dai molti, ottimi jazzisti che aveva tra le sue file (Gerry Mulligan, Red Rodney, Lee Konitz) e dai raffinati e innovativi arrangiamenti dello stesso Thornhill e di Gil Evans, cui pi\u00f9 tardi si aggiunsero quelli di Mulligan: l'incisione \"Portrait of a Guinea Farm\" \u00e8 da molti considerata un classico.\nL'orchestra aveva un suono privo di vibrato che lasciava apprezzare meglio i timbri dei vari strumenti e Thornhill incoraggiava i suoi musicisti a sviluppare sonorit\u00e0 limpide e rilassate. Anche l'organico aveva caratteristiche singolari, comprendendo due corni francesi e una tuba. Molte di queste caratteristiche furono riprese dal famoso nonetto che Miles Davis diresse tra il 1948 e il 1949, le cui registrazioni contenute nell'album \"Birth of the Cool\" sono considerate uno dei punti di partenza del cool jazz. Tra i maggiori successi dell'orchestra si ricordano \"Snowfall\", \"A Sunday Kind of Love\" e \"Love for Love\".\nL'orchestra fu sciolta nel 1942 quando Thornhill fu arruolato nell'esercito, dove suon\u00f2 con la banda della Marina Militare degli Stati Uniti, diretta da Artie Shaw. Dal 1946 al 1948 l'orchestra di Thornhill fu di nuovo in attivit\u00e0 a New York. Negli anni cinquanta Thornhill fu il direttore musicale di Tony Bennett e in seguito si dedic\u00f2 alla direzione di piccoli gruppi, senza pi\u00f9 riuscire a riscuotere il successo che aveva avuto con la sua orchestra.\nClaude Thornhill mor\u00ec a 58 anni di attacco cardiaco."}
{"id": "733093", "revid": "1632387", "url": "https://it.wikipedia.org/wiki?curid=733093", "title": "Katorz", "text": "Katorz, prodotto nel 2006 dalla The End Records, \u00e8 l'undicesimo album della band canadese thrash metal Voivod. Durante le registrazioni del disco, il chitarrista e membro fondatore Denis D'Amour morir\u00e0 di cancro al colon. Il nome dell'album \u00e8 un fonema per \"quatorze\", parola francese per \"quattordici\"."}
{"id": "733098", "revid": "1318658", "url": "https://it.wikipedia.org/wiki?curid=733098", "title": "Diamantina", "text": "Diamantina \u00e8 una citt\u00e0 del Brasile nello Stato del Minas Gerais, parte della mesoregione di Jequitinhonha e della microregione di Diamantina.\nLa citt\u00e0 venne fondata nel 1725 col nome di Arrial do Tijuco. Come suggerisce il suo nome attuale, Diamantina era un importante centro minerario del XVIII e XIX secolo per quanto riguarda i diamanti.\nDal 1854 \u00e8 sede dell'allora appena costituita diocesi di Diamantina, la cui sede episcopale \u00e8 la Cattedrale metropolitana di Diamantina.\nNel 1999 la citt\u00e0 \u00e8 stata inserita nell'elenco dei Patrimoni dell'umanit\u00e0 dell'UNESCO, un esempio ottimamente conservato di stile barocco brasiliano."}
{"id": "733105", "revid": "767487", "url": "https://it.wikipedia.org/wiki?curid=733105", "title": "The Mask - Da zero a mito", "text": "The Mask - Da zero a mito (\"The Mask\") \u00e8 un film statunitense del 1994 diretto da Chuck Russell, tratto liberamente dall'omonimo personaggio dei fumetti creato nel 1989 da John Arcudi e Doug Mahnke. La sceneggiatura \u00e8 di Mike Werb, il soggetto \u00e8 di Michael Fallon e Mark Verheiden, mentre il montaggio \u00e8 stato affidato ad Arthur Cobarn.\nInterpretata come una satira sul doppio, la storia di \"The Mask\" pu\u00f2 essere considerata una rilettura postmoderna del romanzo \"Lo strano caso del dottor Jekyll e del signor Hyde\" di Robert Louis Stevenson. Interpretato da Jim Carrey e Cameron Diaz (al suo debutto cinematografico), il film ottenne un tale successo da portare l'anno successivo alla realizzazione di una serie televisiva animata e di un videogioco con lo stesso nome. Nel 2005 \u00e8 stato realizzato un sequel stand-alone, \"The Mask 2\", che ha avuto per\u00f2 molto meno successo di pubblico e di critica.\nIl film \u00e8 uscito il 29 luglio 1994 da New Line Cinema, diventando un successo di critica e commerciale. Ha incassato oltre $ 351 milioni con un budget di $ 18-23 milioni, e ha anche influenzato la rinascita della musica swing negli anni '90. Il film ha cementato la reputazione di Carrey come attore importante degli anni '90 e ha stabilito Diaz come protagonista.\nTrama.\nStanley Ipkiss \u00e8 un bancario debole, timido e imbranato con le donne com'\u00e8 vessato dall'arcigna padrona di casa, la signora Peenman, e dal capoufficio. Stanley \u00e8 amante dei cartoni animati, vive con il cagnetto Milo e il suo unico amico \u00e8 il collega Charlie Schumaker.\nUn giorno entra in banca la bellissima Tina Carlyle con l'intenzione di aprire un conto, ma in realt\u00e0 la donna sta filmando l'interno della banca per favorire la rapina del suo fidanzato gangster, Dorian Tyrell, che necessita di fondi per spodestare il suo boss Niko. Charlie invita Stan al \"Coco Bongo Club\" per una serata con due ragazze. Stan si presenta con un'auto sostitutiva completamente malridotta, per un malinteso non riesce a entrare nel locale e, tornando a casa, l'auto lo abbandona su un ponte. Guardando nel fiume trova un'antica maschera in legno dai poteri sovrannaturali, scambiata per un cadavere. Una volta a casa indossa casualmente la maschera e si trasforma in \"The Mask\", un bizzarro personaggio in zoot suit e dalla faccia verde, dotato di invulnerabilit\u00e0 fisica e numerosi poteri di cartone animato che violano qualunque legge della fisica e della realt\u00e0, seppure con una sanit\u00e0 mentale minata. In questa forma Stan atterrisce la signora Peenman e una banda di teppisti e si vendica dei meccanici che gli hanno rifilato l'auto sostitutiva.\nIl mattino dopo Stanley riceve la visita del tenente Kellaway, che indaga sugli atti di teppismo della Maschera e nota il suo bizzarro pigiama. Al lavoro Stan viene avvicinato anche dalla giornalista Peggy Brandt, a caccia di notizie, dopodich\u00e9 scopre che Tina fa la cantante al Coco Bongo: Stanley decide di tornare al locale in serata sotto forma di Maschera, inizialmente convinto di conquistare la donna. Non avendo denaro per la serata, The Mask rapina la banca, ridicolizzando i gangster di Tyrell, che avevano la stessa intenzione. Al locale Mask balla con Tina, proprio mentre i gangster lo riconoscono: riesce a scappare a uno scontro a fuoco, perdendo per\u00f2 un pezzo di cravatta che si ritrasforma in pigiama. Sopraggiunge Kellaway che arresta tutti e raccoglie il brandello di pigiama.\nIl mattino successivo Kellaway interroga nuovamente Stan ma non ricavando alcuna informazione. Tina torna alla banca per parlare con Stanley: i due si accordano per fare incontrare The Mask con la donna al tramonto. Stanley parla con il dottor Neuman, visto precedentemente in TV, scoprendo che la maschera sembra contenere l'anima di Loki, dio norreno delle malefatte e dell'inganno. Stan scopre che la maschera funziona solo di notte e alla sera, dopo avere incontrata Tina al parco, Mask si libera della polizia della citt\u00e0 che lo pedinava e viene salvato da Peggy; ella per\u00f2 risulta essere in combutta con Dorian Tyrell, che rapisce Stanley, indossa la maschera, diventando ancor pi\u00f9 crudele, e invia i suoi scagnozzi a recuperare il denaro rubato a casa di Stanley. Stanley viene consegnato alla polizia e passa la notte in prigione. Il cane Milo, inseguita la macchina dei gangster, attende fedele il padrone fuori dalla prigione.\nIl giorno dopo Stan riceve la visita di Tina in prigione. Tina viene intercettata da Dorian, deciso a uccidere il boss Niko. Stan vede la scena e decide di evadere, grazie a Milo, e sequestrando Kellaway. Dorian, indossata la Maschera, raggiunge il locale e uccide Niko. Poco dopo arrivano Stan, Kellaway e Milo. Tina, con un inganno, riesce a fare togliere la maschera a Dorian, che Milo ruba e riporta a Stanley: costui, in versione Mask, sgomina gli avversari e salva Tina dall'esplosivo a timer ingoiando la bomba. Alla fine con i suoi poteri da cartone animato, Stan Mask \"scarica\" Dorian nel laghetto del posto uccidendolo e bacia la ragazza, non prima di levarsi la maschera per esternare i suoi veri sentimenti per lei. Inoltre, grazie all'intervento del sindaco, Stanley riesce ad evitare il ritorno in prigione e Kellaway si limita ad arrestare gli sgherri del criminale.\nLa pellicola termina con Stanley che butta la maschera nel fiume e lui e Tina coronano il loro amore appena sbocciato con un bacio \"sfumeggiante\", senza accorgersi di Charlie e Milo che cercano di recuperare la maschera.\nProduzione.\nIl budget del film \u00e8 stato di circa $18.000.000.\nRiprese.\nIl film \u00e8 stato interamente girato in California tra agosto e ottobre del 1993 e tra le location si possono ricordare:\nAccoglienza.\nBotteghino.\nIl film \u00e8 stato un successo al botteghino, incassando $ 119 milioni a livello nazionale e oltre $ 350 milioni in tutto il mondo, diventando il secondo film di supereroi con il maggior incasso in quel momento, dietro \"Batman\". In termini di lordo globale rispetto al budget, \u00e8 stato il film pi\u00f9 redditizio di tutti i tempi basato sui fumetti. \"The Mask\" \u00e8 uno dei tre film con Carrey (gli altri sono \"Ace Ventura - L'acchiappanimali\" e \"Scemo &amp; pi\u00f9 scemo\") usciti nel 1994 che hanno contribuito a lanciare l'attore verso la superstar; \"The Mask\" \u00e8 stato il maggior successo di questi tre film sia dal punto di vista critico che commerciale.\nCritica.\nRotten Tomatoes d\u00e0 al film un punteggio di approvazione \"certificato fresco\" del 79% sulla base delle recensioni di 52 critici, con una valutazione media di 6,5/10. Il consenso del sito afferma: \"Manca forse tutte le volte che colpisce, ma l'esuberanza maniacale di Jim Carrey, l'appeal soffiante di Cameron Diaz e l'esuberanza da cartone animato generale del film tengono a galla \"The Mask\"\". Metacritic gli ha assegnato un punteggio medio ponderato di 56 su 100 sulla base delle recensioni di 12 critici, indicando \"recensioni contrastanti o nella media\". Il pubblico intervistato da CinemaScore ha assegnato al film un voto medio di \"B+\" su una scala da A+ a F.\nNel programma televisivo \"Siskel &amp; Ebert &amp; the Movies\", la coppia di critici Gene Siskel e Roger Ebert ha dato al film \"due pollici in su\". Ebert, a sua volta critico del \"Chicago Sun-Times\", ha assegnato al film 3 stelle su 4, notando Jim Carrey per la sua \"interpretazione gioiosa\".\nOpere derivate.\nUn anno dopo l'uscita del film furono prodotti un'altrettanto celebre serie televisiva animata e un videogioco omonimi. La Hasbro ha inoltre realizzato delle action figure e pupazzi sui personaggi del film.\nSequel.\nNel 2005 \u00e8 stato realizzato un seguito stand-alone, \"The Mask 2\" (\"Son of the Mask\"), che ha avuto per\u00f2 molto meno successo di pubblico e di critica."}
{"id": "733117", "revid": "228587", "url": "https://it.wikipedia.org/wiki?curid=733117", "title": "Radio libere", "text": "Le radio libere sono le emittenti radiofoniche nate in Italia dopo la liberalizzazione dell'etere sancita dalla Corte costituzionale nel 1976.\nStoria.\nIn Italia fino al 1974 i privati non potevano aprire una stazione radio. La legge riservava allo Stato l'esercizio esclusivo della radiodiffusione circolare. Le uniche eccezioni, dopo la caduta del regime fascista, erano state: Radio Sardegna (1943-1952) e Radio Ferrara (per alcuni mesi del 1946). Si ascoltava la radio pubblica (Radio Rai) e si guardava la televisione pubblica (Rai TV). Solo nel Nord Italia potevano essere ricevute in FM le tre emittenti estere che trasmettevano in lingua italiana: Radio Capodistria, Radio Monte Carlo e Radio Svizzera Italiana.\nNei primi anni '70 sull'esempio del Regno Unito, nacquero le prime radio pirata.\n. Nel 1974 intanto la Corte Costituzionale concesse ai privati la facolt\u00e0 di trasmettere via cavo in ambito locale. Fu la prima storica sentenza contro il monopolio statale. La trasmissione via etere per\u00f2 rimaneva interdetta ai privati. Per\u00f2, sentendo che i tempi stavano cambiando, alcuni pensarono che prima o poi sarebbero state liberalizzate anche le trasmissioni via etere. Senza aspettare un successivo pronunciamento, furono aperte in alcune citt\u00e0 italiane radio private via etere.\nGli apparecchi che gli italiani avevano in casa erano in grado di ricevere sia la modulazione di ampiezza (AM) che la modulazione di frequenza (FM). Per\u00f2 gli italiani erano abituati ad ascoltare la sola AM. Le radio private sfruttarono le potenzialit\u00e0 dell'FM. L'FM presentava pregi e difetti. Un limite era l'ampiezza geografica: difficilmente un'emittente poteva coprire un'intera provincia. Le radio libere trasformarono questo limite in punto di forza: nacquero programmi indirizzati a pubblici (\"target\") facilmente individuabili. I punti di forza delle radio libere, rispetto al gestore pubblico, erano invece la possibilit\u00e0 di utilizzare tecnologie nuove come la stereofonia (in questo precedettero la stessa Rai) e l'interattivit\u00e0 con gli ascoltatori, che vennero coinvolti direttamente dando loro la possibilit\u00e0 di telefonare nel corso dei programmi fornendo opinioni e commenti, oppure dando loro la possibilit\u00e0 di scegliere brani musicali di loro gradimento; molte radio cominciarono cos\u00ec a impostare palinsesti dedicati a fasce di utenza ben precise centrando la programmazione su tematiche musicali (Rock, musica italiana, folklore locale etc.) o sociali (politica \"in primis\").\nLa Rai trasmetteva in FM dagli 87,50 ai 100,00 MHz. Tutte le radio private occuparono le frequenze superiori ai 100 MHz. Alle ore 11 del 23 novembre 1974 dai colli dell\u2019Osservanza a Bologna iniziarono le trasmissioni di Radio Bologna per l'accesso pubblico, ideata dalla Cooperativa Lavoratori Informazione. Nata da un'idea di Roberto Faenza e Rino Maenza, l'emittente trasmise per otto giorni interviste, discorsi e musica. Meno di un mese dopo (dicembre 1974) Radio Parma avvi\u00f2 le trasmissioni sperimentali e, dal 1\u00ba gennaio 1975, inizi\u00f2 i programmi regolari sulla frequenza 102 MHz. \u00c8 considerata la radio privata italiana che trasmette continuativamente da pi\u00f9 anni. La prima radio libera di Milano fu Radio Milano International, che si posizion\u00f2 sui 101.00 MHz.\nNel 1976 arriv\u00f2 una seconda, decisiva, sentenza della Corte Costituzionale (n. 202 del 28 luglio 1976): venne liberalizzata la trasmissione via etere in ambito locale. Le radio libere ebbero cos\u00ec copertura legale; da allora poterono moltiplicarsi su tutto il territorio nazionale.\nIl fenomeno fu considerato, inizialmente, pi\u00f9 come una moda temporanea che come un'evoluzione del modo di concepire la radiofonia in Italia, ma nel tempo molte emittenti dimostrarono di poter competere qualitativamente con le emittenti pubbliche. La limitazione territoriale venne superata creando reti interconnesse (\"network\") che coprirono l'intero territorio nazionale. In pochi anni l'emittenza radiofonica privata si impose non pi\u00f9 come alternativa all'emittenza pubblica, ma come principale fucina di idee e di professionisti (disc jockey e tecnici) con capacit\u00e0 professionali sempre maggiori. Questo regime di concorrenza giov\u00f2 anche alla stessa Rai, che si vide costretta a puntare su trasmissioni innovative e mirate che difficilmente avrebbero avuto modo di essere realizzate senza lo stimolo della concorrenza.\nRadio Ciroma 105.7 di Cosenza, insieme a Radio Onda Rossa di Roma, Radio Onda d'Urto di Brescia, Radio 2000 Blackout, Radio Evangelo Piemonte e Radio Torino Biblica, entrambe di Torino, Radio Logos di Foggia, Radio Beckwith Evangelica di Luserna San Giovanni e Radio Voce della Speranza di Firenze, sono oggi le uniche radio libere, totalmente autogestite e autofinanziate e non commerciali, presenti nell'etere e nel panorama radiofonico italiano. \nIn Francia vanno ricordate le storiche Radio Libertaire di Parigi, Radio Canut di Lione, Radio Zinzine di Limans, Radio Primitive di Reims, Radio Dio di Saint-\u00c9tienne, R\u00e0dio Occit\u00e0nia di Tolosa, mentre in Spagna va ricordata Radio Klara 104.4 FM di Valencia, Comunit\u00e0 Valenciana, Catalonia.\nAlcune emittenti \"storiche\".\nUn'importante radio libera italiana \u00e8 Radio Popolare di Milano, tuttora esistente, nata nel 1976. A partire dai primi anni novanta, dall'esperienza di Radio Popolare e di altre radio libere italiane (tra cui Controradio di Bari, Radio Wave di Arezzo e tante altre), \u00e8 nato \"Popolare Network\", una rete di emittenti che trasmettono assieme collaborando ad alcune trasmissioni (soprattutto di informazione) trasmesse in contemporanea da tutte le emittenti.\nAnche Freeradio La Topaia 100,500 \u00e8 stata fra le primissime radio libere in Italia; nasce nel settembre 1975 in Milano su impulso di Riccardo Rompani e Marco, cui si aggiungono molto presto Massimo Torre e Daniele Lorenzano.\nFra le tante emittenti nate in quel periodo, si possono ricordare:\nDue casi particolari (non ascrivibili al fenomeno delle radio libere in senso stretto) sono quelli di Radio Sardegna (1943-1952) e Radio Ferrara, che inizi\u00f2 a trasmettere nell'aprile del 1946.\nBroadcastitalia.\nNel 2006 nasce il progetto Broadcastitalia in cui \u00e8 possibile leggere la storia delle Radio Libere Italiane, guardare delle interviste ai personaggi delle Radio ed ascoltare un repertorio di trasmissioni pirata recuperate da vecchi nastri. Broadcastitalia \u00e8 disponibile su Internet "}
{"id": "733119", "revid": "122895236", "url": "https://it.wikipedia.org/wiki?curid=733119", "title": "Ivone De Franceschi", "text": "Carriera.\nGiocatore.\nLa sua carriera \u00e8 stata soprattutto legata al Padova, dove arriva all'eta di dieci anni, e per il quale ha disputato numerose stagioni indossando per lungo tempo la fascia di capitano; \u00e8 diventato subito un idolo dei tifosi biancoscudati, che lo hanno affettuosamente soprannominato \"Checchi\".\nHa esordito in Serie A nella stagione 1998-1999 nella partita - finita (1-0). Nella stagione 1999-2000 ha vinto il Campionato portoghese con la maglia dello Sporting Lisbona.\nHa giocato inoltre per la Salernitana ChievoVerona, e .\nIl 15 giugno 2007 il giocatore ha annunciato il ritiro dall'attivit\u00e0 agonistica, motivato da un serio problema al cuore. Ha dato l'addio all'agonismo il 7 aprile 2008, allo Stadio Euganeo di Padova, con una partita a scopo benefico insieme all'amico e collega Filippo Maniero; e assieme a colleghi e amici come Alessandro Del Piero, \u00c1lvaro Recoba, Francesco Toldo, Vincenzo Iaquinta, Giuseppe Galderisi, Angelo Di Livio, Amauri, Fabio Quagliarella, Nicola Legrottaglie, David Di Michele, Gianluca Falsini e Ciro Ferrara.\nDirigente.\nHa collaborato con l'area tecnica del Padova prima in veste di team manager, poi come supervisore dell'area osservatori. Il 3 luglio 2009 \u00e8 diventato il nuovo direttore sportivo del biancoscudati, lasciando il posto il 30 giugno 2010 a Rino Foschi.. Successivamente il 21 luglio 2010 assume il ruolo di collaboratore tecnico del direttore sportivo Rino Foschi. Nell'estate del 2013, con l'avvento d'una nuova propriet\u00e0 alla guida del Padova, lascia l'incarico di collaboratore tecnico.\nIl 10 luglio 2014 diventa il nuovo direttore sportivo dell'Unione Venezia. Il 23 ottobre 2015 diventa il nuovo responsabile \"scouting\" delle annate 1998 e 1999 dell'Inter. Il 1 luglio 2020 diviene collaboratore dell'area tecnica della .."}
{"id": "733126", "revid": "123020080", "url": "https://it.wikipedia.org/wiki?curid=733126", "title": "I'm Broken", "text": "I'm Broken \u00e8 la quarta traccia dell'album \"Far Beyond Driven\" del 1994 della band groove metal Pantera, pubblicata come singolo lo stesso anno, riscuotendo subito un notevole successo, che port\u00f2 all'affermarsi del disco e della band.\n\"I'm Broken\" fu nominata per il Grammy Award alla miglior interpretazione metal nel 1995."}
{"id": "733130", "revid": "287204", "url": "https://it.wikipedia.org/wiki?curid=733130", "title": "Argonaute", "text": "Le proteine argonaute (l'accezione italiana argonauta \u00e8 meno usata) sono la componente catalitica dell\"RNA-induced silencing complex\" (comunemente chiamato RISC), il complesso riboproteico responsabile del processo di silenziamento dell'espressione genica noto come \"RNA interference\" (o RNAi).\nLe \"argonaute\" sono infatti in grado di legare i frammenti di \"small interfering RNA\" (in particolare il filamento detto \"guida\") e di svolgere attivit\u00e0 endonucleasica contro gli mRNA complementari allo stesso filamento guida. Le proteine sono anche responsabili della selezione del corretto filamento guida, nonch\u00e9 della degradazione di quello complementare (definito da alcuni \"passeggero\").\nLe proteine sono state localizzate ad elevate concentrazioni in regioni del citoplasma cellulare note come corpi citoplasmatici.\nPi\u00f9 nel dettaglio, esistono evidenze secondo cui le proteine \"argonaute\" siano le uniche ad essere sempre presenti nelle varie forme di complessi RISC. In alcuni casi, come in un RISC individuato in Drosophila melanogaster, la \"argonaute\" si \u00e8 rivelata essere l'unica proteina del complesso. Ci\u00f2 sembra suggerire che tali proteine possano essere di per s\u00e9 in grado di avviare la \"RNA interference\". \nStruttura.\nLe proteine \"argonaute\" finora individuate sono costituite di due domini. Un dominio detto PAZ all'estremit\u00e0 N-terminale ed uno PIWI al C-terminale.\nIl dominio PAZ \u00e8 coinvolto nel legame all'RNA. Tale ruolo \u00e8 stato confermato dalla cristallizzazione di un dominio PAZ legato ad una doppia elica di RNA di struttura simile ad un siRNA.\nIl dominio PIWI consiste di un canale carico positivamente, che gli conferisce le caratteristiche di RNA-binding protein, dal momento che l'acido ribonucleico \u00e8 carico negativamente. Esistono evidenze secondo cui il dominio PIWI presenti anche una struttura simile a quella di una RNAsi H. Ci\u00f2 permette di ipotizzare che sia proprio il dominio PIWI ad essere responsabile della degradazione degli mRNA bersaglio mediata dalle \"argonaute\"."}
{"id": "733155", "revid": "599013", "url": "https://it.wikipedia.org/wiki?curid=733155", "title": "Sux", "text": ""}
{"id": "733159", "revid": "254059", "url": "https://it.wikipedia.org/wiki?curid=733159", "title": "Ciampolo da Navarra", "text": "Ciamp\u00f3lo (da \"Gian Paolo\", o \"Jean Paul\"), originario del regno di Navarra, \u00e8 un personaggio della Divina Commedia di Dante Alighieri, incontrato nel canto ventiduesimo, nella quinta bolgia dell'ottavo cerchio, tra i barattieri.\nDi questo personaggio nulla si sa, se non quello che ci viene detto da Dante stesso: fu al servizio del re Tebaldo II di Navarra, (V come conte di Champagne), sotto il quale commise malversazioni. Lo stesso nome Ciampolo, peraltro, non compare nel testo, ma viene attribuito al personaggio dagli antichi commentatori. Per questo \u00e8 stato anche identificato col poeta giullaresco Rutebeuf, anch'egli attivo alla corte di re Tebaldo, del quale commemor\u00f2 la partecipazione alla Crociata di San Luigi."}
{"id": "733162", "revid": "123210665", "url": "https://it.wikipedia.org/wiki?curid=733162", "title": "Tom Atkins", "text": "Biografia.\nAtkins ha spesso interpretato agenti di polizia, e appare con una certa frequenza nelle pellicole di John Carpenter. \u00c8 noto per il suo ruolo nell'horror del 1982 \"Halloween III - Il signore della notte\", pellicola in cui interpret\u00f2 il ruolo del dottor Dan Challis, per \"Fog\", in cui interpret\u00f2 Nick Castle, per il ruolo di Michael Hunsaker in \"Arma letale\"; inoltre per quello in \"Dimensione terrore\", cult del 1987. \nAtkins interpret\u00f2 il comandante Alex Diehl nella serie TV \"Agenzia Rockford\" degli anni settanta e riprese il suo ruolo per il film degli anni novanta. Atkins ha interpretato un gran numero di personaggi per la TV nelle serie \"Baretta\", \"Professione pericolo\", \"Xena - Principessa guerriera\" e \"Walker Texas Ranger\". \u00c8 anche un interprete nelle commedie tenute al Pittsburgh Public Theater, ben noto per lo show \"The Chief\", nel quale interpreta il fondatore dei Pittsburgh Steelers, Art Rooney. "}
{"id": "733165", "revid": "114385", "url": "https://it.wikipedia.org/wiki?curid=733165", "title": "Golpe Borghese", "text": "Il golpe Borghese (citato anche come golpe dei forestali o golpe dell'Immacolata, anche \"notte di Tora Tora\", in ricordo dell'attacco giapponese a Pearl Harbor del 7 dicembre 1941) fu un tentato colpo di Stato avvenuto in Italia durante la notte tra il 7 e l'8 dicembre 1970 e organizzato da Junio Valerio Borghese, fondatore del Fronte Nazionale, in collaborazione con Avanguardia Nazionale. Il golpe fu annullato dallo stesso Borghese mentre era in corso di esecuzione, per motivi mai chiariti.\nPer evitare l'arresto, Borghese si rifugi\u00f2 in Spagna dove rimase fino alla morte, avvenuta a Cadice il 26 agosto 1974, senza mai pi\u00f9 rientrare in Italia bench\u00e9 l'ordine di cattura spiccato nei suoi confronti dalla magistratura italiana fosse stato revocato nel 1973.\nIl processo per il tentato golpe, dopo una condanna in primo grado di numerosi congiurati il 14 luglio 1978, vide la sentenza d\u2019appello del 27 novembre 1984 mandare tutti gli imputati assolti. Il 25 marzo 1986 la Cassazione conferm\u00f2 l\u2019assoluzione.\nStoria.\nIl progetto ed i piani.\nBorghese, noto anche con il soprannome di \"principe nero\", era in precedenza conosciuto per essere stato il comandante della X Flottiglia MAS fin dal 1\u00ba maggio 1943 e dopo l'8 settembre 1943 con il proprio reparto aveva aderito alla Repubblica Sociale Italiana.\nIl golpe era stato progettato dal 1969 quando vennero formati gruppi clandestini armati con stretti rapporti con le forze armate italiane. In accordo con diversi vertici militari e membri dei Ministeri, il piano prevedeva l'occupazione del Ministero dell'Interno, del Ministero della difesa, delle sedi Rai e dei mezzi di telecomunicazione (radio e telefoni) e la deportazione degli oppositori presenti nel Parlamento; era previsto anche il rapimento del presidente della Repubblica Giuseppe Saragat e l'assassinio di Angelo Vicari, a quel tempo capo della Polizia di Stato; tutto questo sarebbe stato accompagnato da un proclama ufficiale alla nazione, che Borghese stesso avrebbe letto dagli studi occupati della Rai e il cui testo fu rinvenuto tra gli effetti personali di Borghese:\nInsieme al proclama, tra le carte di Borghese fu sequestrato anche il futuro programma di governo in cui si confermava una ferma lealt\u00e0 atlantica e il piano per l'attuazione di un \"patto mediterraneo\" con Spagna, Portogallo e Grecia (Paesi all'epoca governati da regimi autoritari), l'apertura di relazioni diplomatiche con la Rhodesia e il Sudafrica e la richiesta di ingenti prestiti da parte del Presidente degli Stati Uniti per far fronte alla crisi economica nel paese in cambio dell'invio di truppe italiane nella guerra del Vietnam e nel Sud-Est asiatico.\nLa mobilitazione degli insorti.\nIl piano cominci\u00f2 a essere attuato tra il 7 e l'8 dicembre 1970, con il concentramento a Roma di diverse centinaia di congiurati, con azioni simili in diverse citt\u00e0 italiane, tra cui Milano. All'interno del Ministero dell'interno ebbe inizio anche la distribuzione di armi e munizioni ai cospiratori; il generale dell'Aeronautica militare italiana Giuseppe Casero e il colonnello Giuseppe Lo Vecchio presero posizione al Ministero della Difesa, mentre un gruppo armato del Corpo Forestale dello Stato, di 187 uomini, guidato dal maggiore Luciano Berti, partito nella notte dalla Scuola Forestale di Cittaducale (Rieti), si appost\u00f2 non lontano dalle sedi televisive della Rai e un carroarmato fu visto percorrere la via Tiburtina dalla caserma \"E. Bianchi\" fino alla stazione Termini, dagli abitanti dei quartieri, per poi ripiegare dopo poche ore.\nA Milano, invece, si organizz\u00f2 l'occupazione di Sesto San Giovanni tramite un reparto al comando del colonnello dell'esercito Amos Spiazzi.\nL'annullamento improvviso e la scoperta.\nIl golpe era in fase di avanzata esecuzione quando improvvisamente, quella stessa notte, alle ore 01:49, subito dopo aver ricevuto una telefonata da una personalit\u00e0 ancora non accertata, Borghese stesso ne ordin\u00f2 l'immediato annullamento. Su chi fu l\u2019autore della telefonata ultimativa a Borghese le tesi maggiormente accreditate dagli storici sono due. La prima indica in Licio Gelli l\u2019autore della telefonata: l\u2019avrebbe fatta subito dopo essere uscito dal Quirinale, dopo aver abbandonato il progetto di rapimento del Presidente della Repubblica, Giuseppe Saragat. La seconda ritiene che fu il segretario di Giulio Andreotti, Gilberto Bernabei, a bloccare il Golpe per conto dello stesso Andreotti che seguiva da lontano l\u2019evolversi della situazione. Chiunque sia stato, va evidenziato che avevano linee politiche similari e potrebbe anche essere che abbiano agito congiuntamente.\nLe motivazioni di Borghese per questo improvviso ordine a poche ore dall'attuazione effettiva del piano non sono ancora certe ed esenti da una possibile smentita. Secondo la testimonianza di Amos Spiazzi, il golpe sarebbe stato in realt\u00e0 fittizio: immediatamente represso dalle forze governative tramite un piano di emergenza chiamato \"Esigenza Triangolo\", sarebbe stato ideato come pretesto per consentire al governo democristiano di emanare leggi speciali. Il tentativo di golpe venne reso noto dal governo italiano tre mesi dopo, il 17 marzo 1971; in quello stesso anno Borghese, destinatario di un ordine di cattura, ripar\u00f2 in esilio in Spagna.\nLe indagini e i processi.\nLa prima inchiesta del 1971.\nI giornali italiani diedero ampio risalto alla vicenda: \"Paese Sera\" titol\u00f2 \"Piano eversivo contro la repubblica, scoperto piano di estrema destra\". Il 18 marzo 1971 il sostituto procuratore di Roma Claudio Vitalone firm\u00f2 i mandati di arresto con l'accusa di usurpazione dei poteri dello stato e cospirazione per il costruttore edile Remo Orlandini, Mario Rosa, Sandro Saccucci, Giuseppe Lo Vecchio e Junio Valerio Borghese. Interrogato poco dopo, Spiazzi testimoni\u00f2 di aver incrociato durante il tragitto sull'autostrada A4 all'altezza di Sesto San Giovanni quella notte numerose autocolonne militari oltre la sua. Secondo quanto dichiarato, il suo spostamento non sarebbe da fraintendersi con una sua particolare importanza rispetto a quella di altri reparti, ma al fatto che lui fu l'unico militare a dare testimonianza pubblica di ci\u00f2 che avvenne quella notte; a essere mobilitato (similmente al suo reparto) fu l'intero esercito italiano e l'Arma dei Carabinieri, in ogni parte d'Italia.\nNell'inchiesta giudiziaria del 1971, Vito Miceli, Direttore del SID (Servizio Informazioni Difesa), mantenne costantemente un atteggiamento reticente, negando sia la concreta rilevanza dell'azione di Borghese, sia la complicit\u00e0 degli apparati di sicurezza (anche se lui stesso, in un colloquio con il capo di stato maggiore della Difesa, era incorso in un'involontaria confessione della sua ampia conoscenza del piano). Miceli era subentrato nel 1970 a Eugenio Henke che aveva assunto importanti incarichi militari; fino ad allora Miceli aveva diretto il SIOS esercito e, probabilmente, da lunga data aveva sentore del golpe Borghese. Formalmente per\u00f2 ne ebbe notizia dal suo subordinato (Ufficio \u00abD\u00bb) Gasca Queirazza, che Miceli invit\u00f2 a non immischiarsi, posto che sarebbe intervenuto personalmente. Ci\u00f2 che effettivamente avvenne fu che i golpisti, opportunamente messi sull'avviso, poterono desistere dall'occupazione del Viminale senza patirne conseguenze. Le indagini svolte successivamente dal SID furono mantenute strettamente circoscritte all'ambito del servizio, salvo una scarna informativa all'ufficio politico della questura di Roma.\nLa Procura della Repubblica di Roma dispose l'archiviazione dell'indagine del 1971 per mancanza di prove. Tra il 1971 e il 1974 si tent\u00f2 di avallare nell'opinione pubblica italiana il convincimento che si fosse trattato dell'\"operazione grottesca di un manipolo di vegliardi\". Un'inchiesta del 1972, condotta da Gian Adelio Maletti e Antonio Labruna (Ufficio \u00abD\u00bb del SID), aveva invece appurato una solida intesa tra Borghese, Miceli e Orlandini, e persino la singolare circostanza che un armatore di Civitavecchia aveva messo a disposizione i propri mercantili per trasportare nelle Isole Lipari le persone catturate dai golpisti. Una parte da protagonista sarebbe stata svolta dal dirigente Selenia Hugh Fenwick, che secondo Orlandini avrebbe funto da ufficiale di collegamento tra Borghese e Nixon, posto che il presidente USA sarebbe stato propenso a sostenere l'azione eversiva in parola.\nLa seconda inchiesta del 1974.\nL'informativa Labruna-Maletti venne poi trasmessa da Andreotti alla procura della Repubblica di Roma il 15 settembre 1974, ma non si tratt\u00f2 di impulso alle indagini, bens\u00ec di un tentativo di ostacolare quelle coeve dei giudici di Torino e Padova, effettivamente culminato nell'ordinanza del giudice istruttore capitolino Filippo Fiore, che statuiva \u2014 riguardo Miceli \u2014 che \u00abnon era partecipe delle cose criminose\u00bb, declassandone l'apporto al rango di mero favoreggiamento. Vi sono fondati motivi per ritenere intrinsecamente finalizzata al depistaggio l'intera \"inchiesta Maletti\" sul golpe Borghese: infatti, scaturiva per lo pi\u00f9 dalle dichiarazioni di Orlandini, dissimulando invece la conoscenza che il SID \u2014 autonomamente e ben prima \u2014 aveva su tutta la questione.\nLa procura della Repubblica di Roma riapr\u00ec l'istruttoria il 15 settembre 1974 e spicc\u00f2 nuovi arresti formulando ulteriori accuse Nel 1975, le conclusioni del procedimento giudiziario saranno sostanzialmente in linea con gli intendimenti del SID. \nIl processo di primo grado del 1977.\nIl 30 maggio 1977 cominci\u00f2 il processo per il golpe a 48 imputati. Remo Orlandini dichiar\u00f2 che la notte dell'8 dicembre, dopo l'avvio dell'operazione, ricevette una telefonata da Borghese il quale gli ordinava di rientrare, ma il motivo del contrordine era sconosciuto. Nel 1978 la Corte d'assise di Roma assolse comunque Miceli anche dall'accusa di favoreggiamento, dopo che gi\u00e0 era stata accantonata la pi\u00f9 grave ipotesi incriminatoria di cospirazione.\nIl giudizio di appello del 1984.\nIl giudizio d'appello per il fallito golpe si concluse in Corte d'Assise, il 29 novembre 1984 con una complessiva assoluzione, con la formula \"perch\u00e9 il fatto non sussiste\" persino per gli imputati che avevano ammesso di aver preso parte al noto evento. I giudici disposero l'assoluzione di tutti i 48 imputati dall'accusa di cospirazione politica, aggiungendo che tutto ci\u00f2 che era successo non era che il parto di un \u00abconciliabolo di 4 o 5 sessantenni\u00bb. La sentenza, riformando completamente la decisione di primo grado, si limitava per il resto a ridurre le condanne che erano state inflitte nel luglio del 1978 ad alcuni imputati minori per il reato di detenzione e porto di armi da fuoco.\nIl giudizio finale della Cassazione nel 1986.\nLa Suprema Corte conferm\u00f2, il 25 marzo 1986, l\u2019assoluzione di tutti gli imputati, compresi, come in secondo grado, i rei confessi.\nI soggetti coinvolti.\nIl ruolo degli USA.\nSulla base di documenti desecretati negli anni 1990 il tentato colpo di Stato avrebbe avuto appoggi internazionali; l'ambasciatore statunitense a Roma, Graham Martin, il 7 agosto 1970 aveva inviato un rapporto al Dipartimento di Stato su una conversazione intercorsa con un uomo d'affari che si ritiene essere Hugh Hammond Fenwick. Il \"businessman\" era stato avvicinato da Adriano Monti, il quale \u2014 delineato per sommi capi il progetto del golpe \u2014 aveva cercato di sondare l'atteggiamento che l'amministrazione statunitense avrebbe assunto nei confronti degli insorgenti.\nMonti ha raccontato nella sua opera \"Il golpe Borghese\" la concretezza dei propositi di Borghese, nonch\u00e9 sul sostanziale \"placet\" degli Stati Uniti. Nei primi mesi del 1970, su istruzioni di Borghese e Orlandini, Monti era volato a Madrid, dove aveva conferito con Otto Skorzeny \u2014 un uomo con importanti trascorsi nelle SS-Oberf\u00fchrer, comandante del gruppo speciale \"Oranienburg\" dell'Amt VI dell'RSHA dall'aprile 1943; comandante di divisione sull'Oder, gennaio 1943; nel 1947 fu assolto dall'accusa di \"condotta criminosa\" in relazione alla offensiva delle Ardenne che poi era divenuto una pedina di primo piano della \"rete Gehlen\".Skorzeny, ben introdotto presso la CIA, dichiar\u00f2 che gli USA non avrebbero obiettato sull'ipotesi golpista, purch\u00e9 l'instauranda giunta militare avesse espresso prontamente una leadership \"centro-democratica\", conforme ai gusti dell'opinione pubblica e del Congresso statunitensi.\nDopo questo colloquio preliminare Monti \u2014 per il tramite di Fenwick \u2014 avrebbe ottenuto un incontro con Herbert Klein, all'epoca collaboratore di Kissinger, che dett\u00f2 le condizioni alle quali il governo USA non avrebbe contrastato l'azione eversiva:\nNel 1971, dopo che la trama Borghese era stata oggetto di un articolo di \"Paese Sera,\" Martin scrisse nuovamente al Dipartimento di Stato, sposando la tesi del \"golpe dei pensionati\".\nIl ruolo di Adriano Monti fu invece quello di fare da \"mediatore\" per accertare il gradimento o meno del golpe in ambienti esteri. Nel 2004 si \u00e8 scoperto infatti che il piano di Borghese era noto al governo degli Stati Uniti d'America; Monti era in collegamento con l'ambasciata americana attraverso Fenwick, il quale, subito dopo l'arresto di Monti, fugg\u00ec negli USA con un aereo appositamente predisposto. Monti, inoltre, si rec\u00f2 a Madrid per incontrare il tedesco Otto Skorzeny, amico di Borghese, che aveva preso parte alla liberazione di Mussolini il 12 settembre 1943. L'incontro fu necessario per confermare l'\"avallo\" statunitense al golpe, che fu dato, a condizione per\u00f2 che fosse assicurato il coinvolgimento di un personaggio politico italiano \"di garanzia\". Il nome indicato fu quello di Giulio Andreotti, che sarebbe dovuto diventare una sorta di presidente \"in pectore\" del governo post-golpe. Monti tuttavia non seppe se Andreotti fosse al corrente dell'indicazione statunitense. Venne accertato che la colonna delle guardie forestali, comandata dal maggiore Berti, da Rieti si diresse verso Roma, arrestandosi sulla via Olimpica. Questa marcia venne in seguito giustificata come \u00abuna coincidenza\u00bb.\nNella relazione dell'ambasciatore Martin, si ricordava come il dibattito interno al Dipartimento di Stato sull'opportunit\u00e0 di sovvertire l'assetto politico italiano durasse da molto tempo, ma l\"affaire\" Borghese aveva recentemente conferito drammatica attualit\u00e0 a quella che poteva parere una pura esercitazione speculativa di analisti.\nIn particolare, Miceli (direttore SIOS pro tempore) aveva incontrato l'addetto militare presso l'ambasciata americana, James Clavio, sottoponendo a questo consigliere diplomatico il nastro di una registrazione in cui un presunto uomo politico italiano (ignoto) faceva oscuramente riferimento a un \"colpo militare\" che poteva svolgersi \"intorno a ferragosto\". Questa discutibile prova era asseverata dal fatto che \u2014 a detta di Miceli \u2014 vari ufficiali italiani avrebbero ricevuto lettere, esortanti all'insurrezione; una successiva indagine del Miceli stesso avrebbe individuato Borghese quale autore delle missive.\nIl Segretario di Stato USA del tempo, William Rogers, replic\u00f2 a Martin manifestando dubbi sulle probabilit\u00e0 di riuscita del complotto, ma anche commentando parti del \"dossier\" Martin tuttora non esaminabili. Il Segretario di Stato concludeva chiedendo al diplomatico se fosse il caso di avvisare Saragat o il premier Colombo.\nL'ambasciatore faceva seguito a stretto giro, riferendo al suo superiore di aver invitato l'ammiraglio Henke ad approfondire le sue conoscenze su Borghese e sul Fronte Nazionale. Henke aveva prontamente interessato il Capo dello stato maggiore Difesa, Enzo Marchesi, e il ministro della difesa in carica, Tanassi: poich\u00e9 quest'ultimo era vicinissimo al suo compagno di partito (PSDI) Saragat, Rogers riteneva superflua ogni ulteriore iniziativa in proposito.\nRisulterebbe quindi la conoscenza da parte del governo USA delle intenzioni del principe Junio Valerio, mentre permangono dubbi sul livello di partecipazione. Un rapporto dei servizi segreti italiani, allegato ai lavori della commissione parlamentare d'inchiesta sulla P2, afferma che i golpisti erano in contatto con membri della NATO, tanto che quattro navi NATO erano in allerta a Malta. In una puntata della trasmissione RAI \"La Storia siamo noi\" del 2005, Monti dichiar\u00f2 che il democristiano designato al descritto ruolo di traghettatore era Andreotti, pur precisando di ignorare se questi fosse informato e/o favorevole riguardo a un simile disegno.\nIl coinvolgimento della P2.\n\u00c8 stato inoltre accertato che nel dicembre 1970 Licio Gelli e la loggia massonica P2 siano stati coinvolti nel tentato colpo di Stato, secondo quanto riportati in un \"dossier\" del servizio informazioni difesa redatto dal generale Gianadelio Maletti e dal colonnello Sandro Romagnoli e consegnato da Giulio Andreotti nel 1974 alla Procura della Repubblica di Roma.\nIn esso erano descritti il piano e gli obiettivi del golpe, portando alla luce nuove informazioni. Interrogato dalla magistratura, Andreotti dichiar\u00f2 che ritenne di dover tagliare quelle parti del dossier per non renderle pubbliche, in quanto tali informazioni erano \u00abinessenziali\u00bb per il processo in corso e, anzi, avrebbero potuto risultare \u00abinutilmente nocive\u00bb per i personaggi ivi citati poich\u00e9 non c'erano prove certe, ma fu accertato che tra i nominativi espunti figuravano quelli di Giovanni Torrisi, successivamente Capo di stato maggiore della Difesa tra il 1980 e il 1981, e i nomi e la compartecipazione della P2 e di Licio Gelli, che si sarebbe dovuto occupare del rapimento dell'allora Presidente della Repubblica Giuseppe Saragat.\nTuttavia nel 1991 il giudice Guido Salvini acquis\u00ec dall'ex capitano Antonio Labruna (che lavorava per il Reparto D del SID) alcune registrazioni di interrogatori effettuati nel 1974 dal colonnello Romagnoli nei confronti di Torquato Nicoli e Maurizio Degli Innocenti (esponenti del Fronte Nazionale di Borghese), nelle quali si parlava di personaggi coinvolti nel golpe e non citati nel rapporto del SID: si faceva il nome di Giovanni Torrisi, successivamente capo di stato maggiore della Difesa tra il 1980 e il 1981; inoltre venivano fatti riferimenti a Licio Gelli, che si doveva occupare del rapimento del Presidente della Repubblica Giuseppe Saragat.\nIl ruolo di Cosa Nostra e della 'Ndrangheta.\nSecondo quanto riportato negli interrogatori del 1974 Nicoli e Degli Innocenti facevano rivelazioni sulla presenza a Roma, la notte tra il 7 e l'8 dicembre 1970, di alcuni esponenti siciliani di \"cosa nostra\" che avevano il compito di uccidere Vicari. Il coinvolgimento dell'organizzazione mafiosa venne confermato nel decennio successivo dai collaboratori di giustizia Tommaso Buscetta e Antonino Calderone, i quali rievocarono la vicenda nel corso del processo Andreotti. La loro audizione \u00e8 stata riassunta in questi termini nella requisitoria dei pubblici ministeri Scarpinato e Lo Forte:\nAnche la 'Ndrangheta avrebbe avuto un ruolo nel \"golpe\": secondo quanto dichiarato nel 1992 dal collaboratore di giustizia Giacomo Lauro nell'estate del 1970 avvenne un incontro a Reggio Calabria tra i capibastone dei De Stefano Paolo e Giorgio e il principe Borghese attraverso l'avvocato Paolo Romeo ('ndranghetista ed esponente di Avanguardia Nazionale) per discutere sul colpo di stato. Secondo la testimonianza dell'ex estremista nero Vincenzo Vinciguerra, l'organizzazione criminale avrebbe messo in azione 4.000 uomini per il colpo di Stato.\nLe menzioni nel \"testamento Borghese\".\nNell'ambito di uno studio di consulenza tecnica commissionato ad Aldo Sabino Giannuli e inviato alla commissione Stragi relativo al procedimento penale sulla strage di Piazza della Loggia e sul \"Noto Servizio\" \u00e8 emerso un documento, attribuito verosimilmente a Borghese, che parla di altri soggetti coinvolti nella vicenda.\nSi tratta di uno scritto di natura apologetica, con cui il vecchio comandante della X MAS tenterebbe di allontanare da s\u00e9 i sospetti di tradimento che vi erano nell'ambiente dell'estrema destra. Il documento, concepito per un uso strettamente privato, era stato rinvenuto in modo quasi casuale dentro a un mobile gi\u00e0 di propriet\u00e0 di Enrico de Boccard, ex-esponente della RSI, giornalista-scrittore, cofondatore dell'Istituto di studi militari Alberto Pollio e organizzatore, a Roma, il 3 maggio del 1965 del Convegno dell'Hotel Parco dei Principi sulla guerra rivoluzionaria, finanziato dallo Stato Maggiore dell'Esercito.\nIl \"testamento\" confermerebbe la tesi dell'apporto fattivo statunitense: James Jesus Angleton si sarebbe adoperato per mettere in contatto Borghese con uomini del Dipartimento di Stato e della NATO. In effetti, quella che Borghese definirebbe \"ventennale amicizia\" e \"vera fraternit\u00e0\" trova riscontro nell'episodio in cui l'americano lo salv\u00f2 dai partigiani, travestendolo da suo commilitone nel 1945. Il testo contiene inoltre la raccomandazione di affidare subito il governo provvisorio a Giulio Andreotti.\nIn sintesi secondo quanto presente nel documento il fallimento del golpe sarebbe ascrivibile a una fuga di notizie partita da un ignoto capitano del SIOS, che avrebbe informato il generale Renzo Apollonio, (un sopravvissuto all'eccidio di Cefalonia) che a sua volta ne parl\u00f2 con il colonnello Giorgio Genovesi, e quest'ultimo ne parl\u00f2 con Miceli. Ripercorrendo la linea gerarchica (Bernabei e Clavio), alla fine la falla nella segretezza avrebbe indotto Andreotti a impartire il famoso contrordine.\nLe ipotesi e le speculazioni successive.\nNon sono mai state chiarite le motivazioni dell'annullamento da parte di Borghese, tuttavia \u00e8 stato ipotizzato che l'iniziativa di occultare i nomi di maggior rilievo nelle varie inchieste si debba far risalire ad Andreotti, che al tempo era ministro della Difesa, ma l'interessato ribatt\u00e9 che i vertici politici avevano voluto soltanto proteggere le persone la cui partecipazione al complotto non era assodata. Viene inoltre ritenuta acquisita la cooperazione di parte della massoneria italiana nella conduzione del tentato colpo di Stato, segnatamente con la programmata iniziazione di quattrocento ufficiali. In particolare, emersero i nomi di Gavino Matta e Giovanni Ghinazzi, entrambi della \"loggia coperta\" denominata \"comunione di Piazza del Ges\u00f9\", ed entrambi veterani falangisti della guerra di Spagna, ove oltre Borghese altri congiurati trovarono asilo. Altri congiurati non furono altrettanto fortunati o tempestivi, ma comunque per tutti fu garantito nei fatti un trattamento restrittivo di favore, consistente nella detenzione in agiate cliniche private, a causa di supposte condizioni critiche di salute come ad esempio Sandro Saccucci e Remo Orlandini; quest'ultimo, che aveva da anni rapporti con elementi del SIOS, articolazione dei servizi segreti italiani nell'esercito, ricevette anche, nel luogo ove era trattenuto, la visita di Miceli, che gli promise protezione in cambio del suo silenzio.\n\u00c8 stata suggerita una diretta connessione tra il golpe Borghese e l'attivit\u00e0 (mai completamente chiarita) della rete Gladio.\nIl colpo di Stato in questione sarebbe stato appoggiato anche da Luciano Liggio, Gaetano Badalamenti e Stefano Bontate, ovvero dai vertici mafiosi del tempo. Di \"certi passaggi del golpe Borghese, (...) in cui sicuramente era coinvolta la mafia siciliana\" parl\u00f2 anche Giovanni Falcone dinanzi alla Commissione antimafia nel 1988.\nMentre rimane un mistero se il fallito golpe dell'8 dicembre fosse in realt\u00e0 solo una specie di prova generale per l'azione effettiva, quello che sembra sicuro \u00e8 che Borghese rappresentava comunque una pedina di un gioco pi\u00f9 grande di lui, che gli sarebbe stato programmaticamente tolto di mano al momento previsto, consentendo l'attuazione di una serie di misure di sicurezza analoghe a quelle teorizzate nel pi\u00f9 volte citato \"Piano Solo.\" Sempre dalla medesima fonte, apprendiamo del ruolo di istigatore che Guido Giannettini avrebbe svolto presso alcuni quadri dell'Arma affinch\u00e9 aderissero alla congiura. Secondo la Commissione parlamentare d'inchiesta sulla loggia P2, fu Licio Gelli a impartire il contrordine ai cospiratori per farli rientrare nei ranghi. Vi sono risultanze processuali dei contatti di Gelli con i servizi e con i carabinieri in vista del colpo di Stato. Quasi trent'anni pi\u00f9 tardi \u00e8 emerso come Gelli fosse stato uno dei primi associati al Fronte Nazionale e che al tempo del golpe Borghese migliaia di ufficiali massoni partecipavano a sodalizi eversivi. Parimenti da fonte processuale sarebbe ipotizzabile che Gelli avesse avuto la missione di catturare il presidente Saragat.\n\u00c8 da ritenere che l'ordine di abbandonare il golpe sia conseguenza di un aspro dibattito, negli ambienti reazionari, tra chi auspicava un'immediata soluzione forte (presa materiale del potere), e chi era fautore di una condotta maggiormente politica dell'affare, sia pure eventualmente con qualche accorgimento non del tutto legale.\nIn una puntata del programma \"La storia siamo noi\" condotta da Giovanni Minoli e trasmessa dalla Rai nel 2010, si \u00e8 presentata la documentata visione dello stop al golpe come di un ordine proveniente dai servizi americani, che avrebbero dato il loro beneplacito al proseguimento del colpo di mano solo nel caso che al vertice del nuovo assetto politico fosse stato posto Giulio Andreotti il quale avrebbe invece rifiutato. Questa ipotesi, ovviamente, non esclude la precedente, ma piuttosto la integra."}
{"id": "733166", "revid": "113098944", "url": "https://it.wikipedia.org/wiki?curid=733166", "title": "Frate Gomita", "text": "Egli in realt\u00e0 non viene incontrato direttamente, ma citato da un suo compagno di pena, Ciampolo da Navarra, che lo definisce \"vasel d'ogni froda\": vicario di Nino Visconti che resse il giudicato di Gallura in Sardegna, commise abbondanti malversazioni fin quando non lasci\u00f2 evadere dei prigionieri dietro riscatto, crimine per il quale venne impiccato."}
