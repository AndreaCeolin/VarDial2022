{"id": "765256", "revid": "419591", "url": "https://it.wikipedia.org/wiki?curid=765256", "title": "Pedale (musica)", "text": "Nella teoria musicale, un pedale \u00e8 una nota (o un gruppo di note) di lunga durata, quasi sempre nel registro basso, cui spesso si aggiunge un'armonia dissonante in altre voci. Il termine proviene dalla musica per organo, per la capacit\u00e0 di questo strumento di tenere a lungo delle note, solitamente suonate con la pedaliera.\nSe le note di pedale sono due, tre, si parla di \"pedale doppio\", \"triplo\" ecc. Un pedale che suona nella parte acuta del registro anzich\u00e9 in quella grave si chiama \"pedale invertito\". Un pedale nelle parti interne \u00e8 detto invece \"interno\". Se la nota non \u00e8 semplicemente tenuta, ma fiorita con note di volta, o con abbellimenti di qualunque genere, si parla di \"pedale ornato\".\nIl pedale \u00e8 problematico da realizzare su alcuni strumenti che smorzano naturalmente il suono, come il pianoforte o il clavicembalo. Per ovviare a questa deficienza, spesso il pedale si realizza ripetendo ad intervalli la stessa nota, oppure ornandola (ad esempio con un trillo).\nUtilizzo.\nIl pedale \u00e8 di utilizzo assai antico; esso, infatti, si trova gi\u00e0 menzionato nell'Ars cantus mensurabilis (ca. 1250) attribuita a Francone da Colonia, col nome di \"organicus punctus\".\nNella musica moderna, il pedale \u00e8 spesso impiegato nella sezione che precede immediatamente la conclusione di un brano di grandi proporzioni, o di una sua sezione importante. In questo senso esso si trova spesso alla fine dell'esposizione e della ripresa nella forma sonata, o nella parte finale delle fughe e di altre composizioni polifoniche. Il pedale si pu\u00f2 trovare indifferentemente su qualunque grado della scala, ma \u00e8 molto pi\u00f9 comune sulla tonica o sulla dominante.\nSecondo le regole dell'armonia di scuola, un pedale ha l'obbligo di essere consonante solo con l'accordo di entrata e di uscita, potendo invece presentare dissonanze anche assai aspre con le armonie intermedie. Ci\u00f2 crea un effetto caratteristico, nel quale le modulazioni passeggere degli accordi intermedi sono tutte sentite \"relativamente\" alla nota di pedale, che ribadisce il centro tonale del brano (o di una sua sezione importante).\nEsempi di musica jazz che fa uso di un pedale sono: \"Satin Doll\" (introduzione) di Duke Ellington, \"Skidoo\" di Bill Evans, \"Agitation\" di Miles Davis, \"Dolphin Dance\" di Herbie Hancock, \"Lakes\" di Pat Metheny e \"Naima\" di John Coltrane. Il pedale, data la sua grande semplicit\u00e0 di realizzazione, \u00e8 infine molto utilizzato nella musica popolare.\nCanzoni che usano il pedale sono: \"Fly like an Eagle\" della Steve Miller Band, \"Superstition \" di Stevie Wonder e \"Crazy\" di Seal."}
{"id": "765264", "revid": "14691", "url": "https://it.wikipedia.org/wiki?curid=765264", "title": "Cape of Good Hope", "text": ""}
{"id": "765265", "revid": "78273", "url": "https://it.wikipedia.org/wiki?curid=765265", "title": "Parco Nazionale Kruger", "text": ""}
{"id": "765266", "revid": "19933", "url": "https://it.wikipedia.org/wiki?curid=765266", "title": "CRDA", "text": ""}
{"id": "765271", "revid": "1318658", "url": "https://it.wikipedia.org/wiki?curid=765271", "title": "Isole sub-antartiche della Nuova Zelanda", "text": "I cinque arcipelaghi pi\u00f9 meridionali che fanno parte delle Isole esterne della Nuova Zelanda formano il gruppo che viene chiamato Isole sub-antartiche della Nuova Zelanda. Tutte queste isole sono inserite nell'elenco dei Patrimoni dell'umanit\u00e0 dell'UNESCO.\nFino al 1995 un gruppo di ricercatori stazionava permanentemente in una stazione meteorologica che si trovava nelle Isole Campbell. Da allora le isole sono rimaste tutte disabitate.\nDescrizione.\nLe isole sub-antartiche neozelandesi sono:\nAd ovest di queste isole si trova l'isola Macquarie, appartenente all'Australia ma che ha molto in comune con le isole sub-antartiche neozelandesi.\nLa Nuova Zelanda, in base al trattato antartico, ha rivendicazioni territoriali su alcune isole vicine al continente antartico, e precisamente su:\nDi queste, l'isola di Ross \u00e8 abitata da svariati team di ricercatori scientifici in diverse stazioni di ricerca."}
{"id": "765273", "revid": "2037294", "url": "https://it.wikipedia.org/wiki?curid=765273", "title": "Georgette Heyer", "text": "Biografia.\nIl suo primo romanzo pubblicato fu \"La falena nera\", scritto a diciassette anni per divertire il fratellino minore Boris, convalescente. Venne proposto ad un editore e pubblicato nel 1921 con grande successo. Si spos\u00f2 con Ronald Rougier, un ingegnere minerario che viaggiava molto: la moglie lo segu\u00ec in Tanganica ed in Macedonia.\nRitornata in Inghilterra nel 1929, nel 1932 ebbe il suo primo ed unico figlio, Richard.\nI primi romanzi storici di Heyer sono per lo pi\u00f9 ambientati nel XVIII secolo e comprendono \n\"Beauvallet\" e \"Masquerade\" (in italiano). Successivamente, la scrittrice crea i suoi lavori pi\u00f9 originali, ambientati nel periodo della Reggenza: tra questi si ricordano \"Venetia\", \"Il gioco degli equivoci\" e \"Il dandy della reggenza\".\nScrive anche romanzi gialli, ambientati in Inghilterra tra la Prima e la Seconda guerra mondiale, molti dei quali hanno la classica ambientazione da casa di campagna. \nInoltre, scrive romanzi storici, ambientati in periodi diversi, e anche vari racconti. L'ultimo lavoro, \"My Lord John\", \u00e8 stato pubblicato postumo."}
{"id": "765282", "revid": "10548", "url": "https://it.wikipedia.org/wiki?curid=765282", "title": "Palazzo delle Poste di Taranto", "text": ""}
{"id": "765286", "revid": "6923", "url": "https://it.wikipedia.org/wiki?curid=765286", "title": "Pianoro Cricket Club", "text": "Il Pianoro Cricket Club nasce nel 1989 a Pianoro, (BO). Pi\u00f9 precisamente \u00e8 nella localit\u00e0 di Rastignano che ha sede il Pianoro CC, da anni ai vertici assoluti nazionali ed europei di cricket.\nIn Ottobre 2016 vince la sua sesta \"Coppa Italia\", dopo qualche anno di digiuno della squadra maggiore."}
{"id": "765289", "revid": "30297", "url": "https://it.wikipedia.org/wiki?curid=765289", "title": "Pianoro Tecnessenze", "text": ""}
{"id": "765299", "revid": "155613", "url": "https://it.wikipedia.org/wiki?curid=765299", "title": "Palazzo delle Poste", "text": "L'espressione Palazzo delle Poste pu\u00f2 fare riferimento a diversi palazzi:"}
{"id": "765306", "revid": "1957733", "url": "https://it.wikipedia.org/wiki?curid=765306", "title": "Reticolocita", "text": "I reticolociti sono degli eritrociti giovani, privi di nucleo cellulare, che sono stati appena immessi nel circolo sanguigno e conservano per qualche tempo (circa 24 h) un esiguo numero di ribosomi.\nI Ribosomi vengono conservati per continuare a produrre emoglobina.\n\u00c8 proprio questa caratteristica a determinare la loro denominazione. Infatti con una particolare colorazione (blu cresile brillante) precipitano sotto forma di sostanza granulosa e filamentosa: \"reticolare\".\nCostituiscono lo 0,5-1,5% degli eritrociti in circolo. La percentuale di reticolociti nel sangue circolante rappresenta un indice approssimativo della funzionalit\u00e0 del midollo osseo rosso.\nNegli eritrociti, e nei reticolociti in particolare, possono essere visibili alcuni inclusi citoplasmatici: i Corpi di Jolly e gli anelli di Cabot."}
{"id": "765308", "revid": "87909", "url": "https://it.wikipedia.org/wiki?curid=765308", "title": "Lavoratori di tutto il mondo, unitevi!", "text": ""}
{"id": "765310", "revid": "1305772", "url": "https://it.wikipedia.org/wiki?curid=765310", "title": "Eracliano", "text": ""}
{"id": "765311", "revid": "212348", "url": "https://it.wikipedia.org/wiki?curid=765311", "title": "Supremi Apostolatus Officio", "text": "Supremi Apostolatus Officio (che in latino significa: \"Dall'ufficio del Supremo Apostolato\") \u00e8 un'enciclica di papa Leone XIII, datata al 1\u00ba settembre 1883.\nIn questa enciclica \u00e8 stato decretato che la solennit\u00e0 della Madonna del Rosario sia celebrata con speciale devozione in tutto il mondo cattolico, e che dal primo giorno del mese di ottobre sino al due del successivo novembre in tutte le Chiese parrocchiali del mondo si recitino almeno cinque decine del Rosario, con l'aggiunta delle Litanie Lauretane.\nOggetto di decreto \u00e8 altres\u00ec che, quando il popolo si raccoglie per tali preghiere, o si offra il santo Sacrificio della Messa, oppure si esponga solennemente il Santissimo Sacramento, alla fine s'impartisca ai presenti la Benedizione con l'Ostia."}
{"id": "765312", "revid": "767487", "url": "https://it.wikipedia.org/wiki?curid=765312", "title": "Sly Stone", "text": "Carriera musicale.\nInizi.\nLa famiglia Stewart era costituita da un nutrito nucleo della classe media molto religioso ed originario di Dallas, Texas. K.C. e Alpha Stewart crebbero i loro figli educandoli alla luce dei dettami religiosi della Church of God in Christ ed incoraggiarono il loro talento musicale in casa. Nato il 15 marzo 1943, Sylvester Stewart era il secondo di cinque figli cresciuti a Vallejo, nella zona nord della San Francisco Bay Area. Dopo che la famiglia si trasfer\u00ec da Denton, in Texas, a Vallejo, Sylvester e suo fratello Freddie e le loro sorelle Rose e Vaetta formarono il gruppo \"The Stewart Four\" quando ancora erano bambini, esibendosi in canti gospel in chiesa e riuscendo persino ad incidere nel 1952 un singolo su 78 giri a diffusione locale intitolato \"On the Battlefield\" (lato b: \"Walking in Jesus' Name\"). La sorella maggiore, Loretta, fu l'unica figlia degli Stewart a non intraprendere una carriera musicale. Tutti gli altri Stewart avrebbero in seguito adottato il cognome d'arte \"Stone\" diventando membri della band Sly &amp; the Family Stone.\nSylvester era ritenuto un bambino prodigio dotato di un talento musicale raro fin dalla pi\u00f9 giovane et\u00e0. A soli sette anni, Sylvester inizi\u00f2 anche a padroneggiare in maniera egregia l'uso delle tastiere. A undici anni sapeva suonare la chitarra, il basso, e anche la batteria.\nMentre frequentava le scuole superiori, Sylvester impar\u00f2 a suonare un gran numero di strumenti, specializzandosi nella chitarra, e si un\u00ec a diverse band musicali studentesche. Una di queste erano i \"The Viscaynes\", un gruppo doo-wop nel quale Sylvester e un suo amico filippino, Frank Arelano, erano gli unici membri a non essere di razza bianca. Il fatto che il gruppo fosse interrazziale rese i Viscaynes \"hip\" agli occhi del pubblico, e ispir\u00f2 in seguito a Sylvester l'idea della multiculturale \"Family Stone\". I Viscaynes pubblicarono qualche singolo locale, inclusi i brani \"Yellow Moon\" e \"Stop What You Are\"; durante lo stesso periodo, Sylvester registr\u00f2 anche qualche singolo da solista a nome \"Danny Stewart\". Insieme a suo fratello, Fred, form\u00f2 diverse band di breve durata, come gli \"Stewart Bros\".\nIl nomignolo \"Sly\" era un soprannome comune per Sylvester durante i suoi anni da studente. Un compagno di classe sbagli\u00f2 a pronunciare il suo nome chiamandolo \"Slyvester\", e da allora il nomignolo gli rest\u00f2 appiccicato per sempre. A met\u00e0 anni sessanta, Stone lavorava come disc jockey a San Francisco, nell stazione radio KSOL specializzata in musica soul, dove per\u00f2 egli trasmetteva anche musica di interpreti \"bianchi\" come i Beatles e i Rolling Stones. Circa nello stesso periodo, Sly lavor\u00f2 anche come produttore per la Autumn Records, producendo gruppi locali come i The Beau Brummels, i The Mojo Men, Bobby Freeman, e la prima band di Grace Slick, The Great Society. Adottando il nome d'arte \"Sly Stone\", form\u00f2 i \"The Stoners\" nel 1966, i cui membri includevano Cynthia Robinson alla tromba. Con lei diede poi vita alla sua prossima band, gli Sly and the Family Stone. Stone, Robinson, e Fred Stewart furono presto raggiunti da Larry Graham, Greg Errico, e Jerry Martini, tutti studenti di musica che avevano militato in piccoli gruppetti locali. Lavorando nella Bay Area del 1967, una band cos\u00ec multirazziale fece una grossa impressione. Nella prima incisione in studio, le Little Sister: Vet Stone, Mary McCreary, ed Elva Mouton, cantarono nei cori. Nel 1968 Rosie Stone (pianoforte e voce) si un\u00ec alla band.\nSly &amp; the Family Stone: il successo.\nInsieme a James Brown e ai Parliament-Funkadelic, Sly &amp; the Family Stone furono pionieri alla fine degli anni sessanta-inizio anni settanta del genere chiamato \"funk\". La loro fusione di ritmi R&amp;B, melodie accattivanti, e psichedelia, crearono un nuovo genere ibrido pop/soul/rock il cui impatto nel mondo musicale ebbe molta risonanza. Il produttore della Motown Norman Whitfield, per esempio, pilot\u00f2 le uscite dell'etichetta verso brani dal sound pi\u00f9 duro, e dal contenuto sociale pi\u00f9 rilevante (come \"Runaway Child\" e \"Ball of Confusion\" dei The Temptations) basandosi sul loro nuovo stile. Il pionieristico stile di Stone, un misto di multirazzialit\u00e0, sessualit\u00e0, e generi musicali differenti mischiati tra loro, ebbe un grande impatto negli anni ottanta su artisti come Prince e Rick James. Legioni di artisti degli anni novanta (inclusi Public Enemy, Fatboy Slim, Beck e molti altri) seguirono le orme del seminale lavoro svolto da Stone negli anni passati campionando gran parte del suo catalogo.\nDopo un album di debutto accolto tiepidamente, \"A Whole New Thing\" (1967), Sly &amp; The Family Stone ebbero il loro primo hit single con la canzone \"Dance to the Music\", inclusa in seguito sull'omonimo album del 1968. Anche se il terzo album, \"Life\" (anch'esso del 1968), ebbe poco successo, il quarto lavoro, \"Stand!\" (1969), divenne un notevole successo commerciale, vendendo pi\u00f9 di tre milioni di copie e fornendo un singolo da classifica come \"Everyday People\". Nell'estate del 1969, Sly &amp; The Family Stone erano ormai uno dei nomi maggiori nel music business, avendo pubblicato altri due singoli da top 5, \"Hot Fun in the Summertime\" e \"Thank You (Falettinme Be Mice Elf Agin)\" / \"Everybody Is a Star\", prima della fine dell'anno, e apparendo inoltre al festival di Woodstock.\nProblemi personali e declino.\nCon il crescente successo e la celebrit\u00e0 della band arrivarono per\u00f2 presto anche numerosi problemi. I rapporti tra i membri del gruppo si stavano deteriorando; c'erano frizioni continue in particolare tra i fratelli Stone e Larry Graham. E la Epic chiedeva insistentemente altri successi da classifica da immettere sul mercato. Il movimento delle Pantere Nere chiese a Stone di rendere la sua musica pi\u00f9 schierata e \"militante\" sul versante politico dell'indipendenza dei neri, di rimpiazzare i bianchi Greg Errico e Jerry Martini con musicisti di colore, e infine anche di cambiare manager, perch\u00e9 secondo loro il bianco David Kapralik era solo un capitalista sfruttatore di neri.\nDopo essersi trasferiti a Los Angeles alla fine del 1969, Stone e i suoi compagni iniziarono a fare pesantemente uso di droga, in particolare cocaina e PCP. Man a mano che i membri del gruppo sprofondarono sempre pi\u00f9 nella tossicodipendenza pi\u00f9 sfrenata (Stone si portava appresso una custodia di violino riempita di droga ovunque andasse), la produzione discografica rallent\u00f2 notevolmente. Tra l'estate del 1969 e la fine del 1971, la band pubblic\u00f2 solo un singolo, \"Thank You (Falettinme Be Mice Elf Agin)\" / \"Everybody Is a Star\" (dicembre 1969).\n\"Thank You\" raggiunse la prima posizione della classifica Billboard Hot 100 nel febbraio 1970. Il singolo stazion\u00f2 anche alla posizione numero 5 nella classifica R&amp;B rimanendovi per cinque settimane, mentre rimase al numero 1 della classifica Pop per due settimane nella primavera del 1970, vendendo circa un milione di copie.\nEssendosi trasferito a Los Angeles con l'allora fidanzata Deborah King, in seguito Deborah Santana (moglie di Carlos Santana dal 1973 fino al divorzio del 2007), l'ispirazione di Stone si fece sempre pi\u00f9 sporadica. La Epic non avendo nuovo materiale da immettere sul mercato, pubblic\u00f2 infine \"Greatest Hits\" nel novembre 1970. Un anno dopo, venne pubblicato il quinto album della band, \"There's a Riot Goin' On\". \"Riot\" aveva un sound molto pi\u00f9 \"duro\" e \"dark\" e molte delle tracce contenevano delle parti strumentali sovraincise in studio in opposizione alla modalit\u00e0 lavorativa precedente del gruppo che prevedeva che tutti i membri suonassero insieme su disco come dal vivo. Stone suon\u00f2 la maggior parte degli strumenti da solo e cant\u00f2 in pi\u00f9 pezzi rispetto al passato. L'album fu il primo disco prodotto da una major a contenere una drum machine.\nLa coesione della band inizi\u00f2 lentamente a disgregarsi, e cos\u00ec anche la loro popolarit\u00e0 e le vendite dei dischi. Errico se ne and\u00f2 dal gruppo nel 1971 venendo sostituito da Andy Newmark. Larry Graham e Stone non erano pi\u00f9 da tempo in rapporti amichevoli, e Graham venne licenziato all'inizio del 1972 e rimpiazzato da Rustee Allen. Le uscite successive della band, \"Fresh\" (1973) e \"Small Talk\" (1974), erano pi\u00f9 dei dischi solisti di Sly Stone che del gruppo.\nGli ingaggi dal vivo di Sly &amp; the Family Stone erano andati in diminuire dal 1970 in poi, perch\u00e9 nonostante il successo commerciale ancora dignitoso, i promoter temevano che i problemi di droga di Stone e degli altri membri provocassero problemi durante i concerti. Effettivamente spesso la band suonava male sotto l'effetto di qualche droga oppure non si presentava proprio ai concerti, e Stone alle volte abbandonava il palco senza ragione prima della fine dell'esibizione. Ken Roberts divenne il promoter della band, e successivamente il loro general manager, quando nessun altro voleva avere a che fare con il gruppo per la loro inaffidabilit\u00e0. Nel gennaio 1975, la band si esib\u00ec alla Radio City Music Hall. L'arena venne riempita solo per una minima parte, e Stone e soci dovettero racimolare di tasca propria i soldi per il viaggio di ritorno verso casa. Dopo questo fallimento, la band si sciolse.\nRose Stone venne estromessa dalla band da Bubba Banks, che era all'epoca suo marito. Rose inizi\u00f2 cos\u00ec una carriera solista, incidendo nel 1976 un album di brani in stile Motown a nome Rose Banks. Freddie Stone si un\u00ec al gruppo di Larry Graham, i Graham Central Station, per qualche tempo; poi collabor\u00f2 con il fratello un'ultima volta nel 1979 per l'album \"Back on the Right Track\", e infine si ritir\u00f2 dal mondo della musica diventando un pastore evangelista a Vallejo, in California. Anche le Little Sister si sciolsero; Mary McCrary spos\u00f2 Leon Russell e lavor\u00f2 con lui nei suoi progetti musicali. Andy Newmark divenne un batterista turnista di notevole fama, suonando con i Roxy Music, B. B. King, e Steve Winwood tra gli altri.\nUltimi anni.\nStone registr\u00f2 altri quattro album come solista (solo \"High on You\" (1975) venne pubblicato solo a suo nome; gli altri tre furono pubblicati come \"Sly &amp; The Family Stone\"). Nel 1976, Stone riun\u00ec una nuova Family Stone e fece uscire l'album \"Heard Ya Missed Me, Well I'm Back\". Seguirono, con sempre minore successo, nel 1979 \"Back on the Right Track\" e \"Ain't But the One Way\" nel 1982.\nNei primi anni ottanta Sly Stone collabor\u00f2 con George Clinton e i suoi Funkadelic per un progetto mai concretizzatosi con Muruga Booker chiamato \"The Soda Jerks\", un album di brani originali rimasti per\u00f2, tranne uno, ancora tutti inediti a tutt'oggi.\nNell'estate del 1984 Stone fece una breve tourn\u00e9e insieme a Bobby Womack, e poi continu\u00f2 a fare sporadiche apparizioni prendendo parte a registrazioni di altri artisti. Nel 1986, Stone suon\u00f2 la tastiera e cant\u00f2 nel brano \"Crazay\" di Jesse Johnson sul suo album da solista intitolato \"Shockadelica\".\nNel 1987, Stone pubblic\u00f2 il singolo \"Eek-a-Boo Static Automatic\", per la colonna sonora del film \"Soul Man\", e la canzone \"I'm the Burglar\" per il film \"Burglar (film)\". Inoltre co-scrisse e co-produsse \"Just Like A Teeter-Totter\" che apparve su un album dei Bar-Kays del 1989. Dal 1988 al 1989 Sly Stone compose e produsse svariati brani nel suo studio casalingo nel New Jersey, \"Coming Back for More\" e \"Just Like A Teeter-Totter\" fanno parte di questo gruppo di circa venti canzoni.\nNel 1990, Stone cant\u00f2 in un brano degli Earth, Wind and Fire, \"Good Time\". Nel 1991, apparve nella cover del suo brano \"Thank You (Falettinme Be Mice Elf Agin)\" ad opera della band giapponese 13CATS. Nel 1993 venne inserito nella Rock and Roll Hall of Fame insieme agli altri membri della Family Stone. Nel 2003, gli altri sei membri della Family Stone originale entrarono in studio per incidere un nuovo album. Sly Stone venne invitato a partecipare al progetto ma declin\u00f2 l'offerta.\nNel 2009, il film documentario \"Coming Back for More\" descrisse in dettaglio la sua malandata situazione finanziaria dell'epoca.\nNel 2010 i mass-media statunitensi riportarono la notizia che Sly Stone vivesse come un senza tetto in un malandato furgone nei sobborghi di Los Angeles. I familiari di Stone hanno smentito la notizia.\nDispute legali.\nNel gennaio 2010 Stone ha fatto causa a Jerry Goldstein, l'ex manager degli Sly and the Family Stone, per la cifra di 50 milioni di dollari. La causa intentata da Stone asserisce che Goldstein utilizz\u00f2 metodi fraudolenti per convincerlo a cedergli i diritti delle sue canzoni."}
{"id": "765319", "revid": "1632387", "url": "https://it.wikipedia.org/wiki?curid=765319", "title": "Emisfero", "text": "Col termine emisfero (dal latino \"hemisphaerium\" e dal greco \u1f21\u03bc\u03b9\u03c3\u03d5\u03b1\u03af\u03c1\u03b9\u03bf\u03bd, \"hemispha\u00edrion\" = \"mezza sfera\") ci si riferisce a ciascuna delle due met\u00e0 di una sfera perfetta divisa da un qualunque piano che ne contenga il centro. Trattasi di un tipo particolare di porzione sferica.\nGeografia.\nNord e sud.\nIn geografia si definisce emisfero boreale, \"emisfero settentrionale\" o \"emisfero nord\" di un corpo celeste la calotta sferica che va dal suo equatore al suo polo nord, mentre invece l'emisfero australe, \"emisfero meridionale\" o \"emisfero sud\" \u00e8 quella che va dall'equatore al polo sud.\nAi fini geografici si definisce \"polo nord\" quel punto di un corpo celeste sulla cui verticale si osservi un moto di rotazione antiorario e viceversa per il polo sud.\nEst ed ovest.\nUn'altra divisione comune degli emisferi terrestri \u00e8 quella tra emisfero occidentale ed emisfero orientale: il primo \u00e8 posto a ovest del meridiano di Greenwich (o meridiano primo), mentre l'emisfero orientale \u00e8 quello situato a est dello stesso meridiano.\nAstronomia.\nIn astronomia, l'emisfero celeste \u00e8 ognuna delle due met\u00e0 della sfera celeste divise dal piano dell'equatore celeste, da cui si individuano gli emisferi nord e sud della sfera celeste.\nNel sistema di coordinate celesti equatoriali i due emisferi sono caratterizzati da una latitudine di segno differente (rispettivamente +90\u00b0 dal polo nord celeste e -90\u00b0 dal polo sud celeste.\nLa parte di cielo situata a nord del piano equatoriale \u00e8 detta emisfero celeste boreale, quella situata a sud emisfero celeste australe.\nL'emisfero anteriore di un pianeta, asteroide o satellite naturale \u00e8 quello che costantemente precede l'altro nell'orbita attorno al pianeta o alla stella madre. L'emisfero posteriore \u00e8 invece quello che segue."}
{"id": "765321", "revid": "599013", "url": "https://it.wikipedia.org/wiki?curid=765321", "title": "Its", "text": ""}
{"id": "765326", "revid": "6923", "url": "https://it.wikipedia.org/wiki?curid=765326", "title": "Isole esterne della Nuova Zelanda", "text": "Le Isole esterne della Nuova Zelanda sono composte da 9 arcipelaghi, situati nella zona che va dall'area subtropicale all'area sub-antartica, che appartengono alla Nuova Zelanda ma non fanno parte della sua Piattaforma Continentale. I gruppi di isole, elencati da nord a sud, sono:\nPopolazione.\nLe isole sono completamente disabitate ad eccezione delle Isole Chatham. Le altre isole esterne sono chiamate anche \"Isole Minori\".\nSu Raoul Island, una delle Isole Kermadec, c'\u00e8 una stazione meteorologica abitata, mentre quella presente sulle Isole Campbell \u00e8 stata automatizzata nel 1995 e quindi nessun essere umano abita pi\u00f9 l'arcipelago. Tra il 1942 e il 1945 un'altra stazione meteorologica era presente anche sulle Isole Auckland, ora disabitate.\nIn passato si \u00e8 tentato di fondare alcuni insediamenti sulle Isole Antipodi e su Raoul Island, tentativi per\u00f2 andati falliti. Le Isole Solander non sono mai state abitate se non da naufraghi o da clandestini abbandonati su isole deserte (il periodo pi\u00f9 lungo si \u00e8 avuto fra il 1808 e il 1813, da parte di 5 clandestini europei)."}
{"id": "765329", "revid": "123896266", "url": "https://it.wikipedia.org/wiki?curid=765329", "title": "Cyan", "text": ""}
{"id": "765343", "revid": "38120", "url": "https://it.wikipedia.org/wiki?curid=765343", "title": "Atlas Ufo Robot", "text": ""}
{"id": "765347", "revid": "1305772", "url": "https://it.wikipedia.org/wiki?curid=765347", "title": "Ruhr", "text": ""}
{"id": "765350", "revid": "2117329", "url": "https://it.wikipedia.org/wiki?curid=765350", "title": "Usciana", "text": "L'Usciana (notazione arcaica \"Gusciana\") \u00e8 un canale della Toscana che nei circa 25\u00a0km del suo corso tocca le province di Pistoia, Firenze e Pisa.\nIdronimo.\nL'Usciana prende il suo nome solo nel corso a valle dell'antica chiusa di Ponte a Cappiano, presso Fucecchio.\nPercorso.\nAffluente dell'Arno, in cui confluisce presso Calcinaia, il canale trasporta le acque raccolte dal Padule di Fucecchio e provenienti dai corsi d'acqua della Valdinievole e di una parte del Montalbano. La sua parte iniziale, nota come Canale Maestro si trova all'interno dell'area umida, dove ha origine dalla confluenza del Canale del Terzo (in cui confluiscono i corsi d'acqua della parte centro-orientale della Valdinievole, come il torrente Nievole) e del Canale del Capannone (in cui confluiscono i corsi d'acqua della parte centro-occidentale della Valdinievole, come il Pescia di Pescia).\nLo sbocco del canale in Arno \u00e8 regolato da chiuse denominate Cateratte di Bocca d'Usciana che hanno il compito di evitare il rigurgito delle acque in piena dell'Arno nel padule di Fucecchio e nei territori circostanti.\nNel 1986 \u00e8 stato costruito un canale aggiuntivo di 4\u00a0km che porta le sue acque allo Scolmatore dell'Arno passando sotto l'Arno all'altezza delle cateratte dello Scolmatore stesso."}
{"id": "765357", "revid": "1444886", "url": "https://it.wikipedia.org/wiki?curid=765357", "title": "Convenzione degli utilizzatori e dei generatori", "text": "In elettrotecnica la convenzione degli utilizzatori e dei generatori \u00e8 una coppia di convenzioni di segno usate per stabilire in base al verso di tensione e corrente se la potenza elettrica scambiata ai morsetti di un bipolo \u00e8 entrante o uscente.\nConvenzione degli utilizzatori.\nSecondo la convenzione degli utilizzatori, detta anche \"convenzione normale\" o \"riferimento associato\", la potenza \u00e8 entrante alla porta del bipolo. Se la potenza formula_1 allora la porta assorbe potenza elettrica che viene dissipata dal bipolo (utilizzatore), mentre se formula_2 allora la porta eroga potenza elettrica che viene generata dal bipolo (generatore). In questa convenzione allora affinch\u00e9 sia formula_1 la corrente deve entrare nel morsetto a potenziale positivo o dualmente uscire dal morsetto negativo.\nConvenzione dei generatori.\nSecondo la convenzione dei generatori, detta anche \"riferimento associato\", la potenza \u00e8 uscente dalla porta del bipolo. Se la potenza formula_1 allora la porta eroga potenza elettrica che viene generata dal bipolo (generatore), mentre se formula_2 allora la porta assorbe potenza elettrica che viene dissipata dal bipolo (utilizzatore). In questa convenzione allora affinch\u00e9 sia formula_1 la corrente deve uscire dal morsetto a potenziale positivo o dualmente entrare nel morsetto negativo."}
{"id": "765358", "revid": "123981894", "url": "https://it.wikipedia.org/wiki?curid=765358", "title": "Guido da Verona", "text": "Biografia.\nGuido Verona nacque in una famiglia ebraica emiliana. Nell'aggiungere un \"da\" al suo cognome anagrafico riprese la versione medievale e rinascimentale dei cognomi ebraici.\nFu un ammiratore di Gabriele D'Annunzio.\nEsord\u00ec come poeta nel 1901 con la raccolta \"Commemorazione del fatto d'arme di Brichetto\" a cui seguirono \"I frammenti d'un poema\" dell'anno seguente e \"Bianco amore\" del 1907.\nSe come autore di versi non fu tanto significativo, acquis\u00ec grande popolarit\u00e0 nel 1911 con il suo primo romanzo \"Colei che non si deve amare\", capostipite del romanzo d'appendice e della letteratura erotica.\nFu lo scrittore di maggior successo commerciale degli anni venti.\nIl romanzo \"Mim\u00ec Bluette fiore del mio giardino\", raggiunse nel 1922 le 300.000 copie, una tiratura impressionante in un'Italia dove l'analfabetismo caratterizzava la maggior parte della popolazione. Seguirono \"Sciogli la treccia, Maria Maddalena\" (1920) e molti altri romanzi, tutti coronati da ampio successo di pubblico. Venne definito dalla penna polemica del giornalista e letterato Adriano Tilgher il \u00abD'Annunzio delle dattilografe e delle manicure\u00bb.\nGuido da Verona, dietro lo stile leggero dell'arguto scrittore alla moda che cos\u00ec bene sapeva interpretare le fantasie abbastanza snob e vagamente erotiche della borghesia del suo tempo, nascondeva e teneva alto il senso del proprio diritto umano alla libert\u00e0 di pensiero. Era inoltre presente nella sua opera un'ambigua contaminazione di erotismo estetizzante, di sentimentalismo e una particolare predilezione per l'esotico che lo port\u00f2 ad ambientare le sue storie in luoghi magici e lontani (Marocco, Iran, ecc.).\nFirmatario del Manifesto degli intellettuali fascisti nel 1925, nel 1929 pubblic\u00f2 una parodia dei \"Promessi Sposi\"; da Verona considerava Alessandro Manzoni un letterato paternalista e dannoso, pertanto tolse dal romanzo tutti gli elementi da lui considerati manieristici e futili e li sostitu\u00ec con passaggi erotici e anche politici: la satira contro il fascismo, seppur mai esplicita, fu ben percepita dai lettori del tempo.\nDiventato per questo motivo un intellettuale inviso al regime ed emarginato dopo l'approvazione delle leggi razziali, si \u00e8 detto che abbia deciso di suicidarsi, ma Enzo Magr\u00ec afferma che lo scrittore mor\u00ec in realt\u00e0 per l'aggravarsi di un'angina pectoris il 4 aprile del 1939.\nDal suo romanzo \"Mimi Bluette fiore del mio giardino\" \u00e8 tratto il film omonimo diretto da Carlo Di Palma nel 1975 ed interpretato da Monica Vitti. Nella recensione di tale pellicola, Morando Morandini lo defin\u00ec un \u00abdannunziano di serie B\u00bb. \nNel 1952 Ferruccio Cerio, da un altro suo romanzo, aveva tratto il film \"La donna che invent\u00f2 l'amore\"."}
{"id": "765361", "revid": "712828", "url": "https://it.wikipedia.org/wiki?curid=765361", "title": "Tar-Telemmait\u00eb", "text": ""}
{"id": "765364", "revid": "124356487", "url": "https://it.wikipedia.org/wiki?curid=765364", "title": "Pressione di radiazione", "text": "La pressione di radiazione \u00e8 la pressione che viene esercitata su un corpo quando esso \u00e8 esposto ad una radiazione elettromagnetica. Ci\u00f2 \u00e8 dovuto al fatto che le onde elettromagnetiche, oltre a trasportare energia, trasportano anche quantit\u00e0 di moto. Quando questa viene assorbita, la pressione risultante \u00e8 il rapporto tra la densit\u00e0 del flusso elettromagnetico e la velocit\u00e0 della luce. Se la radiazione viene totalmente riflessa, la pressione di radiazione viene raddoppiata. Ad esempio la radiazione elettromagnetica del Sole ha una densit\u00e0 di flusso di 1370\u00a0W/m\u00b2 (la cosiddetta costante solare), quindi la pressione di radiazione (assorbita) \u00e8 di 4,6 \u03bcPa (riflessa) invece 9,3 \u03bcPa.\nLa pressione di radiazione di una stella \u00e8 determinata dal surriscaldamento della materia stellare da parte dell'energia, prodotta durante le reazioni termonucleari all'interno del nucleo, che non viene dispersa all'esterno sotto forma di radiazioni elettromagnetiche (luce) e calore. Tale pressione si oppone alla forza di attrazione gravitazionale che tende invece a farla collassare.\nScoperta.\nIl fatto che la radiazione elettromagnetica eserciti una pressione su ogni superficie esposta ad essa fu dedotto per via teorica da James Clerk Maxwell nel 1871 e verificato sperimentalmente da Lebedev nel 1900 e da Nichols e Hull nel 1901. La pressione \u00e8 molto debole, ma pu\u00f2 essere rivelata mediante un radiometro di Nichols.\nTeoria.\nNel vuoto, un'onda elettromagnetica trasporta una quantit\u00e0 di moto pari a:\ndove formula_3 \u00e8 la potenza assorbita dall'unit\u00e0 di volume del materiale su cui incide l'onda, mentre formula_4 \u00e8 la velocit\u00e0 della luce nel vuoto, formula_5il suo versore e formula_6 la quantit\u00e0 di moto. Il rapporto fornisce dimensionalmente una pressione, ossia una forza riferita all'unit\u00e0 di area di superficie. Qualora l'onda trasmetta tutta la sua energia al materiale, non conviene pi\u00f9 riferirsi alla potenza su unit\u00e0 di volume, ma all'energia incidente nell'unit\u00e0 di tempo, avendo quindi al posto di formula_6, quantit\u00e0 di moto trasmessa all'unit\u00e0 di volume nell'unit\u00e0 di tempo, formula_8, quantit\u00e0 di moto trasferita nell'unit\u00e0 di tempo dall'onda incidente normalmente alla superficie:\nSi pu\u00f2 successivamente mettere in relazione con il campo elettrico o magnetico, ricordando che formula_10 \u00e8 l'intensit\u00e0 media dell'onda esprimibile come il valor medio assoluto del vettore di Poynting:\nSe consideriamo un'onda elettromagnetica che incida normalmente su una certa superficie, se questa assorbe l'energia formula_12 trasportata dall'onda, essa assorbe anche una quantit\u00e0 di moto formula_13. Se l'onda viene riflessa, la quantit\u00e0 di moto trasmessa sar\u00e0 doppia, poich\u00e9 l'onda viaggia ora nella direzione opposta.\nAccelerazione della pressione di radiazione di ioni e protoni.\nUn\u2019area di ricerca attiva dell\u2019interazione laser-materia \u00e8 l\u2019accelerazione della pressione di radiazione di ioni o protoni da bersagli a strato sottile. Fasci ad alta energia ionica possono essere generati per applicazioni mediche (ad esempio nella terapia a fascio ionico) dalla pressione di radiazione di brevi impulsi laser su strati ultrasottili."}
{"id": "765369", "revid": "33689", "url": "https://it.wikipedia.org/wiki?curid=765369", "title": "Programmazione a oggetti", "text": ""}
{"id": "765378", "revid": "72396", "url": "https://it.wikipedia.org/wiki?curid=765378", "title": "Michele Sammicheli", "text": ""}
{"id": "765381", "revid": "110157", "url": "https://it.wikipedia.org/wiki?curid=765381", "title": "Damaged Justice Tour", "text": "Damaged Justice \u00e8 il quarto tour del gruppo musicale statunitense Metallica, iniziato nel 1988 e terminato nel 1989. Il nome deriva dal nome del quarto album in studio \"...And Justice for All\".\nScaletta.\nAltri brani suonati.\nLa scaletta \u00e8 rimasta costantemente la stessa nel corso del tour. \"Blackened\" apr\u00ec quasi tutti i concerti, ad eccezione di alcune date tenute nell'estate 1989, dove il brano di apertura fu \"Creeping Death\"."}
{"id": "765383", "revid": "712828", "url": "https://it.wikipedia.org/wiki?curid=765383", "title": "Tar-Vanimeld\u00eb", "text": ""}
{"id": "765389", "revid": "712828", "url": "https://it.wikipedia.org/wiki?curid=765389", "title": "Tar-Vanimelde", "text": ""}
{"id": "765391", "revid": "297059", "url": "https://it.wikipedia.org/wiki?curid=765391", "title": "Giovanni Battista Cavalcaselle", "text": " \nBiografia.\nCavalcaselle studi\u00f2 all'Accademia di Belle Arti di Venezia. Partecip\u00f2 alla Rivoluzione del 1848 e, condannato a morte in contumacia per questo dagli Austriaci, fugg\u00ec dal Lombardo-Veneto a Roma dove combatt\u00e9 per la libert\u00e0 dell'Urbe, sotto la guida di Giuseppe Mazzini. \nQuando croll\u00f2 la Repubblica Romana fugg\u00ec dall'Italia e si rifugi\u00f2 in Inghilterra, dove visse alcuni anni, occupandosi come disegnatore e restauratore, per poi riuscire a dedicarsi alla teoria e pratica della pittura italiana. Nel 1853, per la sua conoscenza di prima mano degli antichi maestri italiani, Charles Lock Eastlake lo insedi\u00f2 nel \"Select Committee\" della giovane National Gallery di Londra, allora nel pieno della campagna acquisti in tutta Europa.\nNel 1847 a Monaco conobbe Joseph Archer Crowe e con lui pubblic\u00f2 \"Early Flemish Painters\" (1856), seguito da \"New History of Painting in Italy\" del 1864, opere fondamentali per la nascente critica d'arte moderna.\nDurante il lavoro per l'opera \"Early Flemish Painters\", cominci\u00f2 ad avere dubbi sul dipinto che ritrae San Girolamo nello studio, e lo attribu\u00ec ad Antonello da Messina.\nCon la nuova situazione politica, dal 1857 al 1861 Cavalcaselle pot\u00e9 tornare in Italia, dove venne incaricato da Eastlake, dall'editore John Murray III di Londra e da Austin Henry Layard di svolgere ricerche sul campo per un'edizione critica delle Vite di Giorgio Vasari, ma data la difficolt\u00e0 nel gestire l'immensa mole di materiali raccolti il progetto del commento vasariano si rivel\u00f2 inattuabile. Nel 1861, assieme al patriota Giovanni Morelli, ricevette dal Ministero della Pubblica istruzione l'incarico di Direttore generale redigere un catalogo delle opere d'arte di propriet\u00e0 ecclesiastica nell'Umbria e nelle Marche, allo scopo di conoscere la situazione del patrimonio artistico della neonata nazione e per intervenire contro l'alienazione dei beni. Il suo lavoro valse un grosso inventario delle opere d'arte presenti nelle Marche e in Umbria, tanto da divenire unanimemente riconosciuto il maggiore esperto sulla Storia dell'Arte dell'antico Ducato d'Urbino e dello Stato Pontificio. Adolfo Venturi, che conobbe Cavalcaselle poco prima che morisse, vide in lui un continuatore del Vasari, e della sua opera lod\u00f2 la trattazione dell'intera pittura italiana come non si vedeva da secoli. \nNel 1867 si insedi\u00f2 a Firenze, dove fu nominato ispettore generale del Museo nazionale del Bargello, ma la collaborazione \"burrascosa\" con i vari artisti responsabili della conduzione della Galleria, che non capivano nulla di pittura antica, imped\u00ec quasi ogni attivit\u00e0. Si trasfer\u00ec allora a Roma e l\u00ec divenne, dal 1875 fino al 1893, ispettore centrale presso la nuova Direzione Centrale degli Scavi e dei Musei del Regno (nel 1881 denominata Direzione Generale per le Antichit\u00e0 e Belle Arti). In questa veste fu incaricato di girare in lungo e in largo per la nuova nazione appena unificata per fornire consigli sull'organizzazione dei nuovi musei, sulle acquisizioni di opere d'arte e sui restauri pi\u00f9 urgenti, a cui in alcuni casi sovrintese personalmente. Per la sua opera, ricevette l'encomio solenne del Re.\nNon riusc\u00ec, per\u00f2, a intervenire in modo definitivo sull'apparato amministrativo e per questo, dopo un po' di tempo, si dimise.\nPer i suoi studi e le sue capacit\u00e0 attributive \u00e8 considerato il fondatore della moderna critica dell'arte. Rilevante fu anche il suo apporto alle tecniche di restauro per le quali, nonostante molte difficolt\u00e0 concettuali, contribu\u00ec proponendo nuovi e pi\u00f9 aggiornati criteri."}
{"id": "765392", "revid": "767487", "url": "https://it.wikipedia.org/wiki?curid=765392", "title": "Billy Bathgate - A scuola di gangster", "text": "Billy Bathgate - A scuola di gangster (\"Billy Bathgate\") \u00e8 un film del 1991 diretto da Robert Benton, la cui sceneggiatura \u00e8 liberamente tratta da un romanzo di E. L. Doctorow, il quale prese le distanze dal film.\n\u00c8 la storia romanzata del gangster ebreo Dutch Schultz, nella New York degli anni trenta, raccontata dal punto di vista di Billy Bathgate.\nTrama.\nNew York, anni '30. Billy Bathgate \u00e8 un giovanissimo e povero ragazzo di origini irlandesi che vive nel Bronx con la madre lavandaia. Un giorno conosce il gangster ebreo Dutch Schultz, che lo accetta facendolo entrare nel mondo del crimine lavorando per lui. Billy inizia facendo delle umili faccende al socio in affari Otto Berman.\nIntanto Dutch \u00e8 impegnato in un processo in tribunale; Billy scopre che il socio Bo Weinberg sta tradendo Dutch e glielo riferisce: Dutch decide di uccidere Bo, che inoltre frequenta la bellissima Drew Preston, collega di Schultz e allo stesso tempo infelicemente sposata. Gli scagnozzi di Schultz uccidono Bo affogandolo.\nA Billy viene affidato il compito di proteggere Drew, ma conoscendola, Billy si innamora di lei e hanno diversi rapporti sessuali in segreto. Schultz lo scopre e ordina di uccidere la donna; Billy, per proteggerla, \u00e8 costretto a rinunciare a lei riportandola tra le braccia del marito.\nSchultz intanto viene assolto in tribunale e Billy gli rivela che Bo lavorava per Lucky Luciano. Otto capisce che la loro vita \u00e8 in pericolo, e licenzia Billy. Non appena Billy esce dal locale, un gruppo di mafiosi mandati da Lucky Luciano lo cattura e uccide a colpi di pistola tutti, tra cui Schultz e Otto.\nBilly \u00e8 molto stimato e benvoluto da Lucky, che gli risparmia la vita e lo costringe a lasciare la mafia per sempre."}
{"id": "765394", "revid": "287204", "url": "https://it.wikipedia.org/wiki?curid=765394", "title": "Arseguel", "text": ""}
{"id": "765397", "revid": "339392", "url": "https://it.wikipedia.org/wiki?curid=765397", "title": "Capannelle Club Cricket", "text": ""}
{"id": "765409", "revid": "93436", "url": "https://it.wikipedia.org/wiki?curid=765409", "title": "Trochym Denysovy\u010d Lysenko", "text": "Fu a lungo presidente dell'Accademia pansovietica Lenin delle scienze agrarie (VASChNiL), dal 1938 al 1959 e dal 1961 al 1962.\nBiografia.\nChiamato dalla stampa sovietica \"lo scienziato scalzo\" per le sue origini contadine, gi\u00e0 in giovane et\u00e0 manifest\u00f2 interesse per gli aspetti pratici dell'agricoltura. All'et\u00e0 di venti anni fu ammesso alla scuola di giardinaggio di Uman'. Nel 1922 inizi\u00f2 a lavorare presso la Stazione sperimentale di Belaja Cerkov'. Dopo essersi laureato in agronomia nel 1925 presso l'istituto agrario di Kiev, si trasfer\u00ec alla Stazione sperimentale di G\u0259nc\u0259 in Azerbaigian. Da qui in pochi anni il nome di Lysenko inizi\u00f2 a diffondersi nel resto dell'Unione Sovietica grazie alla pubblicazione dei risultati dei suoi studi sulla vernalizzazione, processo che sfrutta l'influenza dei fattori ambientali sulle fasi di crescita dei cereali.\nLa diffusione venne agevolata anche dal periodo di crisi che l'agricoltura sovietica degli anni venti stava vivendo. Grazie ai risultati positivi ottenuti con l'utilizzo di questa tecnica e ai giudizi, altrettanto positivi, da parte della comunit\u00e0 scientifica sovietica, Lysenko fu trasferito presso l'Istituto di genetica e selezione di Odessa. Tra il 1932 e il 1935 la \"vernalizzazione lysenkiana\" inizi\u00f2 a diffondersi anche grazie al contributo del periodico \"Biulleten' Narovizacij\" ribattezzato nel 1936 \"Jarovizacija\" e infine nel 1946 \"Agrobiologija\", fondato da lui stesso.\nNel periodo compreso tra il 1929 e il 1935, con il fondamentale aiuto di Isaak I. Prezent, le teorie agronomiche di Lysenko cominciarono ad assumere oltre che una veste ideologica, una vera e propria teoria biologica rivoluzionaria, ribattezzata dallo stesso Lysenko \"agrobiologia\" o \"miciurinismo\" dal nome di Ivan Vladimirovi\u010d Mi\u010durin. Nel 1938, con il fondamentale aiuto di Stalin, fu nominato presidente dell'Accademia sovietica di scienze agrarie \"Lenin\". Nel corso della seconda guerra mondiale fu inoltre uno dei membri del Commissione di Stato straordinaria, organismo che doveva elencare e catalogare i crimini commessi dai tedeschi in Unione Sovietica.\nIl 7 agosto 1948 nel corso dell'ultima riunione della suddetta Accademia Lysenko annunci\u00f2 che \"il Comitato centrale del Partito ha esaminato la mia relazione e l'ha approvata\" Una dichiarazione concisa, esattamente dieci parole in russo, destinata a far ben presto il giro del mondo e ad essere ricordata come \u201cle dieci parole che sconvolsero il mondo\". Dalla sua nuova posizione di potere, Lysenko fu facilmente in grado di mettere in cattiva luce, sul piano politico, gli scienziati della scuola genetica russa, che, dal canto loro, negli anni '50 avanzarono seri dubbi sulla validit\u00e0 delle sue scoperte.\nLysenko costrinse gli agricoltori a piantare semi molto vicini tra loro poich\u00e9, secondo la sua \"legge della vita delle specie\", le piante della stessa \"classe\" non erano mai in concorrenza tra loro. Le teorie di Lysenko ebbero un ruolo attivo nelle carestie che fecero morire milioni di persone, e le sue pratiche prolungarono e aggravarono la carenza di cibo. La Repubblica Popolare Cinese sotto Mao Tse-Tung adott\u00f2 i suoi metodi a partire dal 1958, con risultati disastrosi, culminati nella Grande Carestia Cinese dal 1959 al 1962, in cui morirono circa 15 milioni di persone. Al di fuori dell'Unione Sovietica, gli scienziati criticarono le posizioni di Lysenko: il biologo britannico S. C. Harland si lament\u00f2 del fatto che Lysenko fosse \"completamente ignorante dei principi elementari della genetica e della fisiologia vegetale\" . Le critiche degli stranieri non scalfirono Lysenko, che detestava gli scienziati \"borghesi\" occidentali e li denunciava come \"strumenti degli oppressori imperialisti\". Detestava in particolare la pratica nata in America di studiare i moscerini della frutta, ovvero uno dei cavalli di battaglia della genetica moderna. Chiamava questi genetisti \"amanti delle mosche e odiatori delle persone\". Incapace di mettere a tacere i critici occidentali, Lysenko cerc\u00f2 di eliminare il dissenso all'interno dell'Unione Sovietica. Gli scienziati che si rifiutarono di rinunciare alla genetica si trovarono in balia della polizia segreta, dove i pi\u00f9 fortunati furono semplicemente licenziati e furono lasciati indigenti.\nIl prestigio di Lysenko diminu\u00ec notevolmente con la morte di Stalin per crescere poi nuovamente con l'avvento di Chru\u0161\u010d\u0451v, che gli affid\u00f2 le sorti dei piani quinquennali per il risollevamento dell'agricoltura sovietica. Dalle dimissioni di Chru\u0161\u010d\u0451v da segretario del PCUS in poi la figura di Lysenko pass\u00f2 sempre di pi\u00f9 in secondo piano. Nel 1976 mor\u00ec dimenticato.\nAspetti pratici e teorici del \"miciurinismo\".\nLysenko credeva che i fattori ereditari non fossero localizzabili in particelle specifiche quali i cromosomi; al contrario, l'ereditariet\u00e0 veniva descritta come un processo fisiologico, frutto dell'interazione tra organismo e ambiente. L'aspetto tecnico della teoria lysenkiana, incentrato sulla teoria dello sviluppo per fasi e sulla vernalizzazione, si ricollegava al secondo cardine della teoria miciurinista, che attaccava la casualit\u00e0 delle mutazioni genetiche per affermare che la variabilit\u00e0 genetica derivava da drastici cambiamenti delle condizioni ambientali in grado di scuotere l'assetto ereditario.\nPer mezzo di alcuni esperimenti di fisiologia vegetale, Lysenko ricav\u00f2 la convinzione che la necessit\u00e0 di luce e di temperatura della pianta variassero nelle diversi fasi dello sviluppo: in ogni stadio di sviluppo cio\u00e8, la pianta aveva esigenze diverse. Secondo Lysenko era possibile alterare le caratteristiche ereditarie cambiando lentamente le condizioni ambientali in cui avevano luogo le diverse fasi.\nDalla teoria della vernalizzazione Lysenko deriv\u00f2 una propria concezione dalla biologia in cui fece convergere il riferimento neo-lamarckiano all'eredit\u00e0 dei caratteri acquisiti, le interpretazioni di Mi\u010durin sullo sviluppo, la formazione e la selezione di nuove piante per mezzo di innesti. La vernalizzazione costituiva, inoltre, l'unica scienza che poteva realizzare quell'unit\u00e0 fra teoria e pratica invocata dalla \"rivoluzione culturale\" staliniana.\nCon l'affermazione del miciurinismo ogni campo di grano poteva trasformarsi in un laboratorio, e ogni contadino poteva diventare un ricercatore. Questo fondamentale momento segna l'inizio del dibattito tra la \"scienza proletaria\" lysenkiana e la genetica, vista come la \"scienza borghese\".\nLa difficile situazione della genetica sovietica.\nPrima del 1917 la genetica non esisteva in Russia come disciplina autonoma, infatti solo nel 1916 Nikolaj Konstantinovi\u010d Kol'cov riusc\u00ec ad ottenere un finanziamento privato per il suo Istituto di biologia sperimentale all'interno del quale nacque il primo laboratorio di genetica. La schiera dei genetisti russi, tra i quali i pi\u00f9 importanti rispondevano ai nomi di Kol'cov, Jurij Filip\u010denko e Nikolaj Ivanovi\u010d Vavilov, acquis\u00ec sempre pi\u00f9 importanza fino ad arrivare a suscitare una notevole impressione al quinto Congresso internazionale di genetica di Berlino. Nikolaj Ivanovi\u010d Vavilov, \u201csopravvissuto\u201d alla \"grande svolta\" staliniana del 1929 fond\u00f2, nello stesso anno, la VASChNIL e nel 1933 assunse la direzione dell'Istituto di genetica dell'Accademia delle scienze. Proprio Vavilov, convinto sostenitore di Lysenko e della vernalizzazione, sarebbe ben presto divenuto il principale avversario e vittima dell'agronomo sovietico.\nControversie tra lysenkoisti e genetisti.\nAlcuni importanti mutamenti istituzionali avrebbero portato Nikolaj Ivanovi\u010d Vavilov da convinto sostenitore di Lysenko e della vernalizzazione ad avversario e pi\u00f9 illustre vittima dell'agronomo ucraino. I genetisti, se pur nella quarta sessione della VASChNIL erano riusciti a difendere la loro posizione, vennero presto indeboliti dall'inizio del grande terrore staliniano. In seguito all'uccisione del loro portavoce a livello politico i genetisti furono costretti a rifugiarsi presso l'Istituto di genetica dell'Accademia delle scienze e presso l'Istituto pansovietico di coltivazione delle piante (VIRV), entrambi gestiti da Vavilov.\nNell'agosto 1940 Vavilov, arrestato con l'accusa di aver mantenuto contatti scientifici con i colleghi britannici, fu condannato a morte con l'accusa di spionaggio. Fin dagli anni 1920 i genetisti avevano instaurato relazioni importanti con il mondo scientifico occidentale e il ristabilimento dei legami con gli ambienti della genetica angloamericana permise l'apertura di un secondo fronte estremamente efficace. Mai come nel 1947, quindi, la posizione dell'agronomo sovietico Lysenko sembr\u00f2 cos\u00ec debole.\nL'inizio della \"guerra fredda\", per\u00f2, modific\u00f2 nuovamente la dinamica dello scontro tra lysenkoisti e genetisti grazie al deciso cambiamento della politica sovietica: le relazioni con gli ambienti scientifici occidentali furono interrotte e denunciate come forme di tradimento. La svolta si ebbe nel giugno del 1947, quando i biologi Grigorij I. Roskin e Nina G. Kljueva, scopritori di un trattamento anti-cancro, furono accusati di atteggiamento antipatriottico e condannati a \"pubblica reprimenda\". Il PCUS, sul modello dell\u2019\"affaire KR\", avvi\u00f2 una campagna \"per il patriottismo sovietico\", che costitu\u00ec il punto di partenza per l'ennesima offensiva lysenkoista nei confronti della genetica. Lysenko, tuttavia, non riusc\u00ec ad ottenerne una vera e propria delegittimazione.\nL'appoggio di Stalin.\nFin dal pamphlet giovanile \"Anarchia o socialismo?\" Iosif Stalin aveva espresso i suoi convincimenti neo-lamarckiani e senza dubbio l'ascesa politica ed accademica di Lysenko aveva goduto del suo pieno appoggio. Lo stesso orientamento lamarckiano di Stalin lo aveva spinto a contrapporre alla lettura \"personale\" di Andrej Aleksandrovi\u010d \u017ddanov un'interpretazione \"ufficiale\" del partito. L'approvazione delle teorie lysenkiane e l'aspra critica nei confronti di \u017ddanov si manifestarono ben presto un'abile mossa politica che si tradusse in una specifica subordinazione della scienza alla politica.\nNegli anni 1930 fu affidato ai filosofi il compito di giudici e mediatori, negli anni 1940 gli stessi organi dirigenti delle istituzioni scientifiche si erano spinti fino ad influire sulle direttive politico-ideologiche dell'attivit\u00e0 scientifica, ma nel 1948 il Comitato centrale rivendic\u00f2 il proprio diritto a decidere anche gli aspetti teorico-concettuali della ricerca scientifica. La biologia miciuriniana divenne, quindi, l'emblema di un nuovo modello di scienza, basato sulla contrapposizione tra due blocchi: il mendelismo-morganismo-weismannismo e il miciurinismo, descrivendo cos\u00ec l'inconciliabilit\u00e0 della scienza occidentale e quella sovietica. Pertanto con l'estate del 1948 il confronto locale tra genetisti e lysenkoisti si trasform\u00f2 in una campagna ideologica di portata mondiale."}
{"id": "765410", "revid": "37401", "url": "https://it.wikipedia.org/wiki?curid=765410", "title": "Nucleo (esogeologia)", "text": "In esogeologia, il nucleo planetario \u00e8 la parte centrale di un pianeta, satellite o stella.\nCiascun pianeta, o satellite del sistema solare, purch\u00e9 sia almeno parzialmente differenziato, ha composizione e densit\u00e0 diverse del materiale che formano il suo corpo.\nPi\u00f9 si va verso l'interno pi\u00f9 esso diventa pesante e pi\u00f9 denso, fino ad essere completamente metallico entro un determinato raggio, e questo varia da pianeta a pianeta, da satellite a satellite.\nIn alcuni modelli di formazione planetaria l'interno \u00e8 suddiviso in zone di densit\u00e0 differenti, grazie all'accrescimento di materia e materiali di differenti composizioni.\nIn altri modelli il pianeta si \u00e8 accresciuto di materiali abbastanza uniformi, e la differenziazione interna ha avuto inizio successivamente, come conseguenza dell'evoluzione termica del corpo planetario. Per arrivare a questa differenziazione \u00e8 stato necessario, oltre alla forza gravitazionale anche di una sorgente di calore necessaria a fondere le rocce, e due sono le pi\u00f9 importanti fonti: quella gravitazionale (compreso il calore di accrescimento) e quella del decadimento radioattivo che pu\u00f2 essere operante per miliardi di anni.\nOgni pianeta \u00e8 stato soggetto a questo riscaldamento, e si pensa che specialmente quelli di tipo terrestre siano passati per questa fase di differenziazione.\nLa prima distinzione interna \u00e8 il nucleo; l'elemento pi\u00f9 pesante presente in un pianeta \u00e8 il ferro; quando la temperatura dovuta al decadimento radioattivo raggiunge il valore di fusione del ferro, parte di questo migra verso gli strati interni, e siccome si lega facilmente con ossigeno e zolfo all'inizio il nucleo di un pianeta potrebbe essere di solfuro di ferro.\nLa separazione di un nucleo genera di per s\u00e9 stessa calore, il che contribuisce ulteriormente alla caduta interna di materiali pi\u00f9 pesanti. dal momento che questo \u00e8 un evento interno tutto il calore viene coinvolto e questa \u00e8 una forma molto efficace di riscaldamento gravitazionale.\nL'accesso alle profondit\u00e0 dei pianeti ci \u00e8 interdetto ma ci si pu\u00f2 fare un'idea abbastanza veritiera di ci\u00f2 che accade studiando l'andamento delle onde sismiche che interessano l'intero corpo e dare cos\u00ec un significato alle diverse strutture e ai materiali interessati.\nIl nucleo dei pianeti generalmente si mantiene allo stato liquido negli strati pi\u00f9 esterni. I movimenti del nucleo liquido dovuti alla rotazione del pianeta attorno al nucleo ferroso per effetto dinamo generano un campo magnetico che fa risentire la propria presenza sia sulla superficie che nello spazio, creando un involucro magnetico attorno al pianeta stesso, chiamato magnetosfera.\nDa notare che l'effetto dinamo, con conseguente produzione di un campo magnetico, non viene prodotto solamente in un nucleo ferroso, ma anche nella parte superiore al nucleo stesso in presenza di idrogeno liquido che ruota attorno all'asse del pianeta, anche se l'intensit\u00e0 delle linee di forza \u00e8 minore, ed il valore della stessa intensit\u00e0 sar\u00e0 tanto pi\u00f9 piccolo quanto minore sar\u00e0 la velocit\u00e0 di rotazione; praticamente \u00e8 quello che avviene nei pianeti giganti gassosi."}
{"id": "765416", "revid": "228587", "url": "https://it.wikipedia.org/wiki?curid=765416", "title": "Branisla\u016d Samojla\u016d", "text": "Carriera.\n2004-2006: dilettantismo.\nNei dilettanti ottenne buoni risultati correndo nella formazione italiana Palazzago: nel 2004 vinse la Liegi-Bastogne-Liegi Under-23, una tappa al Giro delle Regioni e la Casalincontrada-Block Haus mentre nel 2005 ottenne diversi successi, tra cui la vittoria nella Volta Ciclista Internacional a Lleida, una corsa open in cui erano presenti anche squadre professionistiche, con tre successi di tappa, il Trofeo Franco Balestra, due tappe al Giro della Valle d'Aosta, la Ruota d'Oro e il titolo nazionale bielorusso a cronometro.\nNel 2006 partecip\u00f2 ad alcune gare vestendo la maglia della nazionale bielorussa, si impose inoltre nuovamente nel campionato nazionale a cronometro riservato agli Under-23. Nel mese di agosto l'Acqua &amp; Sapone-Caff\u00e8 Mokambo lo ingaggi\u00f2 come stagista assieme al connazionale Andr\u0117j Kunicki, consentendogli di prendere parte ad alcune gare professionistiche. In settembre partecip\u00f2 alle gare per under-23 dei campionati del mondo a Salisburgo: si classific\u00f2 diciassettesimo nella prova a cronometro e centoquindicesimo nella prova in linea.\nDal 2007: professionismo.\nNel 2007, ancora in maglia Acqua &amp; Sapone, debutt\u00f2 definitivamente nel ciclismo professionistico. In stagione ottenne un'unica vittoria, nella prova in linea dei campionati nazionali (a cronometro chiuse secondo); si piazz\u00f2 peraltro ventiduesimo al Giro d'Italia e nono nella cronometro Under-23 dei campionati del mondo di Stoccarda. Nel 2008 vinse una tappa alla Settimana Ciclistica Lombarda, poi per il 2009 si trasfer\u00ec all'Amica Chips-Knauf. In maggio, dopo la chiusura della squadra sammarinese, pass\u00f2 alla Quick Step, con cui vinse il titolo nazionale a cronometro (titolo bissato anche nel 2010) piazzandosi inoltre terzo al Giro d'Austria.\nNel 2011 venne messo sotto contratto dal team spagnolo Movistar, e nel 2012 si impose per la terza volta in quattro anni ai campionati nazionali a cronometro. Dopo un 2013 tra le file della squadra dilettantistica RCOP Belarus \u2013 spicca in stagione il successo in una tappa del Tour of Ma\u0142opolska \u2013 dal 2014 al 2017 gareggia per il team polacco CCC-Polsat Polkowice."}
{"id": "765417", "revid": "118991200", "url": "https://it.wikipedia.org/wiki?curid=765417", "title": "Comit\u00e9 international sp\u00e9cial des perturbations radio\u00e9lectriques", "text": "Il Comitato Internazionale Speciale per le Interferenze Radio (abbreviato CISPR dal nome Francese dell'organizzazione, \"Comit\u00e9 international sp\u00e9cial des perturbations radio\u00e9lectriques\") si occupa dello sviluppo di norme per individuare, misurare e comparare interferenze elettromagnetiche nei dispositivi elettrici. Alcuni dei suoi membri fanno parte anche dell'International Electrotechnical Commission (IEC). \u00c8 stato fondato nel 1934.\nDescrizione.\nIl CISPR si divide in sei sottocomitati, ciascuno dei quali si occupa di un particolare aspetto:\nLe pubblicazioni del CISPR sono essenzialmente norme riguardanti la misura di interferenze irradiate e condotte. Specificano lunghezze dei cavi, configurazioni dei sistemi di misura e misure di grounding, in modo da rendere i risultati i pi\u00f9 omogenei possibile. Le norme si occupano anche di immunit\u00e0 da interferenze esterne.\nGrazie alle norme CISPR, le industrie possono richiedere l'ottemperanza ad una norma specifica da un fornitore, piuttosto che eseguire internamente le misure (e dover sviluppare una norma interna per poter comparare le loro stesse misure).\nFinora sono stati pubblicati oltre trenta standard CISPR. Fra i pi\u00f9 noti vi sono:"}
{"id": "765424", "revid": "1005847", "url": "https://it.wikipedia.org/wiki?curid=765424", "title": "Identit\u00e0, Tradizione, Sovranit\u00e0", "text": "Il Gruppo Identit\u00e0, Tradizione e Sovranit\u00e0 (\"ITS\") (in inglese: \"Identity, Tradition, Sovereignty Group\"; in francese: \"Identit\u00e9, Tradition, Souverainet\u00e9\") era un gruppo politico di estrema destra ufficialmente presente al Parlamento europeo a partire dal 15 gennaio 2007 fino al 14 novembre 2007.\nStoria del gruppo.\nLa sua creazione risale al 9 gennaio 2007, quando \u00e8 stato raggiunto un accordo definitivo fra europarlamentari precedentemente indipendenti in modo da formare un nuovo raggruppamento politico. Inizialmente, il gruppo contava 20 parlamentari provenienti da sette diversi stati membri, un numero a malapena sufficiente a soddisfare il requisito minimo richiesto per la formazione di un partito al Parlamento Europeo di 20 deputati di sei stati diversi. Questo requisito aveva in precedenza impedito il formarsi di un gruppo tra i partiti aderenti a Euronat, associazione tra partiti nazionalisti di estrema destra. L'elezione di un deputato bulgaro dell'Unione Nazionale Attacco e cinque rumeni del Partito Grande Romania (partito dall'ideologia politica anti-Rom), in seguito all'adesione di tali Stati all'Unione europea, hanno permesso il raggiungimento della soglia minima.\nSuccessivamente, hanno aderito altri tre europarlamentari.\nL'abbandono del gruppo da parte dei cinque deputati romeni, a seguito di dichiarazioni di Alessandra Mussolini sul popolo romeno, nel novembre 2007, ha ridotto la composizione numerica sotto la soglia minima per cui il gruppo \u00e8 stato sciolto e tutti i suoi membri sono passati al gruppo dei \"Non iscritti\"\nLa delegazione nazionale principale era quella del Fronte Nazionale francese e il segretario del gruppo era Bruno Gollnisch.\nLa piattaforma programmatica del disciolto gruppo esprime posizioni contrarie all'immigrazione, alla Costituzione Europea, all'adesione della Turchia all'Unione europea. In particolare, il gruppo si ispira al riconoscimento degli interessi nazionali, della sovranit\u00e0, delle identit\u00e0 e delle differenze; propugna la conservazione dei valori cristiani, dell'eredit\u00e0, della cultura e delle tradizioni della civilt\u00e0 europea. Promuove la famiglia tradizionale come elemento naturale della societ\u00e0. Difende lo stato di diritto e le libert\u00e0 individuali. Si oppone a un'idea di Europa unitaria e a un \u201csuper-stato\u201d europeo. Sottolinea la necessit\u00e0 di trasparenza nella gestione dei fondi pubblici comunitari. Tuttavia, il carattere tecnico del gruppo prevaleva su quello politico.\nEuronat.\nIl gruppo nasce anche sulla scia dell'associazione \"Euronat - For our heritage and freedom\", formata il 9 ottobre del 2005 e composta da pi\u00f9 partiti nazionalisti: il francese Fronte Nazionale, l'olandese Nuova Destra, l'italiana Fiamma Tricolore, gli svedesi Nazionaldemocratici, la spagnola Democrazia Nazionale e l'inglese Partito Nazionale Britannico.\nStruttura.\nL'ufficio politico del gruppo ITS era composto da:"}
{"id": "765430", "revid": "287204", "url": "https://it.wikipedia.org/wiki?curid=765430", "title": "Roccaforte Mondovi", "text": ""}
{"id": "765431", "revid": "66086", "url": "https://it.wikipedia.org/wiki?curid=765431", "title": "CISPR", "text": ""}
{"id": "765452", "revid": "256896", "url": "https://it.wikipedia.org/wiki?curid=765452", "title": "IGAD", "text": ""}
{"id": "765456", "revid": "1748167", "url": "https://it.wikipedia.org/wiki?curid=765456", "title": "Prome", "text": " \nProme (oppure Pyay) \u00e8 una citt\u00e0 della Birmania (ufficialmente Myanmar) centrale che secondo le stime del censimento 1983 conta 84.000 abitanti. \u00c8 situata nella divisione di Pegu. Il nome locale di \"Pyi\" significa \"capitale\" in birmano e probabilmente si riferisce alla citt\u00e0 Pyu di Sri Ksetra (Sanscrito: Citt\u00e0 di splendore, Birmano: \u101e\u101b\u1031\u1001\u1031\u1010\u1039\u1010\u101b\u102c; MLCTS: \"sa. re hkett ra\") le cui rovine sono situate a 8\u00a0km dall'attuale centro di Prome presso il villaggio di Hmawa."}
{"id": "765458", "revid": "123219456", "url": "https://it.wikipedia.org/wiki?curid=765458", "title": "Nazionale di cricket dell'Italia", "text": "La nazionale di cricket dell'Italia \u00e8 in senso generale una qualsiasi delle selezioni nazionali crickettistiche della Federazione Cricket Italiana che rappresentano l'Italia nelle varie competizioni ufficiali o amichevoli riservate a squadre nazionali e, pi\u00f9 diffusamente sebbene impropriamente, la selezione maggiore maschile, il cui nome ufficiale \u00e8 altres\u00ec Nazionale. \nLa nazionale italiana \u00e8 al 32\u00ba posto del ranking mondiale nei 50 Overs, al 27\u00ba posto nel ranking T20 e al 7\u00ba posto in Europa. Partecipa alla Cricket World Cup Challenge League B nella nei Campionati Europei T20.\nStoria.\nCon il riconoscimento della Associazione Cricket Italiana da parte dell International Cricket Council nel 1984 come affiliate member, la neonata Associazione Cricket Italiana organizzo la prima tourn\u00e9e della Nazionale a Londra dal 19 al 26 agosto 1984. Il primo incontro dei sette incontri fu contro l'Enfield Cricket Club ma solo nell'ultimo contro il North Middlesex CC arriva la prima vittoria azzurra trascinati dal battitore Tim East autore di 111 runs not out. Il primo incontro della Nazionale Italiana internazionale riconosciuto \u00e8 la sfida tra la Danimarca e Italia nel 1989terminato in pareggio a causa del meteo.\nDopo anni di incontri internazionali tra compagini europee come Francia e Germaniam grazie al graduale sviluppo del cricket nell'europa continentale dal 1996 la nazionale Italiana ha preso parte al primo Campionato Europeo in Danimarca, terminando al 7 posto dopo aver sconfitto Israele per la finale 7-8\u00ba posto. \nL'anno seguente l'Italia ha partecipato all'ICC Trophy per la prima volta terminando al 21\u00ba posto. Nella successiva edizione dei campionati europei del 1998 si \u00e8 piazzata al 5\u00ba posto. \nNel 1999 l'Italia ha preso parte ad un quadrangolare svoltosi a Gibilterra, piazzandosi al primo posto, sconfiggendo la Francia, Israele e i padroni di casa della selezione di Gibilterra. Successivamente L'Italia si \u00e8 piazzata quinta nei campionati europei - prima divisione guadagnando l'accesso all ICC Trophy del 2001 in Canada. L'Italia per\u00f2 rinunci\u00f2 a partecipare al torneo per divergenze con la federazione internazionale sulla possibilit\u00e0 di far giocare con la nazionale italiana giocatori nati all'estero ma di origine italiana.\nNei campionati europei del 2002 prima divisione l'Italia si \u00e8 piazzata sesta, retrocedendo in seconda divisione. L'Italia risal\u00ec subito in prima divisione vincendo i campionati europei seconda divisione del 2004. Questa vittoria le garant\u00ec l'accesso alle qualificazioni per la coppa del mondo del 2007, nelle quali termin\u00f2 al 7\u00ba posto battendo lo Zambia.\nNel campionato europeo del 2006 l'Italia raggiunge nuovamente il 5\u00ba posto e nel 2007 partecip\u00f2 alla \nICC World Cricket League Terza Divisione a Darwin in Australia, finendo al 7\u00ba posto retrocedendo in quarta divisione.\nNel 2008 si svolse in Tanzania l'ICC World Cricket League Quarta Divisione in cui l'Italia arriv\u00f2 terza, sconfitta da Afghanistan e Hong Kong, non riuscendo nell'impresa di risalire in terza divisione. Nel luglio del 2010 l'Italia si raggiunge il 6\u00ba posto ai Campionati Europei disputati a Jersey, gli ultimi ad essere disputati nel formato di 50 overs e con la partecipazione delle nazionali di maggiore peso continentale: Irlanda, Olanda e Scozia. Il mese successivo, nell'agosto 2010 l'Italia si \u00e8 qualificata seconda alle spalle degli Stati Uniti d'America nell'edizione dell'ICC World Cricket League Quarta Divisione che si \u00e8 svolta in casa nei campi di Pianoro, Navile e Medicina in provincia di Bologna precedendo Nepal, Tanzania, le Isole Cayman e Argentina. Grazie a questo piazzamento d'onore l'Italia si \u00e8 qualificata per l'ICC World Cricket League Terza Divisione che si sono svolti a Hong Kong nel gennaio 2011; in tale occasioni gli azzurri sono finiti quarti.\nNel 2013, l'Italia vince l'Europeo di prima divisione nel formato Twenty20 e si qualifica per i 2013 ICC T20 World Cup Qualifiers disputati negli Emirati Arabi terminando al 9 posto in classifica, raggiungendo la posizione numero 19 nel ranking mondiale ICC T20, posizione pi\u00f9 alta mai raggiunta dagli azzurri. Su una strada diversa invece il percorso nel formato 50 overs dove al termine del ICC World Cricket League Terza Divisione 2013 disputato a Bermuda, la Nazionale senza centrare neanche una vittoria \u00e8 arrivata ultima e retrocessa in quarta divisione al torneo di Singapore ICC WCL Division 4, dove grazie a due vittorie contro Oman e Danimarca si \u00e8 classificata al 4\u00ba posto rimanendo nella quarta divisione WCL.\nNel 2015 la Nazionale ha preso parte ai Campionati Europei Division One T20 terminando il torneo in terza posizione alle spalle di Jersey e Danimarca e di conseguenza non ha continuato il percorso per la qualificazione ai mondiali T20. \nIl sesto posto nel ICC World Cricket League Quarta Divisione a Los Angeles nel 2016 ha visto la Nazionale retrocedere nella Quinta Divisione WCL con la partecipazione nel Settembre 2017 al torneo svoltosi a Benoni in Sud Africa. Dopo un'ottima partenza degli azzurri che hanno vinto il proprio girone sono stati sconfitti in semifinale da Vanuato e dall'Oman nel 3\u00ba-4\u00ba posto terminando al 4 posto, posizionandosi al numero 32 del ranking ICC per i 50 overs.\nIl successivo torneo di qualificazione ai mondiali T20 \u00e8 stato l'ICC T20 World Cup Europe Qualifier dove nel 2018 l'Italia ha partecipato nel gruppo B, terminando il torneo in testa e qualificandosi le Regional Finals Europee che si sono tenute nel 2019 a Guernsey dove gli Azzuri hanno chiuso al terzo posto alle spalle di Jersey e della Germania non raggiungendo l'ICC T20 World Cup Qualifiers 2019.\nNel 2019 l'ICC ha terminando la World Cricket League ed iniziato un nuovo processo di qualificazione ai Mondiali di Cricket di 50 over chiamato ICC Cricket World Cup Challenge League. Partecipano le dodici squadre posizionate dal 21 esimo al 32\u00ba posto del ranking mondiale divise in due gruppi che si incontrano tre volte in tre anni. L'Italia partecipa al League 2 insieme ad Uganda, Hong Kong, Bermuda, Jersey e Kenya ed al primo dei tre tornei svoltosi in Oman a Dicembre 2019 ha chiuso al terzo posto con 2 vittorie nei 5 incontri. Il prossimo torneo si svolger\u00e0 a Jersey dal 1\u00b0 al 14 Settembre 2021 con il terzo in programma a Febbraio 2022.\nA Gennaio 2021 \u00e8 stato nominato Gareth Berg come allenatore/giocatore della Nazionale Italiana."}
{"id": "765465", "revid": "224230", "url": "https://it.wikipedia.org/wiki?curid=765465", "title": "Eracliano (usurpatore)", "text": "Biografia.\nContro Prisco Attalo.\nEracliano si guadagn\u00f2 il favore di Onorio quando assassin\u00f2 con le proprie mani Stilicone (22 agosto 408); per questo atto fu ricompensato con l'incarico a \"Comes Africae\", comandante militare dell'importante diocesi d'Africa, nel tardo 408. Paolo Orosio afferma che Eracliano non fu mandato in Africa che nel 409, dopo che Prisco Attalo ebbe preso la porpora in Roma; del resto nel 408 fu \"comes\" in Africa un certo Giovanni, ucciso dalla popolazione. Zosimo invece afferma che Eracliano succedette a Batanario, marito della sorella di Stilicone e mandato a morte da Onorio.\nNel 409 Prisco Attalo si ribell\u00f2 ad Onorio, che si trovava a Ravenna, prendendo il potere a Roma col sostegno dei Visigoti di re Alarico I. Eracliano rimase fedele a Onorio e fece mettere sotto controllo i porti principali dell'Africa, bloccando l'esportazione di grano dalla sua provincia alla citt\u00e0 di Roma, che da questo dipendeva, causando l'affamamento della popolazione romana.\nLa reazione di Attalo fu di non inviare in Africa un contingente, che sarebbe stato ovviamente sotto controllo visigoto; ingannato da falsi vaticinii o a causa della propria gelosia per i Visigoti, mand\u00f2 un suo rappresentante, Costante, da solo, contando sull'autorit\u00e0 del suo uomo di esautorare Eracliano o sulla insurrezione dei provinciali.\nLe cose, per\u00f2, non andarono come Attalo si era augurato e Costante fu ucciso, mentre Eracliano pot\u00e9 inviare una significativa somma di denaro a Onorio, rinchiuso in Ravenna, sottraendola a degli inviati di Attalo che con essa avrebbero dovuto comprare il sostegno delle popolazioni locali per il pretendente a Roma. Quando Attalo infine rifiut\u00f2 di affidare a Drumas, candidato di Alarico, il comando di una spedizione militare contro Eracliano, il re visigoto lo obblig\u00f2 ad abdicare (410). Il fatto che Alarico avesse intenzione di mandare contro Eracliano un contingente ridotto, di soli 500 uomini, indica che le forze del \"comes\" erano molto poche; \u00e8 per\u00f2 plausible che Eracliano avesse il sostegno delle popolazioni locali, in quanto Onorio aveva concesso un editto di tolleranza ai donatisti, seguaci di una eresia cristiana molto diffusa in Africa, e proprio in quel periodo.\nUsurpazione contro Onorio.\nNel 412, Eracliano ricevette la comunicazione di essere stato designato al consolato per l'anno successivo, ma probabilmente non esercit\u00f2 mai le prerogative del ruolo, in quanto ebbro di orgoglio, e istigato da Sabino, un uomo della sua casa che aveva preso come genero, si rivolt\u00f2 contro Onorio, proclamandosi \"Augusto\". Il suo primo atto fu di interrompere la fornitura di grano, come aveva fatto contro Attalo, il secondo di raccogliere navi (pare 3700) e truppe per l'invasione dell'Italia. Onorio decret\u00f2 Eracliano e i suoi seguaci nemici pubblici, condannandoli a morte, con un editto stilato a Ravenna il 7 luglio 412.\nNel 413 Eracliano si rec\u00f2 in Italia con un grosso esercito, per affrontare Onorio, ma fu sconfitto e ucciso. Esistono due versioni della caduta di Eracliano: nella prima, Eracliano arriv\u00f2 in Italia e si mosse su Roma, ma, allarmato dall'arrivo del \"comes\" Marino abbandon\u00f2 il proprio esercito e fugg\u00ec a Cartagine, dove fu messo a morte il 7 marzo; la seconda versione lo vuole sconfitto a \"Utriculum\" (forse \"Ocriculum\", l'odierna Otricoli, in Umbria, e quindi sulla strada tra Roma e Ravenna), in una battaglia che vide 50000 morti, e poi in fuga verso l'Africa, dove avrebbe trovato la morte presso il tempio di Memoria a Cartagine, giustiziato da emissarii di Onorio. Le due versioni sarebbero compatibili, accettando la possibilit\u00e0 che la battaglia sia stata combattuta dall'esercito di Eracliano dopo che l'usurpatore l'avesse abbandonato. Sabino, il genero di Eracliano, fugg\u00ec a Costantinopoli, ma, rimandato indietro dopo qualche tempo, fu condannato all'esilio.\nIl nome di Eracliano non appare nei \"Fasti consulares\", il documento che elenca i consoli romani, in quanto un editto di Onorio avrebbe ordinato la decadenza del consolato di Eracliano e la cancellazione del suo nome, lasciando Flavio Lucio l'unico console per il 413. Gli atti dell'usurpatore vennero annullati; i suoi beni, che si scopr\u00ec fossero costituiti da 2000 libbre d'oro e terreni che valevano altrettanto, vennero confiscati e dati a Flavio Costanzo.\nSofronio Eusebio Girolamo lo accusa di aver trattato male coloro che si erano rifugiati presso di lui a Cartagine per sfuggire ad Attalo a Roma e di essere un ubriacone e un corrotto."}
{"id": "765472", "revid": "1005847", "url": "https://it.wikipedia.org/wiki?curid=765472", "title": "Autorit\u00e0 intergovernativa per lo sviluppo", "text": "LAutorit\u00e0 intergovernativa per lo sviluppo (in inglese Intergovernamental Authority on Development - IGAD) \u00e8 un'organizzazione internazionale politico-commerciale formata dai paesi del Corno d'Africa, fondata nel 1986.\nNel 1996 fu istituito anche l\"IGAD Partners Forum\", un'organizzazione tra i Paesi membri dell'IGAD e vari paesi europei, con anche la Banca Mondiale, la Commissione europea, il segretariato dell'ONU, il Programma delle Nazioni Unite per lo sviluppo, l'Alto commissariato delle Nazioni Unite per i rifugiati e la FAO. Esso ha lo scopo di sostenere la collaborazione dei paesi donatori con i paesi membri dell'IGAD.\nObiettivi.\nI tre obiettivi che l'organizzazione intende perseguire sono i seguenti:"}
{"id": "765475", "revid": "78273", "url": "https://it.wikipedia.org/wiki?curid=765475", "title": "Nazionale italiana di cricket maschile", "text": ""}
{"id": "765480", "revid": "767487", "url": "https://it.wikipedia.org/wiki?curid=765480", "title": "Triple Agent - Agente speciale", "text": "Triple agent \u00e8 un film del 2004 diretto da \u00c9ric Rohmer.\nTrama.\nNella Parigi del 1936, all'epoca della vittoria elettorale del Fronte popolare, Fiodor \u00e8 un generale russo dell'Armata Bianca in esilio in Francia, vicedirettore dell'Associazione degli ex-combattenti dell'Esercito Russo.\nLa moglie greca Arsino\u00e8 si dedica alla pittura e fa amicizia con i vicini comunisti. In luglio scoppia la Guerra civile spagnola e Fiodor dice di recarsi in viaggio a Bruxelles, ma in seguito Arsino\u00e8 scopre da un'amica che il marito \u00e8 stato visto a Berlino, mentre entrava nel Ministero degli Interni, e inizia a sospettare che il marito sia filonazista.\nNell'aprile 1937 Arsino\u00e8 si ammala e col marito si trasferiscono in campagna. Fiodor parla alla moglie della possibilit\u00e0 di trasferirsi in Russia. Il 22 settembre 1937 il generale Dobrinsky, capo dell'Associazione dei reduci viene rapito e Fiodor, che era con lui dice alla moglie che il rapimento \u00e8 avvenuto sotto i suoi occhi ma che lui non c'entra, aggiunge inoltre che il suo superiore ha lasciato un messaggio che lo compromette. A questo punto Fiodor \u00e8 costretto a fuggire.\nArsino\u00e8 viene condannata per l'accusa di complicit\u00e0. In prigione la tubercolosi peggiora e le viene amputato un piede. Nel 1940 muore.\nNel 1943 dopo l'invasione nazista negli uffici dell'associazione un russo, un nazista e un poliziotto collaborazionista ricordano la fuga di Fiodor.\nIspirazione.\nPer questo film Rohmer si \u00e8 ispirato all'affare Miller-Skboline.\nIl 22 settembre 1937 il generale zarista in esilio Evgenij Karlovi\u010d Miller, presidente de \"l'Unione degli ex combattenti russi all'estero\", fu oggetto di un rapimento organizzato da un altro esiliato russo ed agente sovietico: il generale Skobline.\nLa moglie di Skobline, la celebre cantante russa Nadejda Vinikova detta \u00abla Plevitska\u00efa\u00bb, bench\u00e9 probabilmente innocente, venne considerata complice e condannata a 20 anni di lavori forzati: morir\u00e0 in prigione nel 1940.\nDistribuzione.\nIl film \u00e8 stato proiettato al Berlin International Film Festival il 13 febbraio 2004 e successivamente al Belgrade Film Festival il 7 marzo successivo.\n\u00c8 stato distribuito nelle sale cinematografiche francesi dalla R\u00e9zo Films il 17 marzo 2004.\nIn Italia venne distribuito dalla BIM Distribuzione il 1\u00ba giugno 2005, mentre in TV verr\u00e0 trasmesso su Rai 3 la notte del 20 novembre 2021."}
{"id": "765491", "revid": "964734", "url": "https://it.wikipedia.org/wiki?curid=765491", "title": "Istoria della conquista del Messico", "text": "Istoria della conquista del Messico, della popolazione, e de' progressi nell'America Settentrionale conosciuta sotto nome di Nuova Spagna (titolo originale: \"Historia de la conquista de M\u00e9xico, poblaci\u00f3n y progresos de la Am\u00e9rica septentrional, conocida por el nombre de Nueva Espa\u00f1a\") \u00e8 un'opera del drammaturgo e storico spagnolo Antonio de Sol\u00eds y Ribadeneyra.\nL'opera fu pubblicata a Madrid nel 1684 e descrive il periodo dalla nomina di Hern\u00e1n Cort\u00e9s a condottiero dell'impresa messicana, alla resa dell'ultimo Imperatore Azteco Cuauht\u00e9moc e la successiva entrata nella capitale delle forze di Carlo V."}
{"id": "765495", "revid": "767487", "url": "https://it.wikipedia.org/wiki?curid=765495", "title": "Clem Sacco", "text": "Biografia.\nNel 1952 si trasferisce dal natio Egitto a Milano, dove studia canto alla scuola civica.\nNel 1958 vive sporadiche apparizioni dal vivo in alcuni locali milanesi, anno in cui abbandona per sempre la vena canora della musica lirica. Nel 1961 scrive la sua prima canzone boogie, \"Agnese Rock\", fondando allo stesso tempo la C.S.R. (Clem Sacco Records), uno dei primissimi esempi di etichetta discografica indipendente in Italia, per sostenere la sua attivit\u00e0 artistica.\nLo stesso anno ottiene un inatteso successo sui juke box con il brano demenziale \"O mama, voglio l'uovo a la coque...\". Nel 1961 partecipa al \"1\u00ba Festival del Rock And Roll\"; dal 1961 al 1963 partecipa ai festival del Juke Box organizzati dal \"Partito estremista dell'urlo\" di Ghigo Agosti. Alla fine del '62 diventa voce solista nel gruppo dei Ribelli nel Clan Celentano. Ha poi la fortuna di essere ospite cantante twist nel film di Carlo Infascelli \"Canzoni, bulli e pupe\". Nel 1962 fonda il complesso Clem Sacco ed i suoi Califfi con i chitarristi Gino Santercole e Gigi Rizzi ed il batterista Enrico Maria Papes dei Giganti. A fine anni sessanta, con lo pseudonimo Clementina Gay, si esibisce all'Alexander, all'epoca noto locale musicale gay milanese. Sempre in quel periodo alcune canzoni demenziali, come \"Il deficiente\" e \"Baciami la vena varicosa\", non ebbero successo e Clem Sacco spar\u00ec dalle scene.\nNegli anni ottanta si allontana progressivamente dalla scena italiana per trasferirsi a Tenerife (Canarie), dove vive tuttora.\nNel 2009 partecipa al programma di Rai Uno \"I migliori anni\" dove si esibisce con la canzone \"Baciami la vena varicosa\", e l'anno successivo, sempre su Rai Uno, al programma \"Ciak... si canta!\", viene presentato un videoclip per la stessa canzone che per l'occasione viene diretto e sceneggiato da Asia Argento e Michele Civetta.\nIl 13 marzo dello stesso anno si esibisce con successo al Live Club di Trezzo sull'Adda, cantando tutti i suoi cavalli di battaglia e segnando, cos\u00ec, il ritorno sul palcoscenico. Ad aiutarlo in quella occasione sono presenti il suo vecchio batterista poi divenuto leader de I Giganti Enrico Maria Papes, come anche l'autore originale del brano The African Cry, Gigi Rizzi.\nA seguito del concerto rilascia un'intervista alla rivista \"Jamboree\" in cui ripercorre con precisione le tappe fondamentali della sua carriera.\nIl 24 marzo 2012 si esibisce nuovamente, dopo 3 anni, al Live Club di Trezzo sull'Adda.\nDiscografia.\nRaccolte.\nCD\nLP"}
{"id": "765498", "revid": "486946", "url": "https://it.wikipedia.org/wiki?curid=765498", "title": "Lethrblaka", "text": ""}
{"id": "765499", "revid": "767487", "url": "https://it.wikipedia.org/wiki?curid=765499", "title": "Coverdale\u2022Page", "text": "Coverdale\u2022Page \u00e8 un progetto musicale scaturito dalla collaborazione fra il cantante David Coverdale (l'ex Deep Purple aveva messo momentaneamente in pausa i suoi Whitesnake), e il chitarrista Jimmy Page, ex Led Zeppelin. Il progetto, che in studio vide principalmente coinvolti il batterista Danny Carmassi (Montrose, Heart) e il bassista Jorge Casas (Miami Sound Machine), prese le mosse nel 1991 per quindi esaurirsi nel 1993, con la pubblicazione di un solo album, \"Coverdale\u2022Page\", e sette date live in Giappone tra il 14 e il 22 dicembre, con un subentrante Guy Pratt al basso.\nIl disco, in realt\u00e0, era stato accolto con un certo favore sia dalla critica che dal pubblico (sar\u00e0 certificato oro e platino in diversi paesi) ma a condannare il progetto fu l'indifferenza dei tour promoter statunitensi, distratti in quel momento dall'esplosione del fenomeno grunge.\nL'idea di abbinare i due artisti era stata dello storico A&amp;R John Kalodner, approfittando del fatto che sia Coverdale che Page erano allora sotto contratto con la medesima etichetta, la Geffen Records.\nAll'epoca il progetto fu particolarmente criticato dall'ex cantante dei Led Zeppelin, Robert Plant, che accus\u00f2 Coverdale di volerlo imitare. Alcuni giunsero a insinuare che la collaborazione tra Page e Coverdale fosse stata orchestrata da Kalodner con lo specifico intento di stuzzicare lo stesso Plant, fino a quel momento contrario a ogni ipotesi di reunion con Page.\nIn un'intervista radiofonica del marzo 2018 (coincidente con il 25\u00ba anniversario dell'album), Coverdale ha accennato all'intenzione di realizzare con Page, non appena i rispettivi impegni lo avrebbero consentito, un'edizione ampliata del disco sfruttando il materiale conservato dal meticoloso chitarrista: i master originali del progetto Coverdale\u2013Page, infatti, sarebbero tra le migliaia andati distrutti nel corso del famigerato rogo della Universal del 2008."}
{"id": "765502", "revid": "1934238", "url": "https://it.wikipedia.org/wiki?curid=765502", "title": "Stato di natura", "text": "Lo stato di natura \u00e8 quell'ipotetica condizione in cui gli uomini non sono ancora associati fra di loro e disciplinati da un \"apparato governativo\" e dalle relative leggi tipico invece dello stato di diritto. Questa particolare condizione dell'uomo \u00e8 stata ipotizzata dai filosofi inglesi Thomas Hobbes e John Locke e, in seguito, dallo svizzero Jean-Jacques Rousseau assumendo caratteristiche diverse, anche opposte, nei vari filosofi che lo postulano: se per Hobbes lo stato di natura \u00e8 una guerra di ogni uomo contro tutti gli altri (\"Bellum omnium contra omnes\"), per Rousseau gli uomini in questo stato vivono \"liberi, sani, buoni, felici\".\nHobbes.\nNel \"Leviatano\" Hobbes espone la propria teoria della natura umana, della societ\u00e0 e dello Stato. Poich\u00e9 il diritto ha origine naturale per ogni ente inclusi gli esseri umani, nello stato di natura gli uomini si ritrovano ad avere tutti quanti gli stessi diritti su qualsiasi cosa e ingaggiano una guerra che vede tutti contro tutti (bellum omnium contra omnes; homo homini lupus = \"l'uomo \u00e8 un lupo divoratore per ogni altro uomo\"). \nTuttavia, gli uomini hanno un comune interesse ad arrestare la guerra per assicurarsi un'esistenza che altrimenti sarebbe impegnata soltanto nella guerra per difendere beni di cui non si potrebbe mai godere, cos\u00ec formano delle societ\u00e0, stipulando un contratto sociale (chiamato \"Patto\" da Hobbes) in cui limitano la loro libert\u00e0, accettando delle regole che vengono fatte rispettare dal Leviatano-Capo dello Stato.\nPer liberarsi dalla condizione primitiva in cui tutti competono con tutti (\"bellum omnium contra omnes\") e la vita \u00e8 \"nasty, brutish, and short\" (spiacevole, grezza, e breve), si deve costituire una societ\u00e0 efficiente, che garantisca la sicurezza degli individui, condizione primaria per il perseguimento dei desideri. A questo scopo tutti gli individui rinunciano ai propri diritti naturali, stringendo tra loro un patto con cui li trasferiscono a una singola persona, che pu\u00f2 essere o un monarca, oppure un'assemblea di uomini, che si assume il compito di garantire la pace entro la societ\u00e0.\nPer questo Hobbes \u00e8 spesso considerato un teorico del giusnaturalismo, dove il diritto naturale precede e fonda quello civile. Tuttavia, tale visione \u00e8 dibattuta: difatti, solitamente, il giusnaturalismo tende a stabilire delle leggi naturali che facciano da limite al potere statale; da parte sua, invece, Hobbes utilizza le leggi naturali per dimostrare che il potere statale, per poter funzionare efficacemente, dev'essere illimitato, privo di vincoli, e indiviso; in questo modo si pone agli antipodi di pensatori classici del giusnaturalismo, come, ad esempio, Locke.\nLocke.\nNell'opera \"Due trattati sul governo\" John Locke esprime il suo pensiero circa lo stato di natura.\nLocke aggiunge, per\u00f2, che la perfetta libert\u00e0 e l'uguaglianza non implicano che lo stato di natura sia uno stato di licenza: nessuno ha il diritto di distruggersi e di distruggere gli altri per la propria conservazione. Infatti, lo stato di natura \u00e8 limitato da una legge di natura, che coincide con la ragione, sulla cui base \u00e8 possibile costituire una societ\u00e0 ordinata con rispetto e uguaglianza reciproca. \nSecondo la medesima legge di natura, che vuole la pace e la conservazione di tutti gli uomini, \u00e8 necessario, dunque, sia conservare e difendere gli altri, anche sopprimendo l'offensore; sia di punire i trasgressori di questa legge, in modo da proteggere gli innocenti e reprimere gli offensori. Per il principio di uguaglianza, tutti possono far osservare questa legge: nessuno infatti ha superiorit\u00e0 e giurisdizione assoluta o arbitraria sopra un altro. La naturale condizione umana non \u00e8 per Locke, come per Hobbes, il \"bellum omnium contra omnes\". Ogni uomo ha in s\u00e9 una naturale predisposizione alla giustizia e alla pace; queste sono legge naturale prima che legge sociale. Diversamente, n\u00e9 la pace n\u00e9 giustizia sarebbero realizzabili.\nOgnuno pu\u00f2 retribuire al colpevole, secondo quanto dettano la \"ragione tranquilla\" e la \"coscienza\", una \"punizione\" proporzionata alla sua trasgressione, nei termini di riparazione e repressione. Il violatore \u00e8 infatti pericoloso agli uomini, dal momento che da lui \u00e8 trascurato o infranto il vincolo inteso a garantirli dall'offesa e dalla violenza. Nello stato di natura, ognuno ha il potere esecutivo della legge di natura.\nTuttavia, Locke ammette facilmente che la parzialit\u00e0 degli uomini nel giudicare se stessi e i propri amici comporta confusione e disordine. Per questo, pone il governo civile come il rimedio adatto agli inconvenienti dello stato di natura. Nello Stato di diritto, o Stato sociale, l'uomo si trova di fronte a regole stabili, da sempre impresse nel suo cuore e non imposte da nessuno, alle quali si deve attenere. Tuttavia, prima dello Stato, deve esistere una societ\u00e0 autosufficiente, come la famiglia, che si costituisce a partire da una naturale tendenza dell'uomo verso gli altri. Infatti gli uomini sono stati creati per vivere in societ\u00e0 e non in solitudine.\nRousseau.\nRousseau vedeva una divaricazione sostanziale tra la societ\u00e0 e la natura umana. Rousseau affermava che l'uomo fosse, in natura, buono, un \"buon selvaggio\", e venisse corrotto in seguito dalla societ\u00e0; vedeva questa come un prodotto artificiale nocivo per il benessere degli individui.\nNel \"Discorso sull'ineguaglianza\", illustr\u00f2 il progresso e la degenerazione dell'umanit\u00e0 da un primitivo stato di natura sino alla societ\u00e0 moderna. Rousseau suggeriva che gli uomini primordiali fossero individui isolati, diversi dagli altri animali unicamente per il possesso del libero arbitrio e per la capacit\u00e0 di perfezionarsi. Questi uomini primitivi erano dominati dall'impulso di autoconservazione (\"amore di s\u00e9\") e da una disposizione naturale alla compassione e alla piet\u00e0 verso i simili. Quando l'umanit\u00e0 fu costretta a vivere in comunit\u00e0, a causa della crescita della popolazione, sub\u00ec una trasformazione psicologica, in seguito alla quale cominci\u00f2 a considerare la buona opinione degli altri come un valore indispensabile per il proprio benessere. Rousseau associava questa nuova forma di consapevolezza a un'et\u00e0 dell'oro della prosperit\u00e0 umana. \nTuttavia, lo sviluppo dell'agricoltura e della metallurgia, e la conseguente creazione della propriet\u00e0 privata e della divisione del lavoro, portarono a una crescente dipendenza reciproca degli individui e alla disuguaglianza tra gli uomini. La conseguente condizione di conflitto tra chi aveva molto e chi poco o nulla, fece s\u00ec, secondo Rousseau, che il primo Stato fu inventato come una forma di contratto sociale suggerito dai pi\u00f9 ricchi e potenti. Difatti i ricchi e i potenti, tramite il contratto sociale, sanzionarono la propriet\u00e0 privata, lo stato di fatto e quindi istituzionalizzarono la diseguaglianza come se fosse inerente alla societ\u00e0 umana. Rousseau concepiva la propria proposta per un nuovo contratto sociale come un'alternativa a questa forma fraudolenta. Al termine del \"Discorso sull'ineguaglianza\", Rousseau spiega come il desiderio di essere considerati dallo sguardo altrui, che si era generato durante l'et\u00e0 dell'oro, aveva potuto, sul lungo periodo, corrompere l'integrit\u00e0 e l'autenticit\u00e0 degli individui all'interno di una societ\u00e0, quella moderna, segnata dalla dipendenza reciproca, dalle gerarchie e dalle diseguaglianze sociali."}
{"id": "765516", "revid": "126257", "url": "https://it.wikipedia.org/wiki?curid=765516", "title": "Antica Strada Regina", "text": ""}
{"id": "765519", "revid": "2232316", "url": "https://it.wikipedia.org/wiki?curid=765519", "title": "IPhone", "text": "L'iPhone \u00e8 una famiglia di smartphone prodotti da Apple. Dal del i modelli disponibili in commercio dal produttore stesso sono: iPhone 11, iPhone 12, iPhone 12 mini, iPhone 12 Pro, iPhone 13, iPhone 13 Pro, iPhone 13 Pro Max, iPhone 13 Mini e iPhone SE di seconda generazione. In particolare, l'iPhone rientra nella fascia alta del mercato degli smartphone ed offre funzioni multimediali e prestazioni di alto livello. Una curiosit\u00e0: la Apple riusc\u00ec a battere le vendite del Commodore64 soltanto all'uscita del primo iPhone \nGeneralit\u00e0.\nIl primo modello, distribuito nel 2007, era un GSM EDGE quad-band, mentre le versioni successive hanno adottato la tecnologia UMTS, HSDPA, 4G LTE e da iPhone 12 anche 5G. L'iPhone include una o pi\u00f9 fotocamere digitali e una frontale (quest'ultima solo a partire dal quarto modello, l'iPhone 4), un dispositivo Assisted GPS e un lettore multimediale (le funzioni di UMTS e AGPS sono state inserite a partire dalla versione 3G). I dispositivi, oltre ai normali servizi di telefonia quali chiamate, SMS e MMS, permettono di utilizzare servizi come posta elettronica, navigazione web, Visual Voicemail e possono connettersi tramite rete Wi-Fi.\nTutti i servizi sono controllabili dall'utente tramite uno schermo multi-touch, una tastiera virtuale, un pulsante per tornare al menu principale (detto \"tasto Home\"), due piccoli tasti per la regolazione del volume, uno per passare dallo stato di suoneria allo stato di vibrazione e uno per lo stand-by o spegnimento/accensione. L'interazione con l'utente \u00e8 coadiuvata da un accelerometro e un giroscopio digitale, che funzionano come sensori di movimento, un sensore di prossimit\u00e0 e un sensore di luce ambientale. Apple ha depositato pi\u00f9 di 300 brevetti legati a tali dispositivi.\nCon oltre 100 milioni di unit\u00e0 vendute, l'iPhone 6 e l'iPhone 6 Plus si classificano al primo posto come smartphone pi\u00f9 venduti al mondo (dodicesima posizione se vengono contati anche i non-smartphone). L'iPhone 5 e l'iPhone 5s, rispettivamente al terzo e quarto posto, con 65 e 60 milioni di unit\u00e0 vendute. Pi\u00f9 in basso, alla sesta, alla nona e alla tredicesima posizione, troviamo l'iPhone 4, l'iPhone 3GS e l'iPhone 5c, con rispettivamente 50, 35 e 16 milioni di vendite.\nStoria e modelli.\nTelefono cellulare.\nIl telefono cellulare integrato nell'iPhone \u00e8 quad-band e utilizza tecnologie GSM EDGE, ma \u00e8 dotato anche di connettivit\u00e0 Wi-Fi e Bluetooth. Il modello UMTS/HSDPA \u00e8 disponibile in Italia con gli operatori TIM e Vodafone dall'11 luglio 2008 e con H3g dal 17 luglio 2009. Il telefono inoltre, se acquistato in Italia, \u00e8 sbloccato, ovvero \u00e8 libero dal vincolo dell'operatore e quindi utilizzabile con qualsiasi scheda SIM. Viene venduto anche attraverso l'Apple Store online.\nNegli Stati Uniti \u00e8 commercializzato in associazione esclusiva con un abbonamento biennale ai servizi di AT&amp;T e Verizon, operatori telefonici statunitensi, mentre in Europa \u00e8 commercializzato dal 9 novembre 2007 in Inghilterra con l'operatore O2, in Germania con T-Mobile e in Francia con Orange.\nLe funzionalit\u00e0 relative alla telefonia sono quelle classiche di uno smartphone e comprendono anche la possibilit\u00e0 di effettuare un'audio-conferenza unendo pi\u00f9 telefonate (durante la presentazione del prodotto, Steve Jobs ha utilizzato una conferenza a tre, ma il telefono supporta fino a 5 partecipanti, lasciando comunque disponibile una seconda linea per le chiamate in entrata).\nGli SMS vengono gestiti con un sistema molto simile all'interfaccia grafica utilizzata da iMessage, che permette di visualizzare la cronologia dei messaggi SMS scambiati, organizzandoli in discussioni, in modo simile a quello che avviene nei forum su internet.\nIl telefono pu\u00f2 utilizzare delle suonerie personalizzate acquistabili tramite iTunes oppure pu\u00f2 riprodurre suonerie a partire da qualsiasi file audio (di durata consigliata non superiore ai 30 secondi) riconvertito in formato AAC (con lo stesso iTunes o con altri programmi freeware come, ad esempio, Audacity) a cui sia stata modificata l'estensione in .m4r.\nPalmare.\nLe funzioni di palmare comprendono il multitasking (introdotto da iOS 4), animazioni e multimedialit\u00e0, schermo tattile evoluto (denominato dalla stessa Apple Inc. Multi-touch), ampia connettivit\u00e0, navigazione Web mediante browser Safari (o altre app di terzi), sincronizzazione con il computer (sia sistemi Windows che macOS, tramite iTunes e attraverso il connettore dock o Lightning), lettura di file di testo, documenti in formato PDF e RTF tramite iBooks (oppure altre app di terzi), lettura file di Microsoft Office ed iWork, immagini e filmati allegati alle e-mail o collegati a una pagina web.\nGrazie al modulo A-GPS integrato, consente il \"geotagging\" delle foto, ovvero la possibilit\u00e0 di salvare informazioni quali latitudine e longitudine del luogo in cui \u00e8 stata scattata la foto.\nDispone di un'applicazione che permette la visualizzazione di filmati provenienti da YouTube; quest'ultimi sono inviati nel formato H.264.\nNon essendo questo il formato nativo utilizzato dal sito durante la presentazione del telefono, sono stati messi a disposizione circa 10.000 filmati convertiti, ma nel giro di qualche mese il sito prevede di convertire la totalit\u00e0 dei filmati memorizzati nello standard H.264.\nFra le applicazioni native presenti sul telefono (aggiornato a iOS 10.2) troviamo:\nSoftware.\nSistema operativo.\nIl dispositivo (insieme a iPod, iPad e, con un'interfaccia differente, anche Apple TV) utilizza iOS (conosciuto come iPhone OS prima dell'aprile 2010), una versione ottimizzata del sistema operativo macOS (privato delle componenti non necessarie). Le differenze tra il sistema operativo utilizzato dai computer e quello utilizzato dal cellulare non sono note, ma \u00e8 possibile dire che \u00e8 basato su una variante dello stesso kernel Mach e include il componente \"Core Animation\", che supporta le animazioni dell'interfaccia.\nIl processore dell'iPhone appartiene alla famiglia di processori ARM, difatti il sistema operativo \u00e8 compilato per questa tipologia di processori, a differenza del sistema operativo per computer che \u00e8 compilato per processori PowerPC e X86. Non \u00e8 possibile quindi copiare semplicemente le applicazioni macOS, ma queste devono essere riscritte e ricompilate per funzionare sul dispositivo.\nIl sistema operativo occupa circa 700 MB di spazio nella memoria flash.\nApple ha fornito il telefono di un programma di aggiornamento sulla falsariga di quello utilizzato con il sistema operativo per computer, in modo da poter correggere eventuali problemi del telefono.\nI primi modelli montavano il sistema operativo \"OS X 1.0 (1A543a)\", come visibile dal log dovuto al crash del programma MobileMail. Sembra che tutti i programmi siano eseguiti in modalit\u00e0 superuser.\nIl 2 di agosto 2007, Apple ha reso disponibile il primo aggiornamento di sicurezza per il dispositivo. L'aggiornamento ha risolto alcuni problemi di stabilit\u00e0 e di sicurezza individuati dopo la commercializzazione del prodotto. L'aggiornamento elimina anche qualsiasi modifica o hack del telefono.\nLa versione 2.0 del sistema operativo \u00e8 stata pubblicata l'11 luglio 2008, data nella quale l'iPhone 3G \u00e8 stato reso disponibile in 22 paesi. Viene introdotto l'App Store, un negozio on-line tramite il quale gli utenti possono scaricare applicazioni per il dispositivo.\nIl 7 giugno 2010, insieme alla presentazione dell'iPhone 4, \u00e8 stata annunciata la quarta versione del sistema operativo, rinominato iOS 4.0, pubblicato ufficialmente il 21 giugno. Quattro mesi dopo, il 23 novembre 2010, \u00e8 uscita la versione 4.2.1, la prima a portare tutte le funzioni di iOS 4 anche sugli iPad.\nIl 6 giugno 2011 viene presentata durante il WWDC la quinta versione del sistema operativo, che introduce pi\u00f9 di 200 nuove funzioni. L'iPhone 4S esce il 12 ottobre 2011.\nIl 12 settembre 2012 \u00e8 stato presentato iOS 6; dal 19 settembre 2012 \u00e8 stato reso disponibile il download.\nDal 19 marzo 2013 \u00e8 stato reso disponibile il download di iOS 6.1.3, il quale corregge un errore che poteva consentire di superare il codice e accedere all'app Telefono. Contiene anche miglioramenti all'applicazionne Mappe per il giapponese.\nIl 10 giugno 2013 \u00e8 presentato il sistema operativo per iPhone/iPad e iPod di 5\u00aa generazione denominato iOS 7, il quale porta un'interfaccia completamente ridisegnata.\nInterfaccia.\nLa \"Springboard\" \u00e8 l'interfaccia principale dell'iPhone. \u00c8 composta dalle icone dei programmi su uno sfondo nero (a scelta dell'utente a partire da iOS 4) e sotto \u00e8 presente un dock con, di default, le applicazioni Telefono, Safari, Messaggi e Musica. Se si tiene premuta un'icona, iniziano tutte a vibrare ed \u00e8 possibile spostarle, eliminarle o creare nuove cartelle. Premendo pi\u00f9 intensamente con il 3D Touch (solo su iPhone 6s, 6s Plus, 7, 7 Plus 8, 8 Plus, X, XR, XS, XS Max) \u00e8 possibile accedere a scorciatoie specifiche per ogni applicazione; se quest'ultima \u00e8 in fase di scaricamento, da iOS 10 \u00e8 possibile aumentarne la priorit\u00e0 di download.\nL'interfaccia dell'iPhone prevede un tasto, necessario per tornare alla Home Page del Telefono, un bottoncino posto in alto a sinistra per commutare il telefono tra la modalit\u00e0 standby (blocco tasti e disattivazione display), e la modalit\u00e0 acceso, due tasti per la regolazione del volume posti a sinistra e un tasto per passare dalla modalit\u00e0 suoneria a quella vibrazione. Le altre funzioni del dispositivo sono accessibili mediante un innovativo schermo tattile, chiamato \"multi-touch\", che occupa tutto il lato frontale del dispositivo e non necessita di pennino, ma si utilizza direttamente con le dita e permette di gestire il tocco di pi\u00f9 dita contemporaneamente. Questa caratteristica permette di implementare le cosiddette \"gesture\", ovvero combinazioni di gesti, movimenti di pi\u00f9 dita, che permettono di controllare l'interfaccia del dispositivo.\nLe gestures sono utilizzate, per esempio, per zoomare su foto o pagine web semplicemente appoggiando due dita sullo schermo e allontanandole (zoom in) o avvicinandole (zoom out).\nUn'altra caratteristica dell'interfaccia legata allo schermo tattile \u00e8 la possibilit\u00e0 di scrollare rapidamente pagine ed elenchi, in particolare con uno scorrimento e sollevamento veloce del dito che pu\u00f2 somigliare a un lancio e che produce sull'interfaccia un effetto di rotazione verticale veloce, simile a quella degli elementi di una slot machine (o effetto rullo).\nCon il 3D Touch, il display \u00e8 in grado di misurare la pressione applicata su quest'ultimo, in modo tale da comportarsi in modo differente se viene semplicemente premuto, premuto con poca intensit\u00e0 o premuto con molta intensit\u00e0.\nPer tutte le applicazioni che necessitano della stesura di testi, il dispositivo visualizza una tastiera virtuale (accessibile sempre tramite schermo tattile) di tipo QWERTY e prevede inoltre un controllo ortografico di tipo predittivo, simile al T9. Il controllo predittivo, quando suggerisce le parole, tiene conto delle lettere inserite dall'utente e del fatto che l'utente pu\u00f2 commettere alcuni errori di digitazione premendo un tasto prossimo a quello che effettivamente l'utente desiderava premere.\nIl motore grafico dell'interfaccia \u00e8 basato sulle stesse tecnologie del sistema operativo macOS utilizzato sui computer Apple e sfrutta anche \"Core Animation\", una tecnologia per le animazioni grafiche.\nApplicazioni di terze parti.\nIl dispositivo inizialmente poteva utilizzare solamente applicazioni di terze parti che si interfacciavano via web. I programmi di terze parti quindi dovevano utilizzare le tecniche messe a disposizione dal paradigma Web 2.0 e AJAX. Apple aveva deciso di non permettere l'installazione di applicazioni non web per evitare problemi di sicurezza. Se molti dispositivi avessero dovuto eseguire applicazioni corrotte o con virus, avrebbero potuto generare un elevato traffico che avrebbe potuto mettere in crisi il gestore telefonico. L'utilizzo di applicazioni web non eliminava il problema, ma essendo queste eseguite all'interno di una sandbox protetta, ne riduceva la pericolosit\u00e0.\nNonostante ci\u00f2, sono nati alcuni modi non accettati da Apple di installare applicativi di terze parti sull'iPhone. Tra tutti il pi\u00f9 utilizzato, dal vecchio firmware versione 1.1.4, era \"installer.app\". Il software si presenta come un'icona sull'interfaccia dell'iPhone che permette, tramite una connessione a dei repositories, di scaricare e installare software di terze parti scritti per macOS. Le repositories (o sources) pi\u00f9 importanti, sicure e fornite sono le Community Sources, di cui fanno parte: iSpazio, BigBoss, ModMyi, e Saurik.\nIl 17 ottobre 2007, Apple ha reso noto che dal febbraio 2008 avrebbe permesso di caricare programmi di terze parti nel dispositivo. La societ\u00e0 ha speso molto tempo per poter approntare un kit di sviluppo per il dispositivo.\nIl 6 marzo 2008, Steve Jobs ha annunciato che il kit di sviluppo di applicazioni era disponibile in versione beta agli sviluppatori gratuitamente.\nLe applicazioni di terze parti devono per\u00f2 essere certificate preventivamente da Apple, per evitare che il telefono sia preda di spyware e malware, e sono quindi dotate di un certificato digitale.\nCon l'arrivo dell'iPhone 3G \u00e8 uscito il firmware 2.0. Esso introduce delle grandi novit\u00e0 nella gestione delle applicazioni. Introduce infatti l'App Store, un'applicazione che permette di accedere al negozio di applicazioni gestito da Apple. Lo store \u00e8 composto sia da applicazioni gratuite, sia da applicazioni a pagamento.\nAl momento del lancio, erano presenti pi\u00f9 di 500 applicazioni, sviluppate da molteplici case produttrici di software. Nel gennaio 2011 ha raggiunto quota 325.000 applicazioni. Il 12 giugno 2016, Apple ha annunciato che il numero di applicazioni presenti sull'App Store \u00e8 di oltre 2 milioni.\nAnalisi di mercato mostrano che gli utenti iPhone hanno una notevole propensione all'acquisto di applicazione di terze parti. Una ricerca infatti ha stimato che il 17% degli utenti ha speso nel 2008 una cifra analoga o superiore al costo del telefono.\nA fianco dell'App Store ufficiale \u00e8 presente, per i dispositivi sbloccati tramite jailbreak, un software chiamato Cydia, che prende spunto dal vecchio e ormai chiuso installer.app. In Cydia si possono trovare numerose applicazioni non accettate da Apple, applicativi per modificare l'interfaccia e il funzionamento di iOS e, attraverso l'inserimento di repositories (o sources) particolari, anche metodi illegali per scaricare le applicazioni ufficiali. Il creatore di Cydia, Jay Freeman (noto con il soprannome di \"saurik\"), scoraggia per\u00f2 l'aggiunta di queste repositories illegali, non facendo pubblicit\u00e0 ad esse e non immettendole automaticamente su Cydia, facendo s\u00ec che esca un popup di avvertimento che mette in guardia l'utente sugli aspetti illegali quando cerca di aggiungere una di queste repositories.\nJailbreak.\nIl Jailbreak \u00e8 la procedura che consente di \"sbloccare\" il dispositivo in modo da poterci installare Cydia e tutte le altre applicazioni di terze parti che Cydia stessa permette di poter installare. Tali applicazioni (anche chiamate Tweak) modificano il sistema operativo (ad esempio un Tweak permette di poter fare funzionare il terminale al di fuori della nazione in cui \u00e8 stato venduto, cos\u00ec da permettergli di ricevere campo della rete operatore). Negli Stati Uniti questa pratica \u00e8 stata legalizzata, anche se molti Tweak di Cydia rimangono tuttora illegali anche negli USA. Ad esempio, i Tweak che permettono di installare gratuitamente applicazioni a pagamento, danneggiando economicamente gli sviluppatori e infrangendo le leggi riguardo alla pirateria informatica.\nApple \u00e8 in continuo contrasto con gli sviluppatori del Jailbreak, introducendo ad ogni aggiornamento del firmware nuovi sistemi di sicurezza per ostacolare gli hacker. Anche Google si \u00e8 affiancata ad Apple declassando nelle ricerche i siti che contengono Tweak illegali di Cydia. In Italia il Jailbreak rimane tuttora illegale.\nHardware.\nSensori.\nL'iPhone \u00e8 dotato di una gamma di sensori che automatizzano alcune funzionalit\u00e0:\nBatteria.\nPrima di introdurre un nuovo modello di iPhone, Apple effettua vari test per determinare la durata della batteria. Tuttavia questi sono dati indicativi e la durata effettiva pu\u00f2 variare a seconda dell'uso dell'utente.\nDi seguito \u00e8 riportata una tabella contenente tutti i dati citati da Apple riguardanti l'autonomia della batteria dei modelli di iPhone in determinate situazioni. I dati sono espressi in ore.\nPrezzo e disponibilit\u00e0.\nAndamento prezzi degli iPhone negli anni.\nL'iPhone in Italia ha visto una continua crescita dei prezzi:\nPartendo con il 3G come primo iPhone offerto in Italia ad un prezzo di 499\u00a0\u20ac i prezzi sono cresciuti fino a pi\u00f9 di 1000\u00a0\u20ac con i modelli recenti (iPhone 11 Pro nel 2019). Anche se Apple ha rilasciato altri modelli pi\u00f9 base a prezzi inferiori (iPhone SE a 509,00\u00a0\u20ac), il prezzo base per un iPhone \u00e8 comunque cresciuto parecchio dal 2008 ad oggi. \niPhone (prima generazione).\nLa commercializzazione del prodotto venne annunciata da Jobs per il 29 giugno 2007 alle ore 18:00, ora locale, in tutti gli Apple Store e i centri AT&amp;T negli Stati Uniti. Jobs annunci\u00f2 che il prodotto sarebbe stato distribuito in Europa nell'autunno del 2007 e in Asia nel 2008.\nApple ricevette l'approvazione dalla Federal Communications Commission (FCC) statunitense per l'iPhone il 17 maggio 2007.\nIl prodotto venne inizialmente messo in vendita in due configurazioni: un modello da 4 GB a 499 dollari e un modello da 8 GB a 599 dollari. Il 5 settembre 2007, il modello da 4 GB venne dismesso mentre il modello da 8 GB sub\u00ec una riduzione di prezzo arrivando a costare 399 dollari. Il 5 febbraio 2008, venne introdotto un modello da 16 GB a 499 dollari.\nIndipendentemente dal modello acquistato, va aggiunta anche la spesa per il contratto biennale con la AT&amp;T.\nLa campagna mediatica promossa da Apple per promuovere il telefono produsse forte attesa da parte dei consumatori, la quale culmin\u00f2 con lunghe file davanti ai principali punti vendita poche ore prima della vendita del dispositivo stesso. Alcune persone, per poter acquistare i primi modelli disponibili, si misero in fila il 24 giugno, cinque giorni prima della effettiva vendita del dispositivo.\nUn giorno prima della messa in vendita del terminale, il CEO Apple fece una comunicazione ai dipendenti, nella quale, oltre a delineare le strategie future della societ\u00e0, si compliment\u00f2 con i dipendenti per il lavoro svolto e promise a questi un terminale dd 8 GB da consegnare verso la fine di luglio, dopo aver esaurito le richieste del lancio iniziale.\nIl 18 settembre dello stesso anno, il prodotto fu presentato in Inghilterra. L'iPhone fu commercializzato insieme ed esclusivamente con la compagnia telefonica O2 dal 9 novembre 2007 a un prezzo di 269 sterline, circa 390\u00a0\u20ac. Il 19 settembre, Apple, tramite un comunicato stampa, rese noto anche l'arrivo dell'iPhone in Germania con l'operatore T-Mobile. Anche in Germania fu commercializzato dal 9 novembre, al costo di 399\u00a0\u20ac (nella versione da 8 GB). Il dispositivo venne invece commercializzato in Francia dal 29 novembre 2007 sempre a 399\u00a0\u20ac in esclusiva con l'operatore Orange SA. A causa di una legge francese che ne impediva la vendita legata a un servizio esclusivo, l'iPhone fu anche venduto a 749\u00a0\u20ac sciolto da qualsiasi vincolo. Lo sblocco consisteva in un'aggiunta di 100\u00a0\u20ac al prezzo di listino di 649\u00a0\u20ac dell'iPhone venduto senza contratto, ma con una ricaricabile Orange. Dopo sei mesi dall'acquisto, lo sblocco non costa nulla.\nUna situazione simile si verific\u00f2 anche per circa una settimana in Germania, quando Vodafone fece ricorso al tribunale di Amburgo che ordin\u00f2 a T-Mobile di vendere anche una versione senza operatore, prezzata a 999\u00a0\u20ac. Tuttavia, il ricorso fu vinto da T-Mobile che vende l'iPhone in esclusiva con un contratto a 399\u00a0\u20ac.\nStime di analisti collocano il costo dei componenti utilizzati per l'iPhone sui 200 dollari per il modello da 4 GB e sui 220 dollari per il modello da 8 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo. Si ritiene che all'inizio Apple avesse un margine del 50% sul costo del dispositivo.\nIl supporto software al modello EDGE termin\u00f2 ufficialmente il 21 giugno 2010 con la pubblicazione dell'aggiornamento 4.0 di iOS, non compatibile con questo modello.\niPhone 3G.\nL'11 luglio 2008 \u00e8 entrato in vendita in 22 paesi (tra cui l'Italia) l'iPhone 3G. Nel corso dell'anno il mercato si allarg\u00f2 a oltre 70 nazioni.\nNegli Stati Uniti, il 3G \u00e8 stato venduto a un prezzo di 199 dollari per il modello da 8 GB e 299 dollari per il modello da 16 GB, sottoscrivendo un contratto biennale con AT&amp;T.\nIn Italia invece, l'iPhone 3G \u00e8 stato commercializzato inizialmente da TIM, Vodafone e 3 Italia (quest'ultimo dal luglio 2009).\nQuesti gestori hanno realizzato delle tariffe e dei contratti ad hoc per l'iPhone, al fine di ottenere un prezzo pi\u00f9 contenuto. Sempre in Italia era possibile acquistare un iPhone 3G senza sottoscrivere alcun contratto al costo di 499\u00a0\u20ac (8 GB) e 569\u00a0\u20ac (16 GB) abbinando al terminale il piano tariffario che gi\u00e0 si possiede o che si preferisce. L'offerta con carta ricaricabile \u00e8 disponibile con TIM, Vodafone e 3 Italia.\nIl supporto software al modello 3G \u00e8 terminato ufficialmente l'11 marzo 2011 con la pubblicazione dell'aggiornamento 4.3 di iOS, non compatibile con questo modello. L'ultima versione aggiornata del firmware per iPhone 3G resta la 4.2.1.\nStime di analisti collocano il costo dei componenti utilizzati per l'iPhone 3G sui 174,33 dollari per il modello da 8 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\niPhone 3GS.\nL'8 giugno 2009, durante la WWDC, \u00e8 stata presentata ufficialmente da Apple la versione riveduta dell'iPhone 3G, chiamata l'iPhone 3GS. Dopo quattro giorni dalla presentazione dell'iPhone 3GS, Apple ha deciso di cambiare nome al prodotto, eliminando la spazio tra la G e la S. Lo smartphone venne ribattezzato quindi iPhone 3GS. La S, come dichiarato da Phil Schiller alla presentazione del dispositivo, sta per \"speed\", cio\u00e8 velocit\u00e0. Questo dispositivo si presenta con forma e dimensioni uguali all'iPhone 3G, le novit\u00e0 sostanziali infatti sono una nuova memoria da 32 GB, una fotocamera da 3,2 megapixel con autofocus e la possibilit\u00e0 di effettuare video (era possibile anche precedentemente con applicazioni di terzi scaricabili gratuitamente dall'App Store). Lo schermo tattile \u00e8 ora oleorepellente, trattato per risultare immune a macchie e impronte. A livello di software, grazie al firmware 3.0, questo dispositivo dispone inoltre di una bussola digitale e di voicecall, cio\u00e8 la possibilit\u00e0 di chiamare un numero in rubrica oppure scegliere una canzone sull'iPod semplicemente pronunciando il nome del contatto o della canzone. Supporta gli OpenGL ES 2.0 e l'HSDPA a 7,2\u00a0Mbit/s. L'autonomia della batteria \u00e8 aumentata e gestisce le operazioni di taglia, copia, incolla e annulla. Gi\u00e0 nelle prime settimane di commercializzazione, l'App Store permetteva di scaricare sullo smartphone una vasta gamma di applicazioni, pi\u00f9 di 50.000.\nStime di analisti collocano il costo dei componenti utilizzati per l'iPhone 3GS sui 179 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl supporto software al modello 3GS \u00e8 terminato ufficialmente il 18 settembre 2013 con la pubblicazione dell'aggiornamento 7.0 di iOS, non compatibile con questo modello. L'ultima versione aggiornata del firmware per iPhone 3GS resta iOS 6.1.6.\niPhone 4.\nIl 7 giugno 2010, alla WWDC 2010, \u00e8 stata presentata da Steve Jobs la quarta versione dell'iPhone, l'iPhone 4. Ha introdotto un look completamente nuovo all'IPhone, che sarebbe riutilizzato con l'iPhone 4S.\nQuesta nuova versione possiede una doppia videocamera, una posteriore da 5 MP, in grado di registrare video in HD a 720p, e una anteriore VGA per la nuova funzione FaceTime, disponibile per iPhone 4 solo attraverso rete Wi-Fi. Questa funzione permette di effettuare video-chiamate tra computer e dispositivi compatibili.\nPer quanto riguarda lo schermo, l'iPhone possiede un display di 3,5\" (diagonale) con una risoluzione di 960x640 pixel e con una densit\u00e0 di pixel di 326 ppi,con la prima apparenza del \"Retina Display\".\nIl cellulare fu in vendita in Italia a partire dal 30 luglio.\nStime di analisti collocano il costo dei componenti utilizzati per l'iPhone 4 sui 171 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl supporto software all'iPhone 4 \u00e8 terminato ufficialmente il 17 settembre 2014 con la pubblicazione dell'aggiornamento 8.0 di iOS,non compatibile con questo modello. L'ultima versione aggiornata del firmware per iPhone 4 resta iOS 7.1.2.\niPhone 4S.\nIl 4 ottobre 2011 \u00e8 stato presentato da Tim Cook l'iPhone 4S. Questo iPhone presenta numerose migliorie rispetto alla versione precedente, quali il processore dual core A5 che raddoppia la velocit\u00e0 di sistema e rende la grafica fino a sette volte pi\u00f9 performante, mantenendo tuttavia invariato il design esterno. Quest'ultimo modello viene reso disponibile al pubblico con iOS 5 preinstallato e presenta una funzionalit\u00e0 esclusiva: Siri, un assistente vocale che permette l'utilizzo di comandi vocali avanzati, il quale d\u00e0 significato alla \"S\" di iPhone 4S.\nLa fotocamera \u00e8 stata portata da 5 a 8 megapixel, con la possibilit\u00e0 di girare video in Full HD. L'ultimo sistema operativo compatibile \u00e8 iOS 9.3.6.\nStime di analisti collocano il costo dei componenti utilizzati per l'iPhone 4S sui 188 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\niPhone 5.\nL'iPhone 5 \u00e8 stato presentato il 12 settembre 2012.\nQuesto modello \u00e8 caratterizzato da un nuovo display retina da 4\", a differenza di quello da 3,5\" montato dai precedenti modelli, e da una saturazione dei colori maggiorata del 44%. Monta un nuovo chip A6, \u00e8 spesso 7,6\u00a0mm, pesa 112 g e ha una RAM pari ad 1 GB.\nStime di analisti collocano il costo totale dei componenti utilizzati per l'iPhone 5 sui 167,5 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\niPhone 5c.\nL'iPhone 5c \u00e8 stato presentato il 10 settembre 2013. La \"C\" presente nel nome sta ad indicare \"color\"; infatti, la peculiarit\u00e0 di questo modello \u00e8 la disponibilit\u00e0 in 5 diversi colori: bianco, giallo, verde lime, azzurro e rosa.\nStime di analisti collocano il costo totale dei componenti utilizzati per l'iPhone 5c sui 173 dollari per il modello da 16 GB e 7 dollari per l'assemblaggio della singola unit\u00e0. Questa stima per\u00f2 non tiene conto del costo di spedizione, di marketing, di ricerca e di sviluppo.\nQuesto iPhone, avendo lo stesso hardware dell'iPhone 5, non \u00e8 compatibile con iOS 11. L'ultimo sistema operativo compatibile \u00e8 iOS 10.3.4.\niPhone 5s.\nL'iPhone 5s \u00e8 stato presentato il 10 settembre 2013. Questo modello \u00e8 caratterizzato da un display retina da 4\", come quello dell'iPhone 5. Monta un nuovo chip A7 a 64 bit e ha un quantitativo di memoria RAM pari a 1 GB. \u00c8 disponibile in tre versioni, in base alla capacit\u00e0 di memoria, ovvero 16 GB, 32 GB e 64 GB.\n\u00c8 stato presentato ufficialmente al pubblico in occasione dell'annuale conferenza di Apple del 10 settembre 2013 ed \u00e8 stato successivamente distribuito a partire dal 21 settembre del 2013.\nDurante la conferenza di Apple sono stati presentati anche la settima versione di iOS e una variante relativamente pi\u00f9 economica di iPhone, chiamata iPhone 5c. Tale modello differisce dal fratello maggiore 5s per la mancanza di alcune funzioni (come il sensore di impronte digitali e per la scocca in policarbonato colorato anzich\u00e9 in alluminio).\nStime di analisti collocano il costo totale dei componenti utilizzati per l'iPhone 5s sui 191 dollari per il modello da 16 GB e 8 dollari per l'assemblaggio della singola unit\u00e0. Questa stima per\u00f2 non tiene conto del costo di spedizione, di marketing, di ricerca e di sviluppo.\nIl supporto per questo iPhone termina con iOS 12.\niPhone 6 e 6 Plus.\nL'iPhone 6 e l'iPhone 6 Plus fanno parte della nona generazione di smartphone della casa statunitense Apple. Sono stati presentati il 9 settembre 2014 durante un evento speciale tenutosi a Cupertino. I dispositivi introducono diverse novit\u00e0 tra cui il modulo NFC (per Apple Pay), uno schermo maggiore da 4,7\" e 5,5\", un nuovo processore A8 e una fotocamera migliorata, con l'introduzione del burst mode per i selfie e l'effetto moviola (rallentatore) a 240 fps.\nViste le numerosi contraffazioni che ha avuto questo modello, si \u00e8 scoperto che \u00e8 possibile individuare un iPhone 6 falso da uno vero attraverso la fotocamera anteriore.\nStime di analisti collocano il costo dei componenti utilizzati per l'iPhone 6 sui 200-247 dollari per il modello da 16 GB e 216-263 dollari per il modello Plus sempre da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl supporto per questi iPhone termina con iOS 12.\niPhone 6s.\nL'iPhone 6s \u00e8 l'undicesimo smartphone della casa statunitense. \u00c8 stato presentato il 9 settembre 2015 durante un evento speciale tenuto a San Francisco, al Bill Graham Civic Auditorium. Il dispositivo mantiene le stesse dimensioni del precedente, ma presenta un'evoluzione del multi-touch, che ora riesce a riconosce i diversi livelli di pressione del dito sullo schermo (3D Touch), una nuova versione del sensore di impronte digitali (Touch ID 2\u00aa generazione), il nuovo processore A9 e il nuovo coprocessore di movimento M9, ora integrato nel processore principale. Introduce anche una nuova fotocamera posteriore iSight da 12 megapixel e una frontale da 5 megapixel.\nStime di analisti collocano il costo dei componenti utilizzati per l'iPhone 6s sui 211,50 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl dispositivo utilizza il pi\u00f9 recente sistema operativo iOS 15.\niPhone 6s Plus.\nL'iPhone 6s Plus \u00e8 il dodicesimo smartphone della casa statunitense Apple. \u00c8 stato presentato il 9 settembre 2015 e ha le stesse caratteristiche tecniche dell'iPhone 6s, ma, come il suo precedente, uno schermo pi\u00f9 grande da ben 5.5\", una batteria pi\u00f9 capiente, una maggiore risoluzione della fotocamera posteriore e anteriore e l'introduzione del 3D Touch.\nStime di analisti collocano il costo dei componenti utilizzati per l'iPhone 6s Plus sui 236 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl dispositivo utilizza il pi\u00f9 recente sistema operativo iOS 15.\niPhone SE.\nPresentato il 21 marzo 2016, si configura come un aggiornamento dell'iPhone 5s. Il design, pur con alcune migliorie, riprende da vicino le linee del modello del 2013, mentre la scheda tecnica lo avvicina al pi\u00f9 recente iPhone 6s. Il dispositivo presenta infatti un display da 4 pollici con una fotocamera posteriore da 12 Megapixel con possibilit\u00e0 di registrare video in 4K, processore A9 a 64 bit con coprocessore M9 integrato associato a una dotazione di memoria interna da 16 o 64 GB e con la funzionalit\u00e0 \"Ehi Siri\" sempre attiva. Manca invece la tecnologia 3D Touch, peculiarit\u00e0 dei pi\u00f9 costosi iPhone 6s e iPhone 6s Plus. Migliorato con una nuova versione nel 2017.\nStime di analisti collocano il costo dei componenti utilizzati per l'iPhone SE sui 160 dollari per il modello da 16 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl dispositivo utilizza il pi\u00f9 recente sistema operativo iOS 15.\niPhone 7.\nPresentato il 7 settembre 2016, \u00e8 il quattordicesimo smartphone della casa statunitense Apple. Disponibile nei tagli di memoria da 32, 128 e 256 GB, vede l'introduzione del nuovo chip A10 Fusion, di iOS 10 e di una nuova fotocamera da 12 Megapixel. Inoltre \u00e8 il primo iPhone ad essere impermeabile con la certificazione IP67 ed \u00e8 il primo senza il jack audio da 3,5\u00a0mm. I colori sono 5, dove alle colorazioni oro rosa, oro e argento si aggiungono il nero opaco e il nero lucido (chiamato Jet Black). Il display inoltre \u00e8 il 25% pi\u00f9 luminoso rispetto al suo predecessore e viene aggiunto per la prima volta su un iPhone un nuovo sistema di altoparlanti stereo che sfrutta la capsula auricolare. Il tasto home viene rinnovato e dotato anch'esso del 3D Touch, con l'introduzione su quest'ultimo di particolari funzioni aggiuntive.\nStime di analisti collocano il costo dei componenti utilizzati per l'iPhone 7 sui 224,80 dollari per il modello da 32 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl dispositivo utilizza il pi\u00f9 recente sistema operativo iOS 15.\niPhone 7 Plus.\nPresentato il 7 settembre 2016, dispone di una doppia fotocamera posteriore da 12 megapixel con grandangolo e teleobiettivo, zoom ottico 2x e zoom digitale fino a 10x, la certificazione IP67 e l'assenza del jack audio da 3,5\u00a0mm. Presenta inoltre un nuovo tasto home, un sistema audio stereo che sfrutta la capsula auricolare, il nuovo chip A10 Fusion e due nuove colorazioni, nero opaco e lucido (chiamato Jet Black) che si vanno ad aggiungere alle precedenti argento, oro e oro rosa.\nStime di analisti collocano il costo dei componenti utilizzati per l'iPhone 7 sui 272,89 dollari per il modello da 32 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nIl dispositivo utilizza il pi\u00f9 recente sistema operativo iOS 15.\niPhone 8 e 8 Plus.\nPresentati il 12 settembre 2017.\nStime di analisti collocano il costo dei componenti utilizzati per l'iPhone 8 sui 247,51 dollari e per l'iPhone 8 Plus \u00e8 sui 295,44 dollari entrambi per il modello da 64 GB. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo.\nI dispositivi utilizzano il pi\u00f9 recente sistema operativo iOS 15.\niPhone X.\nPresentato il 12 settembre 2017, stime di analisti collocano il costo dei componenti utilizzati sui 581 dollari. Questa stima per\u00f2 non tiene conto del costo di assemblaggio, di spedizione, di marketing, di ricerca e di sviluppo. Il suo prezzo si trova intorno ai 1189 euro, in versione da 64 GB.\nIl dispositivo utilizza il pi\u00f9 recente sistema operativo iOS 15.\niPhone XS e XS Max.\niPhone XS e iPhone XS Max sono stati presentati il 12 settembre 2018, l'iPhone XS e XS Max sostituiscono l'iPhone X, del quale ripropongono il design. Dal lato hardware, l'iPhone XS \u00e8 dotato del chip A12 Bionic, costruito con un processo a 7 nanometri. Dispone di uno schermo OLED da 5,8\" ed \u00e8 dotato di due fotocamere posteriori da 12 megapixel e una anteriore da 7 megapixel. L'iPhone XS \u00e8 certificato IP68.\niPhone XS Max \u00e8 stato annunciato insieme all'iPhone XS nello stesso evento. Le differenze pi\u00f9 evidenti rispetto a iPhone XS sono il display pi\u00f9 grande (6,5\") e una batteria pi\u00f9 potente.\nI dispositivi utilizzano il pi\u00f9 recente sistema operativo iOS 15.\niPhone XR.\niPhone XR \u00e8 stato presentato il 12 settembre 2018 insieme ai modelli XS e XS Max.\nIl telefono ha un display LCD da 6,1\" ed \u00e8 il pi\u00f9 economico della linea di dispositivi iPhone X di Apple. Ha lo stesso processore dell'iPhone XS e XS Max, A12 Bionic costruito con un processo a 7 nanometri.\n\u00c8 disponibile in sei colorazioni: nero, bianco, blu, giallo, corallo (una tonalit\u00e0 di rosa e arancio) e rosso, quest'ultimo in collaborazione con Product Red.\nIl dispositivo utilizza il pi\u00f9 recente sistema operativo iOS 15.\niPhone 11.\niPhone 11 \u00e8 stato presentato il 10 settembre 2019 insieme ai modelli IPhone 11 Pro e Pro Max.\nRispetto ai suoi predecessori, l'iPhone 11 presenta una maggiore autonomia della batteria (fino a un'ora in pi\u00f9), una doppia lente nella fotocamera e la possibilit\u00e0 di fare un autoscatto al rallenty. Inoltre sar\u00e0 anche disponibile nei nuovi colori verde e viola.\nIl dispositivo utilizza il pi\u00f9 recente sistema operativo iOS 15.\niPhone 11 Pro e Pro Max.\niPhone 11 Pro e iPhone 11 Pro Max sono stati presentati il 10 settembre 2019.\nQuesti due telefoni sono i primi iPhone ad avere tre fotocamere: grandangolo, ultra-grandangolo e teleobiettivo.\nI dispositivi utilizzano il pi\u00f9 recente sistema operativo iOS 15.\niPhone SE di seconda generazione.\niPhone SE di seconda generazione \u00e8 stato presentato il 15 aprile 2020.\nIl dispositivo utilizza il pi\u00f9 recente sistema operativo iOS 15.\niPhone 12 e 12 mini.\niPhone 12 e 12 mini sono stati presentati il 12 ottobre 2020.\nI dispositivi utilizzano il pi\u00f9 recente sistema operativo iOS 15.\niPhone 12 Pro e 12 Pro Max.\niPhone 12 Pro e 12 Pro Max sono stati presentati il 12 ottobre 2020.\nI dispositivi utilizzano il pi\u00f9 recente sistema operativo iOS 15.\niPhone 13 e 13 mini.\niPhone 13 e 13 mini sono stati presentati il 14 settembre 2021.\nI dispositivi rappresentano un'evoluzione della gamma dell'anno precedente, introducendo nuovi obiettivi per le fotocamere (oltre che alla caratteristica \"sensor-shift\", esclusiva di iPhone 12 Pro Max l'anno prima), connettivit\u00e0 5G migliorata, modalit\u00e0 video cinematografiche e una notch sullo schermo ridotta.\niPhone 13 Pro e 13 Pro Max.\niPhone 13 Pro e 13 Pro Max sono stati presentati il 14 settembre 2021.\nSimili nelle caratteristiche agli iPhone 13 e 13 mini, essi dispongono aggiuntivamente di tre sensori per le fotocamere, resi pi\u00f9 grandi e in grado di catturare pi\u00f9 luce, supporto alla modalit\u00e0 video ProRes, fino a 1TB di memoria interna e uno schermo pi\u00f9 nitido e luminoso.\nSuccesso commerciale.\nNel giorno di lancio di iPhone (29 giugno 2007), secondo il Los Angeles Times, i negozi Apple e AT&amp;T avrebbero venduto pi\u00f9 di 525.000 unit\u00e0. La AT&amp;T, tramite alcuni comunicati stampa, evidenzi\u00f2 di aver finito le scorte di iPhone in molti dei 1800 punti vendita gi\u00e0 la mattina del 30 giugno.\nSembra invece che Apple abbia mostrato una maggior disponibilit\u00e0 di terminali nei suoi negozi tramite una migliore gestione del magazzino, anche se nella notte tra il quattro e il cinque luglio 2007, Apple rese noto che 162 dei suoi 164 negozi avevano terminato le scorte.\nL'elevato numero di vendite iniziali mise in crisi i sistemi di attivazione dell'AT&amp;T, impedendo a molti clienti di utilizzare il dispositivo; con lo scorrere delle ore il problema venne comunque risolto dalla societ\u00e0.\nSi stima persino che il 95% degli acquirenti prefer\u00ec il modello da 8 GB.\nDurante la relazione finanziaria del 25 luglio, Apple ha comunicato di aver venduto 270.000 telefoni in 30 ore.\nSecondo le stime degli analisti di iPhone, nel mese di luglio del 2007, il dispositivo \u00e8 stato il pi\u00f9 acquistato smartphone degli Stati Uniti e nel mercato complessivo dei telefoni cellulari ha conquistato l'1,8% delle vendite.\nIl 5 settembre 2007, durante la presentazione di nuovi prodotti, i dirigenti Apple comunicarono che entro il mese di settembre sarebbe stato raggiunto il traguardo del milionesimo esemplare venduto, infatti, il 10 settembre, Apple ha annunciato di aver venduto il milionesimo esemplare.\nIl 22 ottobre 2007, durante la presentazione dei risultati finanziari del quadrimestre, Apple ha annunciato di aver venduto 1.190.000 telefoni al 30 settembre del 2007.\nSecondo una ricerca di mercato di Npd Group, il dispositivo ha conquistato il 27% del mercato degli smartphone negli Stati Uniti d'America. Complessivamente, il dispositivo rappresenterebbe il 3% del mercato dei telefoni cellulari negli USA. Secondo un'analisi effettuata dal sito Market Share, nel mese di novembre i sistemi iPhone hanno rappresentato lo 0,09% dei sistemi di navigazione web, superando la totalit\u00e0 dei sistemi basati su Windows Mobile, che rappresentano lo 0,06% dei navigatori. La rivista TIME ha eletto l'iPhone di Cupertino come \"Invenzione dell'anno 2007\".\nIl 15 gennaio 2008, Apple ha comunicato che a 200 giorni dalla sua commercializzazione il dispositivo ha venduto quattro milioni di pezzi, conquistando il 19% del mercato degli smartphone negli Stati Uniti d'America.\nL'apice del successo commerciale dell'iPhone arriva con l'introduzione del nuovo modello, la versione 3G. Nei primi tre giorni di lancio del nuovo prodotto, si pu\u00f2 vedere la Apple raggiungere la soglia di un milione di iPhone 3G venduti. Il merito di questo grande risultato \u00e8 certamente la vasta distribuzione del prodotto, che viene infatti commercializzato l'11 luglio in 22 paesi (Australia, Austria, Belgio, Canada, Danimarca, Finlandia, Germania, Hong Kong, Irlanda, Italia, Giappone, Messico, Paesi Bassi, Nuova Zelanda, Norvegia, Portogallo, Spagna, Svezia, Svizzera, Regno Unito e Stati Uniti). Lo stesso Steve Jobs, CEO della Apple, si stupisce del risultato che ha superato le stime pi\u00f9 ottimistiche.\nIl 26 luglio \u00e8 stato comunicato che la versione 3G in sette settimane ha venduto sei milioni di esemplari. superando le vendite che il modello 2G aveva totalizzato in pi\u00f9 di 250 giorni.\nA dicembre 2008, il telefono ha totalizzato 17 milioni di esemplari venduti (contando entrambe le versioni).\nIl 22 giugno 2009, Apple, attraverso un comunicato stampa, ha annunciato di aver venduto pi\u00f9 di un milione di iPhone 3GS nel primo week-end di vendite.\nIl 18 ottobre 2010, durante la consueta conferenza sulle vendite fiscali della Apple, sono stati presentati i dati di vendita dell'iPhone: 14,1 milioni di iPhone 4 venduti fino a settembre 2010, una crescita del 91% rispetto al trimestre dell'anno precedente.\nIl 4 ottobre 2011, durante il Keynote di presentazione dell'iPhone 4S, sono stati presentati i dati di vendita: dal 2007 sono stati venduti pi\u00f9 di 250 milioni di dispositivi che montano il sistema operativo iOS e l'iPhone ha raggiunto il 5% del mercato mondiale di telefonia.\nNelle prime dodici ore in cui l'iPhone 4S \u00e8 stato disponibile al pre-ordine da AT&amp;T \u00e8 stato prenotato da pi\u00f9 di 200.000 persone, tanto che i tempi di spedizione si sono allungati fino a due settimane. Dopo sole 24 ore, i preordini totali sono arrivati a quota 1 milione.\nSecondo gli analisti della \"Canaccord Genuity\", nel terzo trimestre del 2011, Apple ha conquistato una quota di mercato del 4,2%. Pur avendo una quota di mercato modesta, la societ\u00e0 si stima che abbia acquisito il 52% dei guadagni, questo grazie agli elevati margini (il 35%) e alla vendita di soluzioni di fascia alta.\nIl 28 luglio 2016, durante una riunione con i dipendenti, Tim Cook (CEO Apple) ha comunicato che sono stati venduti 1 miliardo di iPhone sin dalla sua introduzione.\nL'arrivo in Italia.\nGi\u00e0 con il software 1.1.2, molti utenti di livello avanzato riscontrarono, all'interno del file del telefono che memorizza i parametri di connessione EDGE, la presenza dei parametri del gestore italiano TIM, oltre che del gestore inglese O2, di quello francese Orange e di quello tedesco T-Mobile (operatori che hanno l'iPhone in esclusiva).\nIl 6 maggio 2008 viene annunciato che saranno due le compagnie telefoniche a distribuire in Italia l'iPhone: oltre a TIM, anche Vodafone, la quale distribuir\u00e0 l'apparecchio anche in altri Paesi (Australia, Repubblica Ceca, Egitto, Grecia, India, Portogallo, Nuova Zelanda, Sudafrica e Turchia).\nL'annuncio che l'iPhone sarebbe arrivato in Italia nella versione 3G l'11 luglio 2008, con gli operatori TIM e Vodafone, avviene durante la WWDC del 9 giugno 2008.\nDal 19 giugno 2009, in Italia \u00e8 disponibile con TIM e Vodafone l'iPhone 3GS. Dal 17 luglio questa versione \u00e8 commercializzata anche da 3 Italia.\nCritiche.\nDurante la produzione degli iPhone, questi smartphone sono stati oggetto di critiche per via di alcune peculiarit\u00e0 o mancanze; critiche che sono giunte anche da Steve Wozniak, che pur elogiando il terminale, evidenzia come alcune caratteristiche e funzionalit\u00e0 siano limitate (in particolar modo dell'iPhone 4S) rispetto a smartphone di altre marche.\nDisputa sul nome.\nNelle ore successive alla presentazione del prodotto da parte di Apple, Cisco Systems rivendic\u00f2 la propriet\u00e0 del marchio iPhone negli USA. Cisco utilizzava il marchio per una linea di prodotti wireless dedicati al Voice over IP prodotti da Linksys, societ\u00e0 acquisita da Cisco Systems nel 2003.\nApple sostenne che, data la diversa natura dei due prodotti, non vi fosse conflitto sull'utilizzo dello stesso marchio.\nDopo un'iniziale fase in cui le societ\u00e0 annunciarono offensive legali, le societ\u00e0 decisero di trovare un compromesso. Cisco e Apple utilizzeranno il nome iPhone per i loro prodotti a seguito di un accordo tra le societ\u00e0, i dettagli dell'accordo non sono noti.\nA fine giugno 2007, Apple ha acquisito da Michael Kovatch il dominio iPhone.com. Kovatch aveva registrato il dominio nel 1997 come sito di riferimento della sua societ\u00e0, la \"The Internet Phone Company\". Apple ha cercato diverse volte da gennaio 2007 di acquisire il dominio, ma Kovatch si \u00e8 rifiutato di vendere il dominio fino a quando Apple non ha acconsentito a pagare un milione di dollari per esso.\nAccuse di obsolescenza programmata.\nDal 2016 la strategia di gestione di questa famiglia di smartphone \u00e8 mutata, evidenziando come le prestazioni dei dispositivi mutassero con l'aggiornamento software, la casa produttrice ha ammesso che l'iPhone \u00e8 stato ingegnerizzato per un arco di utilizzo di circa 3 anni, mentre per i Mac per un periodo di 4 anni. Tale accusa si \u00e8 acuita nel 2017 quando l'azienda ha ammesso le modalit\u00e0 con cui entra in atto tale sistema; infatti, i dispositivi andranno incontro a una riduzione delle prestazioni tramite un rallentamento del processore in base alla difficolt\u00e0 della batteria di rispondere alle richieste hardware una volta che la batteria invecchia o \u00e8 particolarmente esausta. Questa soluzione, chiamata \"gestione delle prestazioni\" \u00e8 stata introdotta con la versione 10.2.1 di iOS e, secondo Apple, necessaria per assicurare l'operativit\u00e0 del telefono prima di una successiva carica ed evitare spegnimenti improvvisi.\nSuccessivamente, Apple ha dichiarato che, per riportare l'iPhone alle originali prestazioni, \u00e8 necessario sostituire la batteria esausta con una nuova. Tale decisione e modalit\u00e0 d'intervento dell'azienda nei riguardi dei clienti privati ha portato in un primo momento ad avviare tre \"class action\" contro l'azienda; successivamente negli Stati Uniti tali azioni legali sono aumentate a 39, a cui se ne \u00e8 aggiunta una in Corea del Sud; anche in Francia la procura ha in corso indagini per truffa e obsolescenza programmata, mentre l'associazione cinese dei consumatori si \u00e8 limitata ad inviare una lettera a Cupertino chiedendo maggiori delucidazioni.\nApple (come anche Samsung) \u00e8 anche particolarmente restrittivo con l'accesso a pezzi di ricambio e strumenti di riparazioni: la sostituzione di una batteria o altri componenti pu\u00f2 essere eseguita solo da riparatori autorizzati, altrimenti i dispositivi perdono la garanzia. Questo obbliga i consumatori a pagare oltre il 700% del costo reale dell'intervento spingendo lo stessi consumatori verso l'acquisto di un nuovo dispositivo invece di riparare il vecchio. In Italia, oltre il 52% dei consumatori possiedono dispositivi rotti inuttilizzati, in grande parte dispositivi Apple, perch\u00e9 il costo di riparazione \u00e8 superiore al valore del dispositivo usato.\nGaranzia.\nApple offre sui suoi dispositivi, compresi gli iPhone, una garanzia convenzionale di un anno e 90 giorni di supporto telefonico, fatti salvi i diritti di garanzia legale previsti dalle leggi nazionali. L'utente pu\u00f2 anche decidere di acquistare l'AppleCare, una polizza assicurativa offerta in collaborazione con AIG che estende tale garanzia a due anni e, nella sua versione AppleCare+, include anche due interventi all'anno per danni accidentali.\nSupporto delle versioni del sistema operativo iOS.\nLa tabella seguente mostra le versioni di iOS supportate dai dispositivi iPhone nel corso degli anni. L'iPhone originale e l'iPhone 3G hanno ricevuto due aggiornamenti della versione iOS e i modelli successivi sono stati in genere aggiornati con le nuove versioni di iOS per cinque o sei anni."}
{"id": "765528", "revid": "1718925", "url": "https://it.wikipedia.org/wiki?curid=765528", "title": "Milka", "text": "Milka \u00e8 un marchio di cioccolato svizzero appartenente alla multinazionale statunitense Mondel\u0113z International.\nStoria.\nIl 17 novembre 1825, il pasticciere Philippe Suchard apre un laboratorio dolciario a Neuch\u00e2tel, in Svizzera. Vi produceva un nuovo tipo di dolce al cioccolato fatto a mano, la cui ricetta \u00e8 oggi sconosciuta. Nel 1826 Suchard compr\u00f2 un ex mulino ad acqua nel vicino paese di Serri\u00e8res e l\u00e0 vi install\u00f2 un impianto per la produzione \"automatizzata\" di tavolette di cioccolato, che permetteva una produzione di circa 25-30 kg al giorno.\nDopo il 1890 inizi\u00f2 la produzione di Suchard-Milchschokolade, cio\u00e8 la cioccolata al latte Suchard. Nel 1901 venne registrato il marchio Milka, derivante dall'unione di Milch (latte) e Kakao (cacao). Da allora le tavolette furono vendute in una confezione di colore lilla, con l'immagine di una mucca in un prato alpino. Nel 1973 anche la mucca divent\u00f2 lilla. Da quell'anno ogni prodotto della ditta ha la confezione lilla con la stessa immagine e la scritta Milka in bianco.\nProprio il colore lilla divenne il simbolo del marchio: secondo quanto riferisce la Kraft, nel 1995 il lilla Milka fu il primo colore-marchio legalmente protetto in Europa, come si legge nella rivista \"Die Welt\" dell'11 ottobre 2005. In una causa del 2004 contro la ditta di prodotti dolciari Hans Freitag, che aveva usato una confezione di colore lilla per un suo prodotto, il tribunale federale stabil\u00ec che il colore lilla potesse essere usato solo per i prodotti a base di cioccolata della Milka.\nLa sede di produzione principale della Milka \u00e8 in Svizzera , dove ogni anno vengono prodotte tavolette di diverso tipo per circa 110.000 tonnellate. Altri stabilimenti si trovano a Bludenz (Austria), Strasburgo (Francia), Bra\u0219ov (Romania) e Pszczyna (Polonia). In Svizzera vi \u00e8 anche una strada chiamata \"Milkastra\u00dfe\" (via Milka) vicino allo stabilimento. In una pubblicit\u00e0 televisiva del 1998 si vedeva una marmotta che confezionava il cioccolato della Milka e lo slogan celebre che diceva \"E poi c'era la marmotta che confezionava la cioccolata\".\nLa produzione.\nIl prodotto della Milka di maggior successo \u00e8 dal 1901 il Milka Alpenmilch Schokolade. Vi sono molti altri tipi di tavolette e di prodotti a base di cioccolata, come Slurp, M-joy, Nussini, Tender e Lila Pause. Nei periodi di Pasqua e Natale Milka produce dolci di cioccolato di forme particolari (conigli, uova, babbi natale, vuoti e ripieni). Milka opera in co-branding con Langnese/Algida per il \"Cremissimo\" e anche con Oreo."}
{"id": "765533", "revid": "842", "url": "https://it.wikipedia.org/wiki?curid=765533", "title": "Apple Inc", "text": ""}
{"id": "765535", "revid": "73537", "url": "https://it.wikipedia.org/wiki?curid=765535", "title": "Pyay", "text": ""}
{"id": "765541", "revid": "72563", "url": "https://it.wikipedia.org/wiki?curid=765541", "title": "Gilleleje", "text": ""}
{"id": "765548", "revid": "256896", "url": "https://it.wikipedia.org/wiki?curid=765548", "title": "Igad", "text": ""}
{"id": "765554", "revid": "1450446", "url": "https://it.wikipedia.org/wiki?curid=765554", "title": "Tadd Dameron", "text": "Gli inizi.\nNato a Cleveland, Ohio, Dameron fu uno dei pi\u00f9 influenti arrangiatori dell'era bebop, ma compose anche arragiamenti Swing. Arrangi\u00f2 pezzi per le orchestre di Harlan Leonard, Count Basie, Artie Shaw, Jimmie Lunceford, Dizzy Gillespie, Billy Eckstine, e Sarah Vaughan. Per la Vaughan, compose \"If You Could See Me Now\", che divenne una delle sue prime canzoni di successo e uno standard jazz.\nDameron scrisse, suon\u00f2 e arrangi\u00f2 anche alcuni pezzi per Bull Moose Jackson, sassofonista e cantante di blues e rhythm and blues; nello stesso periodo in cui nel gruppo di quest'ultimo figurava anche Benny Golson. Golson ebbe in seguito a dire che Dameron fu uno dei compositori che lo influenzarono di pi\u00f9. Tra i molti standard composti da Dameron si ricordano \"Hot House\", \"Our Delight\", \"Good Bait\", e \"Lady Bird\".\nGli ultimi anni.\nCome molti musicisti del periodo, Dameron era tossicodipendente. In pi\u00f9 era malato di cuore e, verso la fine, di un cancro, che lo uccise nel 1965 a 48 anni."}
{"id": "765556", "revid": "1123217", "url": "https://it.wikipedia.org/wiki?curid=765556", "title": "Zelanda (isola)", "text": ""}
{"id": "765557", "revid": "1586519", "url": "https://it.wikipedia.org/wiki?curid=765557", "title": "Palazzo Sesso Zen", "text": "Palazzo Sesso Zen \u00e8 un palazzo nobiliare del XIII secolo situato a Vicenza, in contr\u00e0 Giacomo Zanella n\u00ba 1, edificato in stile gotico veneziano.\nIl palazzo \u00e8 catalogato quale opera d'arte tipo beni immobili, architettura A.\nStoria.\nInizialmente di propriet\u00e0 della famiglia Lanzade, il palazzo possedeva una torre di cui ancor oggi sono evidenti i segni. Fu portata in dote da Chiara di Lanz\u00e8, che convol\u00f2 a nozze con Palmiero Sesso, podest\u00e0 di Vicenza nel 1341.\nIl palazzo reca tracce delle passate costruzioni risalenti al XIII e XIV secolo. Il portone non risale a prima del 1460, mentre sono evidenti le differenze costruttive tra il secondo piano e gli altri due. Infatti i muri del secondo piano sono stati costruiti in pietra locale, mentre per gli altri due \u00e8 stato impiegato il caldo marmo rosso di Verona. Sempre al secondo piano si nota inoltre dalle modanature dei capitelli una marcata carenza costruttiva. \u00c8 probabile che quest'ultimo non fosse mai stato costruito per uso abitativo e che sia stato edificato non prima nel XVII secolo.\nAl fine di conferire al palazzo maggiore prestigio, il secondo piano venne elevato per allinearlo ai due edifici tardo quattrocenteschi adiacenti: sulla sinistra il palazzo Negri de Salvi, sulla destra il palazzo Arnaldi Piovene. Il modello che ispir\u00f2 il palazzo Sesso, per la sopraelevazione, era molto simile a quello della Ca' d'Oro. \u00c8 probabile che in passato la facciata fosse dipinta con un manto affrescato, le cui tracce sono visibili nella fascia superiore. La famiglia Sesso intendeva raggiungere lo stesso livello artistico dei palazzi veneziani, ma non ottenne il risultato sperato. Il palazzo conserva ancora la sua antica scala, da poco restaurata, sostenuta da arcate, collocata nella corte.\nQuesto palazzo, come altri a Vicenza, \u00e8 stilisticamente diverso dai palazzi dell'allora capitale Venezia e della zona lagunare: si nota soprattutto dall'accentuata sporgenza e robustezza dei cornicioni vicentini; il portico \u00e8 interamente spostato verso sinistra e parallelo alla facciata in corrispondenza del salone superiore, una tecnica diversa da quella usata nella laguna e a Venezia, dove tale architettura veniva sviluppata principalmente sull'asse longitudinale.\nTra il 2006 e il 2007 il palazzo \u00e8 stato oggetto di consistenti restauri.\nDescrizione.\nIl portale principale del palazzo si trova all'estremit\u00e0 sinistra del primo piano: \u00e8 formato da due pilastri su quale poggia un arco e risale a non prima del 1460. \u00c8 possibile osservare una vicina finestra chiusa, appartenente probabilmente a quella struttura a torre che caratterizzava la costruzione originale, dunque pu\u00f2 probabilmente essere fatta risalire tra il XIII secolo e il XIV secolo.\nUna finestra rettangolare \u00e8 decorata molto finemente con due cornicette a torciglione, con molta probabilit\u00e0 risalenti al XVII secolo. Subito sotto la finestra, in linea con il pavimento, si pu\u00f2 osservare una minuscola apertura rettangolare, dalla quale si pu\u00f2 vedere la cantina del palazzo e, vicino ad essa, una finestrina ad archetto ora chiusa. Adiacenti a queste due finestre, \u00e8 collocata la seconda porta del palazzo, rettangolare, dotata di pregevole archetto. Accanto alla porta si possono notare molte finestre chiuse, di cui una \u00e8 in alto a destra; questo particolare permette di comprendere che la seconda porta venne probabilmente costruita nel XVI secolo. Sulla destra della porta si trovano due finestre murate, ancora ben evidenti, visto che le cornici decorative non sono state coperte a sufficienza. Un po' sopra la porta \u00e8 collocata un'altra finestra chiusa; queste finestre facevano parte dell'antica casa con torre.\nSubito dopo si trova una finestra trilobata, racchiusa in una forma rettangolare e marcata da una cornicetta a tortiglione. La finestra \u00e8 ornata da finte colonne, con tanto di capitelli che sostengono un arco acuto, in stile gotico veneziano. Il complesso fu probabilmente costruito nel XVII secolo. Accanto alla finestra si trovano i resti di finestre murate, di cui una \u00e8 ancora ben visibile, mentre delle altre si possono ancora osservare chiaramente le cornici.\nDopo questa finestra si trova una quadrifora, delimitata da un rettangolo e ornata da una cornicetta tortile. Nel rettangolo si trovano delle decorazioni, mentre la quadrifora \u00e8 sostenuta ai lati estremi da due semicolonne e al centro da tre colonne, con tanto di capitello. \u00c8 presente anche un poggiamano sostenuto da balaustre, decorate come colonnine. Le colonne sostengono degli archi trilobati. Adiacenti si trovano i segni evidenti di due finestre murate, ben visibili dalla loro cornice, solo parzialmente murata."}
{"id": "765558", "revid": "122315", "url": "https://it.wikipedia.org/wiki?curid=765558", "title": "Repubblica sudafricana", "text": ""}
{"id": "765560", "revid": "1305772", "url": "https://it.wikipedia.org/wiki?curid=765560", "title": "Pull Me Under", "text": "Pull Me Under \u00e8 un singolo del gruppo musicale statunitense Dream Theater, pubblicato il 29 agosto 1992 come primo estratto dal secondo album in studio \"Images and Words\".\nDescrizione.\nOriginariamente intitolata \"Oliver's Twist\", \"Pull Me Under\" \u00e8 la traccia d'apertura dell'album. Il testo, composto dall'allora tastierista Kevin Moore, \u00e8 ispirato all\"'Amleto\" di William Shakespeare, il cui tema principale \u00e8 la morte. Proprio per simulare l'arrivo inaspettato di quest'ultima, il brano viene troncato sul finire.\nSuccesso commerciale.\n\"Pull Me Under\" \u00e8 stato l'unico successo radiofonico del gruppo, in quanto accolta positivamente dalla critica e messa in rotazione continua da MTV. Il titolo della raccolta \"Greatest Hit (...and 21 Other Pretty Cool Songs)\" (2008) \u00e8 un riferimento scherzoso a questo avvenimento; per la stessa motivazione il brano \u00e8 evidenziato in giallo sul retro della raccolta.\nIl brano \u00e8 stato inoltre inserito nel videogioco \"Guitar Hero World Tour\" tra le canzoni pi\u00f9 difficili da eseguire.\nL'11 ottobre 2019 il singolo \u00e8 stato pubblicato in formato 12\" in occasione della campagna \"Rocktober\" lanciata dalla Rhino Entertainment.\nTracce.\nTesti di Kevin Moore (eccetto dove indicato), musiche dei Dream Theater."}
{"id": "765563", "revid": "767487", "url": "https://it.wikipedia.org/wiki?curid=765563", "title": "La figlia di Ryan", "text": "La figlia di Ryan (\"Ryan's Daughter\") \u00e8 un film del 1970 diretto da David Lean.\nTrama.\nIrlanda, penisola di Dingle, 1916. Rosy, figlia di Thomas Ryan, proprietario del pub del piccolo villaggio dove entrambi vivono, sogna una vita diversa. Quando giunge da Dublino Charles Shaughnessy, il maestro del villaggio, pensa che lui le possa offrire ci\u00f2 che sogna e, tra i dubbi e le paure per \"la prima notte\", rassicurata da padre Collins, il prete del villaggio, decide di sposarlo. La vita matrimoniale tuttavia non \u00e8 quella che Rosy si aspettava e l'arrivo del maggiore Randolph Doryan, un eroe decorato, convalescente da una ferita di guerra patita durante un combattimento contro i tedeschi, ed inviato per ristabilirsi a comandare il piccolo presidio inglese del villaggio, cambia la vita di Rosy che, scoprendone la fragilit\u00e0 dovuta allo shock non ancora superato, se ne innamora ed inizia una relazione con lui. Michael, lo scemo del villaggio, un giorno li vede insieme e, attraverso il suo strambo comportamento, l'intera comunit\u00e0 scopre la loro relazione, provocando nei confronti di Rosy un misto di astio e di diffidenza, mentre Charles sembra capire la situazione ma evita di esternare i suoi dubbi.\nMentre le vicende sentimentali proseguono, una notte il conflitto tra inglesi e guerriglieri indipendentisti arriva nel villaggio ed i ribelli irlandesi, aiutati da tutta la popolazione del paese che fornisce loro aiuto, cercano di recuperare delle casse piene di armi gettate in mare da una nave tedesca che una tempesta minaccia di spazzare via. Il padre di Rosy tuttavia, prima di interrompere la linea telefonica, riferisce la notizia agli inglesi ed il mattino, mentre i ribelli, seguiti dall'intera popolazione, risalgono con un camion il sentiero che porta nell'interno, il maggiore Doryan \u00e8 gi\u00e0 presente sul posto insieme ai soldati e blocca la colonna.\nIl capo dei ribelli cerca di fuggire venendo ferito ad una gamba ma Doryan, al momento di finirlo con il fucile, preso dal panico non riesce a sparare e Rosy gli si avvicina per sostenerlo, confermando i sospetti che le persone avevano su di lei, incolpandola della \"soffiata\". La stessa notte Rosy esce dalla casa per incontrarsi con Doryan e, dopo avere passato una notte di amore insieme, entrambi si rendono conto che la loro storia \u00e8 finita. Charles, accortosi della sparizione della moglie, vaga nella notte e solo il mattino dopo padre Collins riesce a trovarlo in una grotta prospiciente la spiaggia, mentre i soldati inglesi stanno raccogliendo le armi naufragate.\nIl pomeriggio, dopo che Rosy ha comunicato al marito la fine della loro relazione, facendogli contemporaneamente capire di non averlo mai amato, la folla inferocita arriva alla scuola dove essi vivono ed il padre, il quale vigliaccamente si trattiene dal comunicare la verit\u00e0, che lo porterebbe quasi certamente alla morte, lascia che gli abitanti del villaggio infieriscano sulla figlia, denudandola e rasandole i capelli. Solo l'arrivo di padre Collins riesce a fermarli. Poco dopo il maggiore Doryan si suicida.\nIl giorno successivo i coniugi abbandonano il villaggio; solo Michael e padre Collins li accompagnano alla fermata della corriera che li porter\u00e0 a Dublino, mentre il popolo fischia, deride e insulta la presunta delatrice. Nel momento del commiato il prete capisce che i due si separeranno ma li saluta lasciandogli il dubbio che questa non sia, per loro, la soluzione migliore."}
{"id": "765564", "revid": "765341", "url": "https://it.wikipedia.org/wiki?curid=765564", "title": "Benjamin Antier", "text": "Biografia.\nJean Pierre Benjamin Antier \u00e8 nato a Parigi e morto nella stessa citt\u00e0 il 25 aprile 1870.\nAutore di melodrammi e vaudeville, scritti in collaborazione con altri autori, \u00e8 noto soprattutto per il suo dramma \"L'Auberge des Adrets\", rappresentato per la prima volta nel 1823. Presenta il bandito Robert Macaire, interpretato sul palco da Fr\u00e9d\u00e9rick Lema\u00eetre, che scrisse una seconda commedia con Benjamin Antier intitolata \"Robert Macaire\" nel 1835. Il personaggio \u00e8 poi reso popolare dalle caricature di Honor\u00e9 Daumier per diventare, nelle parole di James Rousseau nella sua \"Physiologie du Robert Macaire\", \"l'incarnazione della nostra era positiva, egoista, avara, bugiarda, vanagloriosa... essenzialmente scherzosa\". Nel 1945, \"L'Auberge des Adrets\" ha fatto da sfondo al film di Marcel Carn\u00e9, \"Les Enfants du paradis\", con Jean-Louis Barrault e Arletty.\nPer la maggior parte, le sue opere sono firmate \"Benjamin\", perch\u00e9 allora era consuetudine che autori e attori di melodramma si facessero conoscere solo per nome.\nOnorificenze.\nFu nominato cavaliere della Legion d'onore nell'agosto 1864."}
{"id": "765569", "revid": "92723", "url": "https://it.wikipedia.org/wiki?curid=765569", "title": "Jaropolk Izjaslavi\u010d", "text": "Biografia.\nFiglio del gran principe Iziaslav I di Kiev, condivise l'esilio del padre quando quest'ultimo fu cacciato dalla capitale del suo regno dai suoi fratelli. Fu tuttavia molto utile alla causa paterna grazie ai suoi continui viaggi diplomatici che lo condussero a colloquio con il Re di Polonia, con l'Imperatore del Sacro Romano Impero e con papa Gregorio VII. Nel 1078 alla morte dello zio e usurpatore al trono Svjatoslav torn\u00f2 con Izjaslav a Kiev e divenne inizialmente Principe di Vy\u017ehorod (\u0412\u0438\u0448\u0433\u043e\u0440\u043e\u0434, oggi nell'Oblast di Kiev) e, successivamente alla morte del padre, principe di Vladimir.\nVittima di una congiura, fu assassinato durante un suo viaggio nella Rus' e sepolto il 5 dicembre 1086 al monastero di San Demetrio, nella chiesa di San Pietro, di cui egli stesso aveva ordinato la costruzione.\nMatrimonio e figli.\nEbbe una moglie, Cunegonda di Mei\u00dfen, figlia del margravio di Mei\u00dfen Ottone I e di Adela. Essi ebbero:\nEssa poi si rispos\u00f2 con Cuno di Northeim, conte di Beichlingen e figlio del duca di Baviera Ottone di Northeim, e infine con Wiprecht di Groitzsch, margravio di Mei\u00dfen e della marca orientale sassone e burgravio di Magdeburgo."}
{"id": "765571", "revid": "1745361", "url": "https://it.wikipedia.org/wiki?curid=765571", "title": "Guyana (disambigua)", "text": "Guiana o Guyana o Guayana possono riferirsi a:"}
{"id": "765572", "revid": "984922", "url": "https://it.wikipedia.org/wiki?curid=765572", "title": "Cantone di Albi-Centre", "text": "Il Cantone di Albi-Centre era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Albi."}
{"id": "765574", "revid": "984922", "url": "https://it.wikipedia.org/wiki?curid=765574", "title": "Cantone di Albi-Est", "text": "Il Cantone di Albi-Est era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albi e il comune di Fr\u00e9jairolles."}
{"id": "765578", "revid": "984922", "url": "https://it.wikipedia.org/wiki?curid=765578", "title": "Cantone di Albi-Nord-Est", "text": "Il Cantone di Albi-Nord-Est era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albi e i comuni di:"}
{"id": "765580", "revid": "984922", "url": "https://it.wikipedia.org/wiki?curid=765580", "title": "Cantone di Albi-Nord-Ovest", "text": "Il Cantone di Albi-Nord-Ovest era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albi e i comuni di:"}
{"id": "765585", "revid": "984922", "url": "https://it.wikipedia.org/wiki?curid=765585", "title": "Cantone di Albi-Ovest", "text": "Il Cantone di Albi-Ovest era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albi e i comuni di:"}
{"id": "765586", "revid": "984922", "url": "https://it.wikipedia.org/wiki?curid=765586", "title": "Cantone di Albi-Sud", "text": "Il Cantone di Albi-Sud era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albi e i comuni di:"}
{"id": "765588", "revid": "984922", "url": "https://it.wikipedia.org/wiki?curid=765588", "title": "Cantone di Cadalen", "text": "Il Cantone di Cadalen era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765594", "revid": "984922", "url": "https://it.wikipedia.org/wiki?curid=765594", "title": "Cantone di Carmaux-Nord", "text": "Il Cantone di Carmaux-Nord era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Carmaux e i comuni di:"}
{"id": "765595", "revid": "289247", "url": "https://it.wikipedia.org/wiki?curid=765595", "title": "San Giosafat Kuncewicz", "text": ""}
{"id": "765597", "revid": "984922", "url": "https://it.wikipedia.org/wiki?curid=765597", "title": "Cantone di Carmaux-Sud", "text": "Il Cantone di Carmaux-Sud era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Carmaux e i comuni di:"}
{"id": "765598", "revid": "767487", "url": "https://it.wikipedia.org/wiki?curid=765598", "title": "Parental Control (programma televisivo)", "text": "Parental Control \u00e8 un reality show prodotto da MTV. Nel reality i genitori di un adolescente cercano di convincere quest'ultimo a lasciare il proprio/a fidanzato/a e provare ad uscire con altri due ragazzi/e selezionati proprio da suo padre e dalla sua mamma.\nLa versione italiana \u00e8 partita su MTV Italia il 10 novembre 2006: il meccanismo di gioco \u00e8 uguale a quello degli Stati Uniti."}
{"id": "765599", "revid": "984922", "url": "https://it.wikipedia.org/wiki?curid=765599", "title": "Cantone di Castelnau-de-Montmiral", "text": "Il Cantone di Castelnau-de-Montmiral era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765602", "revid": "125492717", "url": "https://it.wikipedia.org/wiki?curid=765602", "title": "Bandiera di Gadsden", "text": "La bandiera di Gadsden \u00e8 una storica bandiera statunitense raffigurante un serpente a sonagli arrotolato e pronto a colpire su sfondo giallo. La scritta \"Dont tread on me\" (che in inglese significa \"Non calpestarmi\") \u00e8 posizionata sotto il rettile. Alcune versioni moderne della bandiera includono un apostrofo.\nLa bandiera prende il nome dal politico Christopher Gadsden (1724-1805), che la progett\u00f2 nel 1775 durante la Rivoluzione americana. Venne utilizzata dai Continental Marines come un primo motto bandiera, insieme alla bandiera Moultrie. A volte \u00e8 usata negli Stati Uniti come simbolo per i diritti sulle armi ed il governo limitato. Ma la bandiera di Gadsden \u00e8 usata anche come simbolo di libert\u00e0, dell'indipendenza e dell'esercito degli Stati Uniti ed \u00e8 considerata un importante simbolo nell'area libertaria e conservatrice statunitense, utilizzata frequentemente sia dal Partito Libertariano che dal Tea Party.\nAspetto e simbolismo.\nVarianti.\nEsistono molte varianti della bandiera di Gadsden. Il motto a volte include un apostrofo nella parola \"Don't\" (ortografia corretta in lingua inglese) e a volte no, assumendo una forma pi\u00f9 slang.\nIl carattere tipografico utilizzato per il motto \u00e8 a volte un carattere serif e altre volte sans-serif. Il serpente a sonagli a volte \u00e8 mostrato come appoggiato su un terreno verde nonostante le rappresentazioni risalenti al 1885 e al 1917 non mostrino nulla al di sotto del serpente a sonagli.\nQuest'ultimo di solito \u00e8 rivolto a sinistra e le prime rappresentazioni sopra menzionate sono rivolte a sinistra; tuttavia, alcune versioni della bandiera mostrano il serpente rivolto a destra.\nStoria del simbolo del serpente a sonagli in America.\nIl serpente a sonagli si trova nell'area delle Tredici Colonie originali. Come l'aquila calva, parte del suo significato \u00e8 che era unico per le Americhe, servendo come mezzo per mostrare un'identit\u00e0 separata dal Vecchio Mondo. Il suo utilizzo come simbolo delle colonie americane pu\u00f2 essere fatto risalire alle pubblicazioni di Benjamin Franklin. Nel 1751 fece il primo riferimento al serpente a sonagli in un commento satirico pubblicato nella sua \"Pennsylvania Gazette\". Lo spunto venne preso dalla politica del Parlamento britannico di inviare criminali condannati nelle Americhe (principalmente in Georgia) a suggerire a Franklin di ringraziare gli inglesi inviando proprio dei serpenti a sonagli a Londra.\nStoria della bandiera di Gadsden.\nNell'autunno del 1775, la Marina Continentale venne istituita dal Generale George Washington nel suo ruolo di Comandante in Capo di tutte le Forze Continentali, prima che Esek Hopkins fosse nominato Commodoro della Marina. \nQuelle prime navi furono utilizzate per intercettare le navi da trasporto in arrivo che trasportavano rifornimenti bellici agli inglesi nelle colonie al fine di rifornire l'esercito continentale, che era disperatamente sotto rifornito nei primi anni della Guerra d'indipendenza americana. Il Secondo congresso continentale autorizz\u00f2 il raduno di cinque compagnie di Marines per accompagnare la Marina nella loro prima missione.\nIl colonnello continentale Christopher Gadsden rappresentava il suo stato natale della Carolina del Sud ed era uno dei sette membri del Comitato dei Marines che allest\u00ec la prima missione navale. I primi marines si arruolarono nella citt\u00e0 di Filadelfia e trasportavano tamburi dipinti di giallo e raffiguranti un serpente a sonagli arrotolato con tredici sonagli insieme al motto \"Don't Tread on Me\". Questa \u00e8 la prima menzione registrata del simbolismo della futura bandiera di Gadsden. \nUso moderno.\nPer ragioni storiche, la bandiera di Gadsden sventola ancora a Charleston, nella Carolina del Sud, la citt\u00e0 in cui Christopher Gadsden ha presentato per la prima volta la bandiera e dove era comunemente usata durante la rivoluzione, insieme alla bandiera blu con la mezzaluna bianca della Carolina del Sud pre-guerra civile.\nLa bandiera di Gadsden \u00e8 diventata una popolare targa speciale in diversi stati. A partire dal 2018, i seguenti stati offrono la possibilit\u00e0 di ottenere una targa speciale della bandiera di Gadsden: Alabama, Arizona, Maryland, Missouri, Montana, Oklahoma, Carolina del sud, Tennessee, Texas e Virginia.\nUso come simbolo libertario.\nNegli anni '70 la bandiera di Gadsden inizi\u00f2 ad essere usata dai libertari come simbolo che rappresentava i diritti individuali ed il governo limitato. Il libertario Free State Project utilizza una versione modificata della bandiera con il serpente sostituito con un istrice, simbolo del movimento.\nUso come simbolo del Tea Party.\nA partire dal 2009, la bandiera di Gadsden \u00e8 stata ampiamente utilizzata come simbolo di protesta dai manifestanti del movimento Tea Party. \u00c8 stata anche mostrat dai membri del Congresso ai raduni del Tea Party. In alcuni casi, la bandiera era considerata un simbolo politico, piuttosto che un simbolo storico o militare, a causa del forte legame con il Tea Party.\nUso come simbolo da parte di survivalisti vicini alla destra radicale.\nLa bandiera di Gadsden \u00e8 stata anche usata come simbolo da gruppi ed individui di survivalisti libertari, affiliati spesso con l'estrema destra di concezione anglosassone. Nel 2014, la bandiera \u00e8 stata usata da Jerad e Amanda Miller, gli autori delle sparatorie di Las Vegas del 2014 che hanno ucciso due agenti di polizia e un civile. Secondo quanto riferito, i Miller deposero la bandiera di Gadsden sul cadavere di uno degli ufficiali che avevano ucciso, condotta comunque non sufficiente alla determinazione di appartenenza da parte dei Miller ad uno di questi gruppi."}
{"id": "765603", "revid": "984922", "url": "https://it.wikipedia.org/wiki?curid=765603", "title": "Cantone di Cordes-sur-Ciel", "text": "Il Cantone di Cordes-sur-Ciel era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765608", "revid": "287204", "url": "https://it.wikipedia.org/wiki?curid=765608", "title": "Cantone di Gaillac", "text": "Il Cantone di Gaillac \u00e8 una divisione amministrativa dell'Arrondissement di Albi.\nA seguito della riforma complessiva dei cantoni del 2014 \u00e8 passato da 12 a 3 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "765610", "revid": "984922", "url": "https://it.wikipedia.org/wiki?curid=765610", "title": "Cantone di Lisle-sur-Tarn", "text": "Il Cantone di Lisle-sur-Tarn era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765611", "revid": "767487", "url": "https://it.wikipedia.org/wiki?curid=765611", "title": "Cantone di Monesti\u00e9s", "text": "Il Cantone di Monesti\u00e9s era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765614", "revid": "984922", "url": "https://it.wikipedia.org/wiki?curid=765614", "title": "Cantone di Pampelonne", "text": "Il Cantone di Pampelonne era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765615", "revid": "767487", "url": "https://it.wikipedia.org/wiki?curid=765615", "title": "Cantone di Rabastens", "text": "Il Cantone di Rabastens era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765617", "revid": "110157", "url": "https://it.wikipedia.org/wiki?curid=765617", "title": "Cantone di R\u00e9almont", "text": "Il Cantone di R\u00e9almont era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765618", "revid": "123536613", "url": "https://it.wikipedia.org/wiki?curid=765618", "title": "Bonifacio (vescovo di Magonza)", "text": "Biografia.\nNacque nel 672, 673 oppure nel 680 a Crediton nel Regno del Wessex.\nMissionario in Frisia dal 716, ricevette da Carlo Martello l'incarico di evangelizzare i territori dell'Assia e della Turingia, incontrando difficolt\u00e0 anche per le apparizioni instabili dei missionari irlandesi e scozzesi. \nPrese per la seconda volta la via di Roma e fu nominato vescovo e legato pontificio da papa Gregorio II nel 722. Papa Gregorio III lo nomin\u00f2 nel 732 arcivescovo senza sede fissa e lo autorizz\u00f2 a consacrare vescovi per le nuove diocesi.\nNel 723 il missionario arriv\u00f2 nei pressi del villaggio di Geismar, il principale luogo di culto della divinit\u00e0 germanica Thunraz da parte dei Catti e della maggiore parte delle altre trib\u00f9 germaniche. Per la sua attivit\u00e0 di conversione, utilizz\u00f2 come base l'insediamento fortificato franco di B\u00fcraburg sul lato opposto del fiume Eder. Fu lui ad abbattere l'albero sacro ai pagani nel tentativo di dimostrare la superiorit\u00e0 del cristianesimo e il popolo, quando vide che Thor non reagiva, accett\u00f2 di farsi battezzare.\nBonifacio si rec\u00f2 per la terza volta a Roma nel 737-738 e si fece nominare da papa Gregorio III nunzio apostolico per la Baviera, l'Alemannia, l'Assia e la Turingia, con l'incarico speciale di dare a quei paesi un'organizzazione ecclesiastica pi\u00f9 strutturata. A Roma ottenne anche nuovi collaboratori per questa sua opera: monaci provenienti dal monastero di Montecassino.\nIn seguito si insedi\u00f2 a Magonza, nel 745, e si adoper\u00f2 per la riorganizzazione della Chiesa nei territori franchi sotto i regni di Carlomanno e Pipino il Breve (738-747). La vita religiosa di queste terre era decaduta fortemente, il clero inferiore era incolto e sfrenato, l'alto clero ingolfato in attivit\u00e0 materiali e mondane e quasi privo di collegamento con la Sede romana. Carlo Martello, respingendo l'attacco degli Arabi in Francia, si rese benemerito alla causa cattolica ma per i diritti della Chiesa e per la sua disciplina ebbe pochi riguardi: nomin\u00f2 vescovi ed abati non badando alla loro canonica idoneit\u00e0, ma solo a mire politiche e, senza alcun ritegno, dispose dei beni ecclesiastici per scopi profani. Sotto la direzione di Bonifacio si tennero alcuni sinodi che emanarono salutari provvedimenti, promulgati poi come leggi della Chiesa e dello Stato insieme (\"capitularia\").\nIn particolare vi si esort\u00f2 il clero a condurre una vita conforme ai canoni (proibizione di portare armi, della caccia, del vestito laicale e del concubinato), i membri del clero furono assoggettati alla vigilanza del vescovo, si prescrisse per i monaci la regola di San Benedetto, si proibirono usanze pagane e superstiziose e la diffusione di dottrine eretiche, si insist\u00e9 per l'elezione canonica dei vescovi (esclusione dei laici). I regnanti del paese non solo accettarono le idee riformatrici del missionario, ma anche la sua diretta unione con Roma. Nel 747 durante un sinodo, i vescovi presenti, sotto la guida di Bonifacio, indirizzarono un solenne voto di fedelt\u00e0 al papa.\nIl suo epistolario contiene preziose informazioni sulle popolazioni della Germania del tempo, definite (\"Ep\". 76) \u00abferoci e ignoranti\u00bb che, pur convertite al cristianesimo, continuano a praticare superstizioni pagane, e sul clero, i cui diaconi, ignoranti di dottrina, (\"Ep\". 50) \u00absi portano a letto, la notte, quattro o cinque concubine\u00bb.\nDovette risolvere problemi di natura dogmatica, come stabilire (\"Ep\". 32) se fosse valido - e tale lo considerava andando per\u00f2 contro la normativa della Chiesa - il matrimonio fra una vedova e il suo padrino di battesimo o il battesimo (\"Ep\". 68) impartito da un prete ignorante di latino con l'errata formula \"Baptizo te in nomine patria et filia et spiritus santi\". Bonifacio sconfess\u00f2 tale battesimo ma, ripreso da Virgilio, vescovo di Salisburgo, la sua iniziativa fu censurata da papa Zaccaria.\nGli ultimi anni della sua vita operosa furono pieni di amare delusioni: . Bonifacio allora si ritir\u00f2 e scelse come sede metropolitana Magonza. Qui, nell'abbazia che gli era pi\u00f9 cara, Fulda, continu\u00f2 la sua missione pastorale e spirituale. Quando papa Stefano II, nell'anno 753 o 754, si present\u00f2 alla corte dei Franchi chiedendo la protezione del re nei confronti dei Longobardi, Bonifacio stava per intraprendere il suo ultimo viaggio missionario in Frisia. E in quella regione trov\u00f2 la morte: il 5 giugno 754 fu ucciso insieme con cinquantadue compagni a Dokkum.\nL'evangelizzazione dei Germani.\n\u00c8 difficile stabilire quale sia il culto esatto al quale le popolazioni germaniche venivano convertite: \u00e8 piuttosto arduo infatti supporre un'aderenza strettamente ortodossa al cristianesimo per popolazioni dalle radicate tradizioni pagane a tratti inconciliabili con il cristianesimo, quali la guerra come esperienza sacra, la magia, ecc. Si pensa perci\u00f2 che le conversioni si basassero su un'aderenza superficiale a cerimonie e sacramenti, restando sommerse le credenze pagane, tra l'altro benevolmente tollerate dalla Chiesa e combattute semmai con lo strumento della confessione: ci restano infatti numerosi manuali per confessori dell'epoca chiamati \"poenitentialia\", dove sono frequenti le annotazioni riguardo al substrato culturale e \"folkloristico\" delle popolazioni germaniche.\nLa questione degli antipodi.\nBonifacio si scontr\u00f2 ancora con Virgilio di Salisburgo nel 748, segnalando a papa Zaccaria I che Virgilio avrebbe sostenuto l'esistenza (\"Ep\". 80) di \u00abun altro mondo, altri uomini sotto la terra, ovvero un altro sole e un'altra luna\u00bb. Virgilio, conosciuto alla corte di Pipino il Breve e stimato per la sua dottrina di geometra, ed elevato alla dignit\u00e0 vescovile da Otilo, duca dei Bavari, fu assolto nel processo tenuto a Roma quello stesso anno.\nLa questione all'origine della controversa, per quanto non chiara dalle testimonianze rimasteci, dovette consistere in realt\u00e0 nella questione degli antipodi. Macrobio, nel commento al \"Somnium Scipionis\" di Cicerone, (II, 5), sostiene la divisione in tre parti climatiche degli emisferi della Terra: nell'emisfero boreale esistono una zona artica o \"frigida\", compresa nel circolo polare, una zona temperata, l'unica abitata, che si estende dal circolo polare al tropico, e una caldissima zona equatoriale o \"perusta\", estesa dal tropico all'equatore; analogamente vanno le cose nell'emisfero australe e pertanto vi deve esistere una zona temperata abitata.\nQuesta teoria fu confermata da Marziano Capella nel suo \"De nuptiis Mercurii et Philologiae\", (VI, 605), ma negata da sant'Agostino nel \"De civitate Dei\" (XVI, 9), il quale sostiene che \u00e8 impossibile passare da un emisfero all'altro e gli antipodi non esistono perch\u00e9 Cristo non si sarebbe sacrificato anche per le popolazioni che lo abitassero, il che sarebbe assurdo perch\u00e9 contrario alle Scritture. \u00c8 probabile che questo sia stato l'argomento portato, invano, da Bonifacio contro Virgilio.\nCulto.\nLe reliquie di san Bonifacio riposano nell'abbazia di Fulda e tutt'oggi sono considerate tra le pi\u00f9 importanti per la nazione tedesca.\n\u00c8 venerato come santo e martire da numerose Chiese cristiane: per la sua opera di evangelizzazione \u00e8 detto l'\"apostolo della Germania\". \u00c8 venerato dalla Chiesa cattolica il 5 giugno.\nIl 4 maggio 1919 papa Benedetto XV scrisse l'enciclica \"In Hac Tanta\" in cui commemor\u00f2 l'evangelizzazione della Germania e celebr\u00f2 la memoria di san Bonifacio.\nIn Italia, nell'Arcidiocesi di Gaeta, il 24 gennaio 2014 \u00e8 stata riconosciuta la Fraternit\u00e0 di San Bonifacio, che si propone di sottolineare il carattere missionario della vita monastica e contemplativa."}
{"id": "765619", "revid": "110157", "url": "https://it.wikipedia.org/wiki?curid=765619", "title": "Cantone di Salvagnac", "text": "Il Cantone di Salvagnac era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765621", "revid": "767487", "url": "https://it.wikipedia.org/wiki?curid=765621", "title": "Cantone di Valderi\u00e8s", "text": "Il Cantone di Valderi\u00e8s era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765624", "revid": "984922", "url": "https://it.wikipedia.org/wiki?curid=765624", "title": "Cantone di Valence-d'Albigeois", "text": "Il Cantone di Valence-d'Albigeois era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765625", "revid": "984922", "url": "https://it.wikipedia.org/wiki?curid=765625", "title": "Cantone di Vaour", "text": "Il Cantone di Vaour era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765627", "revid": "984922", "url": "https://it.wikipedia.org/wiki?curid=765627", "title": "Cantone di Villefranche-d'Albigeois", "text": "Il Cantone di Villefranche-d'Albigeois era una divisione amministrativa dell'Arrondissement di Albi.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "765629", "revid": "228587", "url": "https://it.wikipedia.org/wiki?curid=765629", "title": "Voice (programma televisivo)", "text": "Voice era un programma televisivo di approfondimento del 2006 di MTV Italia condotto da Camila Raznovich. In ogni puntata veniva trattato un argomento di attualit\u00e0 diverso.\nNella prima edizione (andata in onda dal 1\u00ba al 18 dicembre) i temi che sono stati trattati furono: AIDS, integrazione, Tecnologie."}
{"id": "765641", "revid": "121094498", "url": "https://it.wikipedia.org/wiki?curid=765641", "title": "Monte Siera", "text": "Il Monte Siera (\"Spitz\" in dialetto Sappadino) \u00e8 una montagna delle Alpi carniche, alta 2.443 metri, situata a sud-est della valle di Sappada (Dolomiti Pesarine, gruppo \"Terze-Clap-Siera\"), in Friuli-Venezia Giulia, segnando il confine tra i comuni di Prato Carnico a sud e Sappada a nord.\nDescrizione.\nSul versante sappadino, a Cima Sappada, sono presenti impianti di risalita che portano fino al Rifugio Siera a 1.600\u00a0m, da dove partono delle piste di sci collegate con quelle di \"Sappada 2000\". La prima ascensione alla cima del monte avvenne il 23 settembre 1880 ad opera di M. Hltzmann con la guida ampezzana Santo Siorpaes."}
{"id": "765642", "revid": "72396", "url": "https://it.wikipedia.org/wiki?curid=765642", "title": "John Mayer", "text": "Approdato ad uno stile a met\u00e0 fra pop rock e blues dopo un esordio pi\u00f9 acustico, nella sua carriera da solista ha pubblicato otto album in studio, cinque EP e tre live, vendendo complessivamente 20 milioni di dischi.\nHa inoltre vinto molti premi tra cui ben sette Grammy Awards, tra cui uno nella categoria \"canzone dell'anno\" per il brano \"Daughters\".\n\u0400 inoltre membro del supergruppo Dead &amp; Company e del gruppo blues rock John Mayer Trio.\nBiografia.\nJohn Mayer \u00e8 nato il 16 ottobre 1977 a Bridgeport, Connecticut da Margaret, un'insegnante d'inglese, e Richard, preside di liceo. John inizia a suonare la chitarra all'et\u00e0 di tredici anni. Poco dopo un suo vicino di casa gli regala una musicassetta di Stevie Ray Vaughan, che fa nascere in lui la passione per il blues e per alcuni maggiori esponenti del genere tra cui Buddy Guy, B.B. King, Freddie King, Albert King, Otis Rush, e Lightnin' Hopkins. Mayer inizia cos\u00ec a prendere lezioni da Al Ferrante, proprietario di un negozio di chitarre locale. Dopo due anni di studio dello strumento ha incominciato a suonare in bar e piccoli locali, mentre frequentava ancora le scuole superiori.\nCarriera.\nL'approccio alla musica (1995-1998).\nMayer fonda un complesso chiamato \"Villanova Junction\" (dal brano di Jimi Hendrix), assieme agli amici Joe Beleznay, Tim Procaccini e Rich Wolf, le cui demo sono reperibili su YouTube.\nNel 1997, all'et\u00e0 di diciannove anni, si iscrive alla Berklee College of Music di Boston (contemporaneamente frequentato da Gavin DeGraw), lasciandola per\u00f2 dopo un anno, decidendo di trasferirsi assieme all'amico Clay Cook ad Atlanta, in Georgia, per perseguire la carriera nella musica. Qui Mayer e Cook formano un duo musicale chiamato \"LoFi Masters\" e incominciano ad esibirsi in bar e noti club locali. Cook dir\u00e0 che in questo periodo i due hanno iniziato a riscontrare divergenze artistiche dovute alla volont\u00e0 di Mayer di passare alla musica pop.\nIl duo si separa e Mayer incomincia la sua carriera solista.\nL'ingresso nella scena musicale (1999).\nCon l'aiuto del produttore e ingegnere del suono Glenn Matullo, Mayer registra materiale che viene rilasciato nel 1999 per un'etichetta discografica indipendente nell'EP \"Inside Wants Out\".\nL'EP contiene nove canzoni con Mayer alla chitarra e alla voce. La traccia d'esordio \"Back To You\" vede la partecipazione di una band di turnisti alla quale prende parte anche il co-produttore David \"DeLa\" LaBruyere al basso. Quattro tracce dell'EP sono state co-scritte da Cook, su tutte spicca il primo e unico singolo \"No Such Thing\"; tuttavia Cook non prende parte alle registrazioni se non per aiutare Mayer con i cori nella canzone \"Comfortable\". Il lavoro si rivela un successo di critica, ma non \u00e8 accompagnato da una promozione tale da permettere di ottenere dei risultati commerciali. Il giovane John tuttavia si \u00e8 fatto notare e inizia a suonare come turnista per alcuni gruppi famosi, tra cui i Maroon 5 e i Counting Crows.\nIl contratto con la Columbia Records e il successo commerciale (2000\u20132004).\nMayer e LaBruyere si esibiscono in giro per la Georgia e negli stati vicini, in questo periodo incomincia a svilupparsi il music business online che contribuisce al lancio della carriera del giovane artista grazie ad un buon seguito che Mayer ottiene sul web. Nel 2000, grazie ad un conoscente che ha inviato il suo EP all'etichetta Aware Records, Mayer viene notato da Gregg Latterman, fondatore della Aware, che lo mette sotto contratto. A giugno 2001 la Aware pubblica in esclusiva online il primo album del chitarrista: \"Room for Squares\". Nel frattempo, l'etichetta conclude un accordo con la Columbia Records che permette alla major di scritturare gli artisti Aware. La Columbia sceglie Mayer e a settembre dello stesso anno pubblica una versione remixata e definitiva di \"Room for Squares\", che vede una copertina aggiornata, nuove versioni delle prime quattro canzoni di \"Inside Wants Out\" e l'aggiunta della traccia \"3x5\". Il disco debutta nella top ten della classifica americana, grazie al successo del singolo \"Your Body Is a Wonderland\", e riesce a vendere pi\u00f9 di cinque milioni di copie in tutto il mondo (ottiene una certificazione di quattro volte disco di platino negli Stati Uniti, denotando vendite di oltre quattro milioni). Ad agosto del 2002, la Columbia ripubblica \"Inside Wants Out\", con l'omissione della traccia strumentale \"Neon 12:47 AM.\"\n\"Room for Squares\" viene apprezzato anche dalla critica tanto che nel 2003 Mayer vince anche un Grammy per la migliore performance pop maschile, nel brano \"Your Body Is a Wonderland\". Dall'album vengono estratti altri due singoli: \"No Such Thing\" e \"Why Georgia\", che ottengono un buon successo radiofonico e nella Billboard Hot 100.\nNel 2003 esce l'album dal vivo \"Any Given Thursday\" (su CD e DVD), grazie al quale Mayer riesce a vincere un altro disco di platino negli Stati Uniti. Nello stesso anno esce il suo secondo album, intitolato \"Heavier Things\". Il disco, come il precedente, denota influenze musicali di vario tipo, ma segna una svolta nella carriera dell'artista, data l'intenzione di far brillare le sue capacit\u00e0 di scrittore e compositore, ancora di pi\u00f9 rispetto ai precedenti lavori. L'album debutta alla prima posizione della classifica americana e successivamente ottiene il doppio disco di platino negli Stati Uniti e un disco di platino anche in Canada e Australia. Dopo \"Bigger Than My Body\" e \"Clarity\", il terzo singolo estratto \u00e8 \"Daughters\", che vince nel 2005 un Grammy Award come \"Song of the Year\", premio che appartiene a una delle quattro categorie pi\u00f9 importanti tra i Grammy: le cosiddette \"Big Four\". Oltre a questo, vince un Grammy anche nella categoria \"Migliore performance vocale maschile\", con la stessa canzone.\nCambio di direzione musicale (2005\u20132008).\nIl 22 novembre 2005 viene pubblicato il live \"Try!\", primo album dei John Mayer Trio, con Steve Jordan alla batteria e Pino Palladino al basso. Il disco riceve una nomination ai Grammy del 2007 come \"Miglior album rock\" e include anche canzoni come \"Gravity\" e \"Vultures\" che saranno pubblicate l'anno successivo in \"Continuum\".\n\"Continuum\" esce il 23 ottobre 2006, caratterizzato da sfumature stilistiche diverse rispetto ai precedenti lavori. Si notano infatti maggiormente le influenze di musicisti come Stevie Ray Vaughan, BB King, Eric Clapton o Herbie Hancock, segnando un passaggio dal rock al blues rock e al soul. Nello stesso periodo John Mayer collabora con esponenti di altri stili musicali, come Alicia Keys nel brano \"Lesson Learned\", contenuto nell'album \"As I Am\" del 2007, o con Herbie Hancock, che lo inserisce, primo in una lunga lista di nomi prestigiosi, nel suo album \"Possibilities\", duettando con lui nel brano \"Stitched Up\". In \"Continuum\" appaiono brani di denuncia sociale o politica, come \"Belief\" o \"Waiting on the World to Change\", in cui esprime il suo disappunto verso la situazione politica e umanitaria di questi tempi. L'album si rivela un nuovo successo di critica e pubblico, ottenendo ancora il doppio disco di platino negli Stati Uniti, oltre ad altri premi tra cui due Grammy nel febbraio 2007 (miglior performance vocale maschile per \"Waiting on the World to Change\" e miglior album pop vocale).\nNel 2007 John Mayer collabora con Kanye West nel brano \"Bittersweet Poetry\" dell'album \"Graduation\". Nella deluxe edition di \"Continuum\" appare successivamente \"Say\", singolo inciso esclusivamente per la colonna sonora del film \"The Bucket List - Non \u00e8 mai troppo tardi\" con Morgan Freeman e Jack Nicholson. Con \"Say\" Mayer vince nel 2009 un Grammy nella categoria \"Best male pop vocal performance\", oltre al premio nella categoria \"Best solo rock vocal performance\" per \"Gravity\".\nNel 2008 viene pubblicato \"Where the Light Is: Live in Los Angeles\", album live registrato durante la tourn\u00e9e di John Mayer del 2007. Anch'esso riceve una nomination ai Grammy, nelle categorie migliore album dal vivo e miglior film musicale (con la regia di Danny Clinch). Il concerto viene ripreso al \"Los Angeles Nokia Theatre\" l'8 dicembre 2007, una data programmata per raccogliere fondi per numerosi enti di beneficenza della citt\u00e0. Il concerto \u00e8 diviso in tre set: uno acustico, in cui spicca una cover della canzone di Tom Petty \"Free Fallin\", uno con il John Mayer Trio, che si esibisce sia in brani originali che cover di Jimi Hendrix, e un set con la band al completo, (in cui figurano David LaBruyere e J.J. Johnson). Il titolo del doppio CD e DVD \u00e8 preso da un verso della canzone \"Gravity\".\n\"Battle Studies\" (2009).\nIl 17 novembre 2009 esce \"Battle Studies\". Sul sito dell'artista vengono pubblicati parecchi video sulla preparazione e l'incisione di questo atteso lavoro, che John Mayer definisce come un passo in avanti nel suo modo di fare musica e di comporre. L'album presenta una diversit\u00e0 di suoni, nel complesso pi\u00f9 soft rispetto ai precedenti. Il primo singolo estratto \u00e8 \"Who Says\", seguito poi da \"Heartbreak Warfare\" e \"Half of My Heart\" (cantata con Taylor Swift). L'album, promosso da un tour mondiale, debutta direttamente alla prima posizione della classifica Billboard 200 e vale a John Mayer il primo posto nella classifica del 2010 degli album rock pi\u00f9 venduti sul territorio degli Stati Uniti ed il diciannovesimo in quella generale. Il 13 febbraio 2011 \"Battle Studies\" vince un Grammy nella categoria \"Best engineerd album, non-classical\" grazie al lavoro di Michael H. Brauer, Joe Ferla, Chad Franscoviak e Manny Marroquin.\nProblemi personali e la pausa (2010\u20132013).\nDopo due interviste controverse rilasciate a \"Rolling Stone\" e \"Playboy\" nel febbraio del 2010, Mayer si \u00e8 temporaneamente ritirato dalla vita pubblica e ha smesso di concedere interviste.\nIl 16 maggio 2011, a New York, John Mayer ha co-condotto un evento di beneficenza a sostegno dei veterani di guerra che soffrono di DPTS, dal titolo \"In Support of Our Troops\", durante il quale ha annunciato che il suo nuovo lavoro discografico intitolato \"Born and Raised\" sarebbe uscito nel mese di ottobre 2011. Mentre era ancora in tour per \"Battle Studies\", ha iniziato a lavorare al suo quinto album in studio. Durante quest periodo, ha riscontrato difficolt\u00e0 vocali e si \u00e8 rivolto ai medici. Il 16 settembre 2011 pubblica un aggiornamento sul suo blog, dichiarando che l'uscita del nuovo disco \u00e8 stata ritardata a causa di un problema di salute, \u00e8 stato infatti trovato un granuloma accanto alle corde vocali del cantante, che tuttavia sembra essere curabile e Mayer ha descritto questo accadimento come una \"battuta d'arresto temporanea\". La registrazione e il missaggio di \"Born and Raised\" sono stati infatti interamente completati, fatta eccezione per alcune tracce vocali.\nIl 28 febbraio 2012 John Mayer ha annunciato tramite il suo sito web la data d'uscita del nuovo album, il 22 maggio 2012. Il 9 marzo 2012 Mayer annuncia, ancora tramite il suo sito, un nuovo problema legato al granuloma precedentemente curato, che lo costringer\u00e0 ad una pausa di lunghezza indefinita, durante la quale rimarr\u00e0 lontano dal palco. L'album sar\u00e0 ugualmente pubblicato nella data prestabilita.\nNel 2013 escono dei video trasmessi attraverso il suo sito e i social networks, i cui lo si vede impegnato nella realizzazione del suo sesto album in studio, creando una sorta di miniserie dal titolo #mayerisback.\n\"Paradise Valley\" e la fondazione dei \"Dead &amp; Company\" (2013\u20132015).\nIl 18 giugno dichiara attraverso il suo sito ufficiale e i social network, che il 20 agosto 2013 sarebbe uscito un suo album intitolato \"Paradise Valley\". Viene estratto come primo singolo la canzone \"Paper Doll\", di cui viene realizzato anche un videoclip. Secondo singolo estratto \u00e8 la canzone \"Wildfire\". Terzo singolo estratto dall'album \u00e8 il featuring con la cantante Katy Perry, Who You Love, di cui viene realizzato il videoclip.\nNel febbraio 2014 si riunisce il Trio, registrando in studio qualche pezzo per un LP di prossima pubblicazione assieme a delle leggende del jazz come Chick Corea, Wallace Roney e Manolo Badrena. Il 27 febbraio inoltre suonano per la prima volta insieme in tv dopo 5 anni, ospiti al Late night di Seth Meyers.Durante l'estate del 2015 viene annunciata una serie di concerti, a partire dal 31 ottobre, tenuta dal gruppo di nuova formazione Dead &amp; Company, che vede membri lo stesso Mayer insieme ai passati membri dei Grateful Dead. Il tour li impegner\u00e0 per tutto l'autunno e l'inverno, e verr\u00e0 prolungato con un tour estivo nel 2016.Nel 2014 ha collaborato a , un album tributo del musicista inglese Eric Clapton, pubblicato a nome \"Eric Clapton &amp; Friends\", suonando insieme a musicisti come Tom Petty, Mark Knopfler, Don White, Willie Nelson e lo stesso Clapton. Non \u00e8 la prima collaborazione con musicisti top del blues-rock. Ha infatti suonato in live e in jam session con B. B. King, Buddy Guy, lo stesso Clapton e molti altri. Ha partecipato numerose volte al festival \"Crossroads,\" anche con il Trio: celebre \u00e8 la loro interpretazione di \"Ain't No Sunshine\" al Crossroads Guitar Festival 2010, il cui video caricato da un utente su YouTube conta ad oggi oltre 9 milioni di visualizzazioni.\n\"The Search for Everything\" e il tour mondiale (2016\u20132017).\nLa lunga tourn\u00e9e con i Dead &amp; Company ha spinto Mayer a decidere di rimandare la registrazione del nuovo album studio a gennaio 2016, con l'intenzione di finirlo entro il termine dell'anno.\nPer una scelta di marketing decide di pubblicare due EP che anticiperanno il definitivo album \"The Search for Everything\", cos\u00ec il 17 novembre 2016 ha rilasciato \"Love on the Weekend\" come unico singolo dell'EP \",\" poi pubblicato il 20 gennaio 2017.\nPer il 2017 ha annunciato un tour mondiale con numerose tappe in tutta l'America del Nord e in alcune citt\u00e0 europee, esibendosi con il Trio, la band completa e il set acustico, inoltre continuer\u00e0 ad esibirsi con i Dead &amp; Company.\nIl 24 febbraio viene rilasciato \"\", da cui viene estratto come singolo il brano \"Still Feel Like Your Man\".\nIl 13 marzo, attraverso vari social network, Mayer annuncia che l'album completo sar\u00e0 pubblicato il 14 aprile 2017 e che includer\u00e0 12 tracce, 8 delle quali pubblicate precedentemente in forma di EP (\" e \") e quattro tracce inedite (\"In the Blood, Theme from \"The Search for Everything\", Never on the Day You Leave, Rosie)\".\nIl 5 aprile viene pubblicato il video musicale per \"Still Feel Like Your Man\", in cui sono presenti \"Panda, kimono, farfalle e un sacco di colori\" e un inedito Mayer che balla, per la prima volta nella sua carriera.\n\"Sob Rock\" e altre collaborazioni (2018\u2013presente).\nIl 10 maggio 2018 esce un nuovo singolo dal titolo \"New Light\", co-prodotto con No I.D. Lo stesso giorno ha rilasciato un'intervista con Zane Lowe per Apple Music durante la quale ha promesso \"altra nuova musica\" per il 2018. Il 24 ottobre 2018, durante la sua performance all'iHeartRadio Theater, Mayer ha mantenuto la promessa suonando in anteprima la canzone \"I Guess I Just Feel Like\". Il 12 dicembre 2018 ha annunciato un tour mondiale per l'anno successivo. Il 23 febbraio 2019 esce quindi il singolo \"I Guess I Just Feel Like\", seguito il 6 settembre da \"Carry Me Away.\"\nIl 15 marzo 2020 in un episodio del live show \"Current Mood\" che John Mayer ha tenuto regolarmente dal 2018 al 2020 sul suo profilo Instagram, ha rivelato che era impegnato a scrivere e registrare canzoni per un nuovo album. Nel 2020 l'artista collabora con Leon Bridges nel brano \"Inside Friends\". Ad inizio 2021 ha dichiarato sui suoi social network di aver terminato l'album e ha quindi iniziato a pubblicare video su TikTok con brevi spezzoni di alcuni brani prima del rilascio dell'album. Il 4 giugno 2021 viene pubblicato il singolo \"Last Train Home\" che vede la collaborazione della cantante Maren Morris. Il 16 luglio 2021 viene rilasciato il tanto atteso album \"Sob Rock\", chiamato in questo modo per dare una definizione al suo genere musicale, il quale debutta al secondo posto della Billboard 200.\nL'album contiene le precedentemente rilasciate \"New Light\", \"I Guess I Just Feel Like\" e \"Last Train Home\", sei tracce inedite, nonch\u00e9 una versione riarrangiata in stile \"eighties pop\" di \"Carry Me Away\" coerentemente con il \"mood\" musicale proposto dall'album. Contestualmente al rilascio di \"Sob Rock\", esce il singolo \"Shot in the Dark\" con annessa pubblicazione del video musicale su YouTube.\nVita privata.\nRelazioni.\nMayer ha avuto numerose relazioni con attrici e cantanti, tra cui Jennifer Love Hewitt, Jessica Simpson, Jennifer Aniston, Taylor Swift, Minka Kelly e Katy Perry.\nStrumentazione.\nJohn Mayer utilizza come strumentazione abituale chitarre elettriche Paul Reed Smith, Fender Stratocaster (tra cui Jimi Hendrix signature model, John Mayer signature model, Stevie Ray Vaughan signature model, Eric Clapton signature model), alcuni modelli Gibson come la ES-335 o la SG, oltre ad alcune Duesenberg come la Double Cat o la Mike Campbell signature. Le chitarre acustiche sono Martin, tra cui Martin OM-28, Martin OM-JM, Martin 0042 e 0045 Stagecoach, Martin Bellezza Nera.\nCome amplificatori usa Two-Rock e Dumble artigianali, spesso rimpiazzati da Marshall, Vox e Orange.\nHa dichiarato di possedere pi\u00f9 di 200 chitarre, fra le quali:\n- Fender Stratocaster Stevie Ray Vaughan Signature 1996\n- Fender \"The Black One\" Stratocaster\n- Fender Stratocaster John Mayer Signature\n- Martin Acoustic (innumerevoli modelli, tra cui le signature John Mayer)\n- Gibson ES-335\n- Gibson SG\n- PRS Silver Sky (modello signature realizzato con Paul Reed Smith dopo la sua separazione da Fender)\n- PRS Private Stock Super Eagle\nI pedali utilizzati pi\u00f9 frequentemente sono un accordatore Boss TU-2 Chromatic Tuner, un pedale Wah CryBaby della Dunlop (ultimamente usa un Buddy Guy signature a pois bianchi), un analog delay Aqua Puss (Way Huge-Dunlop), un overdrive Ibanez Tube Screamer TS-808, un overdrive Boss Blues Driver BD-2 con Keeley mod., un clean boost Keeley Katana, un digital echo-delay T-Rex Replica.\nNegli ultimi tour ha sostituito la pedaliera standard con un derivatore personalizzato che attiva o disattiva gli effetti sopra citati e ne memorizza i preset, velocizzando cos\u00ec le operazioni di setting del suono durante il concerto."}
{"id": "765650", "revid": "2180550", "url": "https://it.wikipedia.org/wiki?curid=765650", "title": "Flotsam and Jetsam", "text": "I Flotsam and Jetsam sono un gruppo musicale thrash metal di Phoenix, Arizona, fondato nel 1981.\nStoria.\nI Flotsam and Jetsam furono fondati da Jason Newsted nel 1981 con il nome Paradox. Nel 1982 cambiarono il nome in Dredlox. Nel 1983 usano il nome di Dogz. Nel 1984 assumono definitivamente il nome Flotsam and Jetsam. Essi debuttarono in piccoli locali e nel 1985 composero due demo coi titoli \"Iron Tears\" e \"Metal Shock\". Entrati sotto contratto della Metal Blade Records, essi pubblicarono il loro primo album, \"Doomsday for the Deceiver\", nel 1986, che ottenne un discreto successo. Il 28 ottobre dello stesso anno il bassista Jason Newsted lasci\u00f2 il gruppo per entrare a far parte dei Metallica; al suo posto fu ingaggiato Mike Spencer.\nNel 1987 essi firmarono un contratto con la Elektra Records. Mike Spencer lasci\u00f2 la band rimpiazzato da Troy Gregory nel 1988 e lo stesso anno fu pubblicato il disco \"No Place for Disgrace\". Quindici mesi dopo usc\u00ec il nuovo disco \"When the Storm Comes down\". Gregory lasci\u00f2 la band sostituito da Jason Ward e il seguente disco, \"Cuatro\", vide la nascita di un nuovo sound del gruppo, un misto tra thrash metal e grunge. Il quinto album, \"Drift\", fu pubblicato nel 1995, anticipato da tre singoli. Nel 1997 la band firm\u00f2 con la Metal Blade Records e pubblic\u00f2 lo stesso anno il disco \"High\". Dopo tale uscita Mike Gilbert e Kelly Smith lasciarono il gruppo, rimpiazzati da Mark T. Simpson e Craig Nielsen. Nel 1999 fu pubblicato \"Unnatural Selection\", dopo il quale Mark T. Simpson lasci\u00f2 il gruppo. Nel 2001 usc\u00ec il disco \"My God\", considerato il loro lavoro pi\u00f9 espressivo e aggressivo. Erik A.K. lasci\u00f2 la band per entrare a far parte dei A.K. Corral. La band si prese una pausa fino al 2004 quando usc\u00ec \"Dreams of Death\", pubblicato con la Crash Music."}
{"id": "765651", "revid": "2043251", "url": "https://it.wikipedia.org/wiki?curid=765651", "title": "Pelagio (nome)", "text": "Origine e diffusione.\nDeriva dal latino \"Pelagius\", imparentato con il greco \u03a0\u03b5\u03bb\u03ac\u03b3\u03b9\u03bf\u03c2 (\"Pelagios\"), entrambi nomi di tarda matrice cristiana. Etimologicamente, il nome greco risale al termine \u03c0\u03b5\u03bb\u03b1\u03b3\u03bf\u03c2 (\"pelagos\", \"mare\"); non \u00e8 chiaro se quello latino derivi direttamente dal nome greco, o se sia invece una formazione autonoma, dato che il greco \u03c0\u03b5\u03bb\u03b1\u03b3\u03bf\u03c2 era gi\u00e0 anticamente passato in latino come \"p\u00e9lagus\". Il ogni caso, il significato del nome \u00e8 \"marino\", \"del mare\"; \u00e8 lo stesso del nome latino Marino, nonch\u00e9 del celtico Morgan (che per\u00f2 \u00e8 formato dal secondo elemento \"cant\", col significato forse di \"circolo\"), che veniva infatti usato dai Puritani per \"tradurre\" \"Pelagius\" nel \"Libro delle preghiere comuni\".\nIl nome, comune in passato grazie al culto dei vari santi cos\u00ec chiamati, \u00e8 oggi considerato antiquato e pesante ed \u00e8 quindi rarissimo; la forma maschile \u00e8 accentrata nel Napoletano, mentre il femminile ha la sua massima diffusione nel Cagliaritano.\nOnomastico.\nDiversi santi e sante hanno portato questo nome; l'onomastico si pu\u00f2 festeggiare dunque nei giorni seguenti per la forma maschile:\nE nei giorni seguenti per quella femminile:"}
{"id": "765652", "revid": "712828", "url": "https://it.wikipedia.org/wiki?curid=765652", "title": "Guerra dell'Ira", "text": ""}
{"id": "765661", "revid": "339392", "url": "https://it.wikipedia.org/wiki?curid=765661", "title": "Capsule Corporation", "text": ""}
{"id": "765665", "revid": "121556012", "url": "https://it.wikipedia.org/wiki?curid=765665", "title": "Lulu (opera)", "text": "Lulu \u00e8 un'opera composta da Alban Berg tra il 1928 ed il 1935 ed eseguita per la prima volta il 2 giugno 1937.\nLa genesi.\nDopo aver ultimato, nel 1921, il dramma musicale \"Wozzeck\" tratto dal lavoro teatrale \"Woyzeck\" di Georg B\u00fcchner, la cui prima rappresentazione avvenne a Berlino nel 1925, Berg intraprese la composizione dell'altra sua opera, \"Lulu\", iniziata nel 1928, che egli si port\u00f2 dietro fino alla sua morte. Il libretto fu tratto dalla fusione di due lavori del drammaturgo Frank Wedekind, l'\"Erdgeist (Lo spirito della terra)\" e da \"Die B\u00fcchse der Pandora\" \"(Il vaso di Pandora)\".\nQuest'opera rimase incompiuta, avendo l'autore strumentato soltanto i primi due dei tre atti di cui \u00e8 composta. Solo nel 1979 Friedrich Cerha ha strumentato il terzo atto. La prima rappresentazione in forma scenica dei primi due atti avvenne all'Opernhaus Z\u00fcrich il 2 giugno del 1937 mentre i pezzi sinfonici tratti dall'opera, denominati \"Lulu-Symphonie\", erano gi\u00e0 stati eseguiti a Berlino nel 1934 sotto la direzione di Erich Kleiber e successivamente a Vienna nel 1935. Il 24 febbraio 1979 venne eseguita all'Op\u00e9ra di Parigi la versione in tre atti sotto la direzione di Pierre Boulez.\nIl dramma di Lulu.\n\u00c8 un'opera contro l'ipocrisia della societ\u00e0 borghese, piena di pregiudizi sessuali, che fa solo del moralismo legato alla religione e che vede il sesso soltanto come atto demoniaco. In Lulu il sesso \u00e8 vivo e palese, non ha bisogno di nascondersi, esso \u00e8 la forza primaria, dominante, che d\u00e0 il potere sull'uomo ancora preso dalle sue paure e dalle sue debolezze.\nLulu \u00e8 lo strumento del male e del destino ed \u00e8 la causa principale delle morti di tutte le persone con cui, nel bene o nel male, viene a contatto. La rappresentazione delle scene \u00e8 cruda, i personaggi vivi e violenti, anche lei \u00e8 violenta nella sua drammaticit\u00e0 erotica che attrae e che avvinghia a s\u00e9 i presenti: essi riescono a liberarsi solo morendo.\nAnche lei, comunque, non \u00e8 solo il carnefice, ma anche e soprattutto vittima, perch\u00e9 anche con lei il destino \u00e8 stato fatale prendendole tutta la vita sin dall'inizio. Lei \u00e8 la prima e l'ultima vittima del dramma.\nLa storia di Lulu.\nLa trama dell'opera \u00e8 alquanto complessa. Tutta la vicenda inizia in un tendone di un circo. La protagonista, come nel sogno, viene corteggiata dal direttore, ma respinge le sue avances. Il direttore, allora, le porge un serpente, il quale muta la vita privata e pubblica della protagonista. Dopo una lunga mediazione orchestrale dissonante e lacerata, il sipario si apre.\nLulu \u00e8 una ragazzina sedicenne proveniente dagli strati pi\u00f9 bassi della societ\u00e0 londinese. Trovata in una strada malfamata, ne viene sottratta dal Dr. Sch\u00f6n, che la adotta per sedurla e ne fa la sua amante. Col tempo le procura un ricco matrimonio gettandola nelle braccia del consigliere Goll, cos\u00ec da sistemarla per poi continuare la sua precedente relazione.\nUn giorno, posando per il Pittore, lasciata sola con lui dal Dr. Sch\u00f6n, viene trovata abbracciata da Goll ch'era entrato d'improvviso nello studio. Alla vista il suo cuore non regge e muore all'istante. Lulu non si dispera affatto per il suo defunto marito; si ritrova cos\u00ec ricca e con un nuovo marito, il Pittore.\nIl Dr. Sch\u00f6n, a sua volta, di nascosto compra i quadri del Pittore per far vivere nel lusso Lulu, ma si stanca di doverla mantenere e l'avverte che presto si sposer\u00e0 con un'altra. Lulu, che nel frattempo \u00e8 diventata una ballerina famosa del variet\u00e0, su raccomandazioni del Dr. Sch\u00f6n, trova anche il tempo di avviare una relazione con un principe africano che la vorrebbe portare con s\u00e9; si confida con Alwa, figlio del dottore, altro personaggio che \u00e8 attratto amorosamente da lei. Intanto compare nella sua vita un uomo viscido, Schigolch, che vive di espedienti; facendosi passare per il suo padre adottivo, la ricatta chiedendole dei soldi. Schigolch, alla fine, verr\u00e0 respinto da Lulu.\nAd una ennesima lite con il Dr. Sch\u00f6n assiste anche il Pittore, che d'improvviso perde la testa per l'annuncio dello scoppio della guerra, e in un atto di estrema pazzia si taglia la gola in una stanza attigua. Trovato dal Dr. Sch\u00f6n, imbrattatosi di sangue del suicida, e da Lulu che sente ormai il suo pieno dominio sul dottore, lo attrae sempre di pi\u00f9 a s\u00e9. Compaiono a questo punto altri personaggi nella vita di Lulu, la contessa Geschwitz che ne \u00e8 innamorata, l'atleta Rodrigo, un trapezista che la vorrebbe per un suo numero sul trapezio, e un giovane studente di ginnasio pazzo per lei. Invitata dalla contessa ad un ballo mascherato per sole donne, il dottore chiede di partecipare, ma ottiene soltanto un rifiuto, e per questo si accendono ulteriormente gli animi tra i due amanti.\nIl Dr. Sch\u00f6n cerca di convincere Lulu a suicidarsi, ma, malauguratamente per lui, nella confusione che avviene con l'atleta Rodrigo, l'altro pretendente, viene ucciso dalla stessa Lulu con ben cinque colpi di rivoltella alle spalle. Vedendolo morto davanti a s\u00e9, Lulu capisce che il Dr. Sch\u00f6n era l'unico uomo che avesse mai amato nella sua vita. Forse per un senso di colpa, si attacca successivamente morbosamente ad Alwa, il figlio di Sch\u00f6n, attirandolo nella sua orbita possessiva.\nAnche l'atleta, ormai, per essere stato testimone del delitto commesso da Lulu, fa parte di quel mondo e si presenta come il suo fidanzato. Ci sar\u00e0 un'epidemia di colera, la contessa uscir\u00e0 abbastanza debole dalla malattia, Lulu si ritrova prigioniera in un lazzaretto e lo studente, in seguito alla morte di Sch\u00f6n, viene rinchiuso in un riformatorio, da dove evade per aiutarla a fuggire dal luogo ove ella \u00e8 rinchiusa.\nNella fuga incontra l'atleta che lo dissuade riferendo che Lulu \u00e8 morta per aver contratto la malattia. Lulu si rifiuta di andare con Rodrigo. Questi, non avendo potuto averla come sua compagna, va a denunciarla, ma \u00e8 seguito dal ricattatore Schigolch, che lo elimina. Lo studente ritrova Lulu, non avendo creduto a Rodrigo. Lulu riesce comunque a fuggire insieme ad Alwa ed alla contessa e si ritrova in una soffitta disgustosa in cui \u00e8 costretta a fare la prostituta di basso rango. Alla fine, insieme ad Alwa e a Geschwitz, viene uccisa la notte di Natale in una strada di Londra da Jack lo Squartatore. Dopo una lunga marcia distorta, il sipario si chiude."}
{"id": "765668", "revid": "106974157", "url": "https://it.wikipedia.org/wiki?curid=765668", "title": "Creta Forata", "text": "La Creta Forata (\"Crete Forade\" in friulano) \u00e8 una montagna delle Alpi alta 2.462\u00a0m.\nSi trova in Carnia, ed \u00e8 una cima che fa parte delle Dolomiti Pesarine, nelle Alpi Carniche.\nSegna il confine tra i comuni di Prato Carnico a Sud e Sappada a Nord.\nIl monte deve il suo nome a un vero e proprio foro che la passa da una parte all'altra.\nLa via normale, lungo il largo cengione della parete nord, consente di raggiungere la cima con la piccola croce di vetta, dalla quale \u00e8 possibile ammirare un vasto panorama, che va dalla Fradusta ad O al Mangart ad E, e dagli Alti Tauri a N al golfo di Trieste a S."}
{"id": "765675", "revid": "154326", "url": "https://it.wikipedia.org/wiki?curid=765675", "title": "Ottoni (impero)", "text": ""}
{"id": "765685", "revid": "122058709", "url": "https://it.wikipedia.org/wiki?curid=765685", "title": "Caprese (gastronomia)", "text": "La caprese \u00e8 un'insalata che si consuma come piatto unico oppure secondo piatto, abitualmente nella stagione estiva. Tradizionalmente rientra nei piatti della cucina napoletana ed il nome di questo fresco piatto deriva dall'isola di Capri, anche se probabilmente il piatto stesso non \u00e8 originario dell'isola.\nRicetta.\n\u00c8 costituita da pomodoro, della variet\u00e0 detta fiascone originaria della penisola sorrentina, o anche San Marzano, e mozzarella di bufala, il tutto tagliato a fette oppure, molto pi\u00f9 raramente, in una sorta di insalata a cubetti, inoltre condita con olio, sale e basilico. Pi\u00f9 raramente vengono aggiunti origano (come nella foto) e/o pepe nero.\nVarianti.\n\u00c8 possibile inserire fra pomodori e mozzarella delle acciughe. A piacere si pu\u00f2 aggiungervi origano."}
{"id": "765690", "revid": "438678", "url": "https://it.wikipedia.org/wiki?curid=765690", "title": "VRTX", "text": "VRTX - Versatile Real-Time Executive \u00e8 un sistema operativo real-time orientato ai sistemi embedded e SoC e sviluppato perci\u00f2 per poter essere eseguito su hardware minimi: gli unici requisiti indispensabili perch\u00e9 possa essere eseguito sono un microprocessore e della RAM.\n\u00c8 un sistema operativo proprietario in grado di fornire prestazioni hard real-time con il pieno supporto al multitasking.\nIl core del sistema operativo \u00e8 costituito da un nanokernel, cio\u00e8 un kernel minimo che fornisce le capacit\u00e0 di base per il multitasking e per i servizi di sincronizzazione tra processi.\nQuesto sistema operativo supporta diverse architetture, tra cui ARM, MIPS, PowerPC e altri microprocessori RISC.\nStoria.\nLo sviluppo di VRTX comincia nei primi anni 80 per mano di James Ready e Colin Hunter, fondatori della Hunter &amp; Ready, che successivamente divenne Ready Systems. Questa societ\u00e0 si fuse poi con la Microtec Research. La Microtec nel 1995 venne acquisita dalla Mentor Graphics, che a tutt'oggi fornisce un supporto minimo per VRTX con il marchio Microtec, ma distribuisce un nuovo RTOS chiamato Nucleus, il quale supporta lo standard POSIX.\nCaratteristiche.\nEssendo un sistema operativo hard real time non \u00e8 dotato degli strumenti standard a cui \u00e8 abituato un utente comune: non ha file system, non ha strumenti di controllo di alto livello (bens\u00ec esclusivamente console emulate su protocollo ethernet).\nVTRXsa \u00e8 fully preemptable al contrario di VRTX32. Quest'ultimo permette il rescheduling solo dopo il termine di una chiamata di sistema. VRTXsa invece pu\u00f2 interrompere i task e avviare la procedura di rescheduling anche durante l'esecuzione di una chiamata di sistema, ovvero quando un task \u00e8 in esecuzione in kernel mode.\nVersioni.\nL'ultima versione di VRTX distribuita \u00e8 VRTXsa.\nAltre versioni distribuite: VRTX32, VRTXmc, VRTX.\nCuriosit\u00e0.\nVRTX viene utilizzato per gestire il Telescopio spaziale Hubble e il Mars Science Laboratory."}
{"id": "765691", "revid": "838137", "url": "https://it.wikipedia.org/wiki?curid=765691", "title": "L'Ateo", "text": ""}
{"id": "765702", "revid": "125727746", "url": "https://it.wikipedia.org/wiki?curid=765702", "title": "Carolina Crescentini", "text": "Biografia.\nNata a Roma in una famiglia di commercialisti, \u00e8 cresciuta a Monteverde ed ha conseguito la maturit\u00e0 scientifica presso l'Istituto Massimiliano Massimo, iscrivendosi poi alla Facolt\u00e0 di Lettere, indirizzo Spettacolo. Dopo aver frequentato dei laboratori teatrali e la scuola di recitazione \"Teatro Azione\", diretta da Isabella Del Bianco e Cristiano Censi \u00e8 ammessa al Centro sperimentale di cinematografia, dove si diploma nel novembre del 2006. Inizia la carriera di attrice con piccoli ruoli in teatro, cinema e televisione. Partecipa alla miniserie tv, in onda su Canale 5, \"Carabinieri - Sotto copertura\", regia di Raffaele Mertes, in cui interpreta il ruolo di Carla Vichi.\nGira numerosi cortometraggi, tra cui \"Fib 1477\" di Lorenzo Sportiello, presentato alla 63\u00aa Mostra del cinema di Venezia, e \"Thermae\" di Christian Filippella, in concorso allo \"Screamfest\" e proiettato al Grauman's Chinese Theater di Hollywood.\nEsordisce sul grande schermo con il film \"H2Odio\" (2006), diretto da Alex Infascelli. Nel 2007 \u00e8 la protagonista di \"Notte prima degli esami - Oggi\" di Fausto Brizzi, in cui interpreta Azzurra, accanto a Nicolas Vaporidis, con il quale, nello stesso anno, recita anche in \"Cemento armato\", opera prima di Marco Martani. Inoltre appare su Rai 1 in un episodio della miniserie tv \"Provaci ancora prof\u01c3\", diretta da Rossella Izzo, e sul canale satellitare Fox di Sky nella sit-com \"Boris\", diretta da Luca Vendruscolo. Sempre nel 2007 Crescentini partecipa al progetto teatrale \"Dignit\u00e0 Autonome di Prostituzione\", nato da un'idea del regista Luciano Melchionna e di Elisabetta Cianchini, che prosegue anche l'anno seguente.\nNel 2008 ritorna sul grande schermo con i film \"Parlami d'amore\", tratto dall'omonimo romanzo di Carla Evangelista e Silvio Muccino che, oltre ad essere sceneggiatore e protagonista del film, debutta come regista, e per il quale la Crescentini ricever\u00e0 una candidatura come miglior attrice non protagonista ai David di Donatello e \"I demoni di San Pietroburgo\", regia di Giuliano Montaldo. Sul piccolo schermo interpreta nuovamente il ruolo di Corinna Negri nella seconda stagione di \"Boris\".\nNello stesso anno \u00e8 protagonista del videoclip Non c'\u00e8 contatto, primo singolo estratto dall'album Lunatica composto da Emilio Munda e interpretato da Silvia Mezzanotte.\nNel 2009 ritorna nelle sale cinematografiche con tre film: \"Due partite\", regia di Enzo Monteleone, \"Generazione 1000 euro\", regia di Massimo Venier e \"Oggi sposi\", regia di Luca Lucini.\nIl 15 giugno 2009 riceve il premio Giuseppe De Santis come migliore attrice emergente dell'anno. Intanto, ha posato in maggio per l'edizione italiana di \"Playboy\", apparendo in copertina. Inoltre, partecipa al videoclip dei Baustelle \"Gli spietati\". Nel 2011 \u00e8 impegnata nelle riprese di \"Ti amo troppo per dirtelo\", il terzo film di Marco Ponti, qui anche sceneggiatore. Accanto a lei, Francesco Scianna, Jasmine Trinca, Enrico Bertolino, Valeria Bilello, Germana Pasquero, Davide Silvestri e Fabio Troiano. Il film \u00e8 ambientato a Torino.\nNel 2018 ha fatto parte della Giuria della sezione \"Opera Prima Luigi De Laurentiis\" alla 75\u00aa Mostra internazionale d'arte cinematografica di Venezia.\nVita privata.\nDal 2017 \u00e8 legata sentimentalmente al cantautore Francesco Motta. Il 7 settembre 2019 si sono uniti in matrimonio."}
{"id": "765703", "revid": "399", "url": "https://it.wikipedia.org/wiki?curid=765703", "title": "Casa Cantoniera", "text": ""}
{"id": "765705", "revid": "110157", "url": "https://it.wikipedia.org/wiki?curid=765705", "title": "Ronneby (comune)", "text": "Ronneby \u00e8 un comune svedese di 28.352 abitanti, situato nella contea di Blekinge. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "765707", "revid": "729019", "url": "https://it.wikipedia.org/wiki?curid=765707", "title": "Stazione di Erba", "text": "La stazione di Erba \u00e8 una stazione ferroviaria situata lungo la ferrovia Milano-Asso, e rappresenta lo scalo principale della Citt\u00e0 di Erba, oltre a quello privo di traffico di Lezza-Carpesino.\nStoria.\nInaugurata nel 1922, era stata originariamente ideata per uso viaggiatori e per il trasporto merci.\nIn occasione dell'inaugurazione del tronco Erba-Asso avvenuta nello stesso anno, la preesistente stazione di Erba-Incino, che era localizzata lungo il principale asse stradale della localit\u00e0 di Erba (poi corso XXV Aprile), fu sostituita da un nuovo impianto passante che sorse in piazza Roma, poi piazza Padania. In seguito allo spostamento della stazione, l'edificio viaggiatori di Erba-Incino fu demolito per lasciare spazio a nuove costruzioni residenziali.\nLa vasta area costeggiante via Dante fungeva da scalo merci, mentre le strutture di stazione, ubicate in piazza Padania, erano dedicate al servizio passeggeri. Lo scalo merci venne in seguito sostituito da un'area di parcheggio.\nFra il 2014 e il 2015 furono condotti alcuni lavori di rinnovamento comprendenti innalzamento delle banchine rispetto al piano del ferro (per agevolare l'incarrozzamento a raso), la realizzazione di sottopasso dotato di ascensori, e pensiline.\nFra il 2018 e il 2019 l'edificio della Stazione \u00e8 stato oggetto di un percorso di riqualificazione legato al Progetto #YOUTHLAB per realizzare un luogo dedicato ai giovani e alle Politiche Giovanili del distretto erbese. Il 29 giugno 2019 la \"nuova\" Stazione \u00e8 stata inaugurata ed \u00e8 diventata sede dell'associazione giovanile Lo Snodo.\nStrutture e impianti.\nL'impianto \u00e8 gestito da FerrovieNord che lo qualifica come stazione secondaria.\nIl piazzale binari di Erba FNM \u00e8 costituito da tre binari, con banchina laterale a servizio del binario 1, e banchina a isola in comune per i binari 2 e 3.\nLe banchine sono collegate tramite sottopassaggio pedonale (dotato di ascensori), accessibile da ambo i lati del fascio ferroviario.\nMovimento.\nLa stazione \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nInterscambi.\nNel 1912 sull'area adiacente alla prima stazione fu attivato il capolinea della tranvia Como-Erba. Nel 1928 la tranvia fu prolungata fino a Lecco, rimanendo in esercizio fino al 1955."}
{"id": "765708", "revid": "110157", "url": "https://it.wikipedia.org/wiki?curid=765708", "title": "Karlshamn (comune)", "text": "Karlshamn \u00e8 un comune svedese di 31.096 abitanti, situato nella contea di Blekinge. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "765714", "revid": "254059", "url": "https://it.wikipedia.org/wiki?curid=765714", "title": "Cerro Torre", "text": "Il Cerro Torre \u00e8 una cima situata in Patagonia. Si trova a ovest del Fitz Roy, ai margini del ghiacciaio continentale del campo di ghiaccio Patagonico Sud, nel settore in attesa di delimitazione sul confine tra Argentina e Cile, risalente all'accordo del 1998. La sua vetta \u00e8 considerata fra le pi\u00f9 spettacolari e inaccessibili del mondo perch\u00e9, qualunque via si scelga, bisogna affrontare almeno 900 metri di parete granitica, per arrivare ad una cima perennemente ricoperta da un \"fungo\" di ghiaccio, con anche le condizioni meteorologico-climatiche della regione particolarmente sfavorevoli.\nPrima ascensione.\nLa prima ascensione del Cerro Torre \u00e8 stata compiuta il 13 gennaio 1974 da una spedizione del gruppo dei Ragni di Lecco; in quell'occasione giunsero in vetta Daniele Chiappa, Mario Conti, Casimiro Ferrari e Pino Negri.\nNegli anni cinquanta vi furono diversi tentativi di salita al Cerro Torre. In particolare, nel 1958 due spedizioni italo-argentine tentarono la salita contemporaneamente ed in maniera indipendente tra di loro. Una era guidata da Bruno Detassis e aveva tra i suoi componenti Cesare Maestri, l'altra era guidata da Walter Bonatti e Carlo Mauri. Entrambe dovettero rinunciare all'impresa per motivi logistici. Nel 1959, Bonatti e Mauri avevano preventivato un secondo tentativo, ma abbandonarono prima ancora di partire quando seppero che un'altra spedizione italiana, guidata da Maestri, era partita prima di loro.\nLa spedizione di Cesare Maestri comprendeva anche il ghiacciatore Toni Egger e Cesarino Fava. Maestri ed Egger partirono all'assalto della vetta, mentre Fava rimase al campo per supporto. Dopo una settimana Maestri fu ritrovato in stato confusionale, e raccont\u00f2 a Cesarino Fava di aver raggiunto la vetta il 31 gennaio insieme ad Egger, che era poi caduto durante la discesa portando con s\u00e9 la macchina fotografica e quindi le prove del successo.\nLa vicenda diede vita a numerose polemiche. Molte spedizioni tentarono di ripetere l'itinerario descritto da Maestri, ma senza riuscirvi; i resoconti riportavano da un lato notevoli discrepanze tra le descrizioni di Maestri e le caratteristiche effettivamente riscontrate sulle pareti, dall'altro la mancanza di tracce riscontrate del passaggio della prima spedizione.\nMaestri torn\u00f2 ad affrontare il Cerro Torre nel 1970 insieme ad Ezio Alimonta, Daniele Angeli, Claudio Baldessarri, Carlo Claus e Pietro Vidi. La cordata sal\u00ec per una nuova via, lungo la parete Sud-Est, portando con s\u00e9 un trapano a compressore con il quale Maestri attrezz\u00f2 circa 350\u00a0m di parete con 360 chiodi a pressione. Questi giunse fino al termine della parete rocciosa, ma non sal\u00ec il fungo di ghiaccio terminale della montagna poich\u00e9, come afferm\u00f2 in seguito, \"non fa veramente parte della montagna\". Durante la discesa, in un gesto di sfida, Maestri lasci\u00f2 appeso il compressore all'ultimo chiodo, circa 30 metri sotto l'inizio del fungo di ghiaccio, quindi a 60 metri dalla vetta. Tent\u00f2 inoltre di spaccare i chiodi piantati, ma dovette tuttavia interrompere l'operazione, finendo per rompere soltanto gli ultimi chiodi.\nAltre salite.\nLa \"via del compressore\" (detta anche \"via Maestri\" o \"Compressor route\") fu ripercorsa nel 1979 dall'americano Jim Bridwell che riscontr\u00f2 che i chiodi lasciati dalla spedizione del 1970 s'interrompono a 30 metri dal fungo terminale.\nIl 26 novembre 1985 Marco Pedrini compie la prima ascesa in solitaria della \"via del compressore\". Impresa documentata nel film \"Cumbre\" di Fulvio Mariani. Nell'ottobre del 1987 Rosanna Manfrini compie la prima salita femminile lungo la \"via Maestri\" in cordata con il compagno Maurizio Giordani.\nNel 2005 Ermanno Salvaterra, uno dei maggiori conoscitori del Torre e il primo a scalarlo d'inverno (nel luglio 1985), fino ad allora sostenitore di Maestri, ripercorse la via del '59 insieme a Rolando Garibotti e riusc\u00ec a raggiungere la cima. Non trov\u00f2 tracce di un precedente passaggio e scopr\u00ec che la via segue un tragitto diverso da quello che per anni aveva descritto Maestri.\nIl 16 gennaio 2012 l'americano Hayden Kennedy e il canadese Jason Kruk hanno salito con piccole varianti la \"via del compressore\" senza utilizzare quasi nessuno dei chiodi a pressione. Hanno utilizzato solo alcune soste e hanno rinviato in totale cinque spit (quattro di Ermanno Salvaterra del 1999 e uno di Chris Geisler del 2011) incontrando difficolt\u00e0 di 5.11 e A2. Durante la discesa inoltre i due hanno rimosso gran parte dei chiodi a pressione.\nIl 20 e 21 gennaio 2012 l'austriaco David Lama, accompagnato dal connazionale Peter Ortner, riesce a liberare la \"via del compressore\". La via si discosta in alcuni tratti dalla linea originale e la salita \u00e8 stata resa ancora pi\u00f9 difficile dalla schiodatura degli americani Kennedy e Kruk di pochi giorni prima."}
{"id": "765716", "revid": "86343", "url": "https://it.wikipedia.org/wiki?curid=765716", "title": "Chachacha", "text": "Il termine Chachacha pu\u00f2 avere diversi significati:"}
{"id": "765717", "revid": "1085974", "url": "https://it.wikipedia.org/wiki?curid=765717", "title": "Selandia (regione)", "text": "La Selandia, ufficialmente denominata Regione Selandia (in danese Region Sj\u00e6lland), anche detta Zelanda (dal germanico occidentale \"Zealand\"), \u00e8 una suddivisione amministrativa della Danimarca attiva dal 1\u00ba gennaio 2007, che comprende la parte centro-meridionale dell'isola omonima, Lolland e altre isole minori.\nStoria.\nLa regione \u00e8 stata costituita in seguito alla riforma municipale danese che prevede che le vecchie contee vengano rimpiazzate da cinque regioni. Nel contempo i comuni di piccole dimensioni sono stati uniti per costituirne un numero minore, portando il numero di comuni dai precedenti 271 agli attuali 98. La riforma \u00e8 entrata in vigore il 1\u00ba gennaio 2007."}
{"id": "765730", "revid": "1437722", "url": "https://it.wikipedia.org/wiki?curid=765730", "title": "U218 Singles", "text": "U218 Singles (conosciuto anche come U218 oppure 18 Singles) \u00e8 la quarta raccolta del gruppo musicale irlandese U2, pubblicata in Irlanda il 17 novembre 2006, in Australia il 18 novembre 2006, nel Regno Unito il 20 novembre 2006 e negli Stati Uniti il 21 novembre 2006.\nDescrizione.\nContiene una selezione dei sedici brani pi\u00f9 noti del gruppo, oltre a due inediti: \"The Saints Are Coming\" (reinterpretazione dell'omonimo brano dei The Skids e incisa insieme ai Green Day) e \"Window in the Skies\". Inoltre il brano \"I Will Follow\", tratto dall'album di debutto \"Boy\" del 1980, compare come bonus track nella versione britannica ed australiana del CD.\nUna versione limitata dell'edizione include un DVD col nome di \"Vertigo 05: live from Milan\" contenente dieci canzoni registrate durante il \"Vertigo Tour\" a Milano.\nNel 2006 \u00e8 uscito un DVD col nome di \"U218 Videos\" che contiene i video musicali del gruppo (tranne \"Window in the Skies\") nella stessa sequenza del CD.\nLa versione deluxe nell'iTunes Store del Regno Unito, dell'Irlanda e degli Stati Uniti inoltre contiene queste canzoni dal vivo (con l'eccezione del brano \"Original of the Species\") come tracce audio, cos\u00ec come un libretto digitale e una bonus track \"Smile\", per coloro che prenotano l'album.\nPer la versione americana non \u00e8 previsto il libretto digitale, ma \u00e8 possibile avere il brano \"Smile\" anche non prenotando l'album."}
{"id": "765737", "revid": "85709", "url": "https://it.wikipedia.org/wiki?curid=765737", "title": "Bertran de Born", "text": "Biografia e opere.\nFiglio maggiore del Signore di Hautefort, aveva due fratelli, Costantino e Itier. Suo padre mor\u00ec nel 1178 e Bertrand gli succedette come Signore. All'epoca era gi\u00e0 sposato alla sua prima moglie Raimonda e aveva gi\u00e0 due figli.\nIl suo feudo, incuneato tra il Limosino e il P\u00e9rigord, si trov\u00f2 coinvolto per la sua posizione nel conflitto tra i figli di Enrico II Plantageneto. Inoltre Bertrand, secondo le leggi vigenti all'epoca, non era l'unico signore del suo regno, ma la sua carica doveva essere amministrata con il contributo dei suoi fratelli: una strategia valida per molti feudi, nata per le ingerenze del Conte di Tolosa che voleva cos\u00ec tenere sotto controllo l'influenza dei feudatari locali, incoraggiando i conflitti interni nelle famiglie. Le contese di Bertran, specialmente riguardo al fratello Costantino, furono al centro di una vasta produzione poetica, dominata da temi politici.\nIl suo primo lavoro databile \u00e8 un \"sirventes\" (un tipo di canzone politica o satirica), del 1181, per\u00f2 da alcuni indizi pare che all'epoca la sua fama di poeta fosse gi\u00e0 conosciuta.\nNel 1182 fu alla corte di Enrico II d'Inghilterra a Argentan e lo stesso anno appoggi\u00f2 la ribellione di Enrico il Giovane contro suo fratello minore Riccardo I, conte di Poitou e duca di Aquitania. In quel periodo scrisse una poesia per Aimaro V di Limoges, che lo invitava a ribellarsi e giur\u00f2 di partecipare alla guerra contro Riccardo a Limoges: suo fratello Costantino essendo nello schieramento opposto, venne scacciato dal castello di famiglia da Bertrand nel luglio di quell'anno.\nAlla morte di Enrico il Giovane (1183), elogiato e criticato nei suoi poemi, Bertrand scrisse in suo onore un \"planh\", una poesia di lamento funebre, intitolato \"Mon chan fenisc ab dol et ab maltraire\".\nDurante la campagna punitiva contro i ribelli Riccardo, aiutato da Alfonso II d'Aragona, assedi\u00f2 Hautefort e dopo aver preso il castello lo rese a Constantine de Born. Enrico II lo rese per\u00f2 poi a Bertrand, mentre sembra che Costantino si sia arruolato come mercenario.\nBertrand si riconcili\u00f2 poi con Riccardo, alleandosi con lui in occasione della guerra contro Filippo II di Francia, ma cerc\u00f2 sempre di rivendicare la sua indipendenza.\nQuando Riccardo (diventato nel frattempo re) e Filippo temporeggiarono nell'intervenire alla Terza crociata, scrisse canzoni che valorizzavano la strenua difesa di Tiro da parte di Corrado del Monferrato (\"Folheta, vos mi prejatz que eu chan\" e \"Ara sai eu de pretz quals l'a plus gran\"). Quando Riccardo venne liberato dalla prigionia dopo essere stato accusato della morte di Corrado, Bertrand cant\u00f2 un bentornato nella canzone \"Ar ven la coindeta sazos\". Riccardo venne poi ucciso al mercato di Ch\u00e2lus, all'epoca sotto la giurisdizione di Bertrand (1199).\nDivenuto vedovo per la seconda volta, nel 1196 si fece monaco cistercense nell'abbazia di Dalon, presso Sainte-Trie, alla quale egli fece generosi lasciti e donazioni nell'arco di vari anni. La sua ultima opera databile \u00e8 del 1198; smise di apparire in pubblico dopo il 1202 ed era certamente morto prima del 1215, quando \u00e8 stata trovata una notazione di pagamento per candele per la sua tomba.\nLe sue opere consistono in 47 testi, 36 dei quali attribuiti con relativa certezza dai manoscritti, e undici di attribuzione dubbia. Tra queste v'\u00e8 una poesia intitolata \"Be.m platz lo gais temps de pascor\" (\"Molto mi piace il bel tempo di primavera\"), dove vengono esaltate le azioni di guerra paragonandole alle gioie della primavera.\nSebbene nella sua vita abbia composto anche alcune \"cansos\" amorose, la sua produzione poetica pi\u00f9 importante consiste forse nei \"sirventes\".\nDante Alighieri, che certamente conosceva e apprezzava la \"poesia delle armi\" di Bertran de Born (cfr. \"De vulgari eloquentia\", II ii 8), lo pose come dannato nell'Inferno, tra i seminatori di discordia, per aver messo l'uno contro l'altro Enrico il Giovane e il padre Enrico II: per l'aver separato persone cos\u00ec vicine egli \u00e8 costretto a vagare senza sosta tenendo in mano come una lanterna la propria testa staccata dal corpo. Durante la narrazione dell'episodio Dante fa pronunciare a Bertran la definizione del criterio in base al quale vengono puniti i dannati nell'Inferno, con le parole \"cos\u00ec s'osserva in me lo contrappasso\" (\"Inferno\", XXVIII 141).\nDiscendenza.\nBertrand si spos\u00f2 due volte, la prima con Raimonda, dalla quale ebbe due figli (entrambi cavalieri dal 1192) e una figlia:\nDalla seconda moglie Filippa ebbe altri due figli: "}
{"id": "765739", "revid": "647919", "url": "https://it.wikipedia.org/wiki?curid=765739", "title": "Barra braille", "text": ""}
{"id": "765741", "revid": "729019", "url": "https://it.wikipedia.org/wiki?curid=765741", "title": "Stazione di Caslino d'Erba", "text": "La stazione di Caslino d'Erba \u00e8 una fermata della ferrovia Milano-Asso ubicato nel territorio dell'omonimo comune.\n\u00c8 ubicata parallelamente alla strada provinciale Arosio-Canzo nel territorio comunale di Caslino d'Erba.\nStrutture e impianti.\nSi tratta di una fermata impresenziata gestita da FerrovieNord.\n\u00c8 dotata di un sovrappasso che collega la banchina a un sentiero di montagna che raggiunge il comune di Castelmarte.\nUn tempo dotata di un fabbricato viaggiatori analogo a quello di altre stazioni della linea (es. la vicina Pontelambro-Castelmarte), dispone di un fabbricato che funge da sala d'aspetto e da riparo in caso di cattive condizioni del tempo. La banchina non \u00e8 dotata di pensilina. "}
{"id": "765744", "revid": "2730", "url": "https://it.wikipedia.org/wiki?curid=765744", "title": "Ryan Phillippe", "text": "L'attore ha partecipato a diversi film cinematografici, tra cui il film slasher \"So cosa hai fatto\", \"Studio 54\", \"Cruel Intentions\", \"Gosford Park\", \"Crash - Contatto fisico\" (film corale vincitore di tre premi Oscar) e \"Flags of Our Fathers\".\nA partire dal 2012, dopo sedici anni di assenza dal piccolo schermo dove mosse i primi passi negli anni '90, l'attore si \u00e8 dedicato anche alla carriera televisiva con ruoli di primo piano nelle serie televisive \"Damages\", \"Secrets and Lies\" e \"Shooter\".\nBiografia.\nPrimi anni.\nPhillippe \u00e8 nato a New Castle, nel Delaware, il 10 settembre del 1974, figlio di Richard Phillippe, di origini francesi, e di Susan Thomas; ha tre sorelle. Ryan ha frequentato la scuola battista di New Castle dove praticava basket e calcio e ha preso la cintura nera di Taekwondo; ha anche redatto l'annuario durante il suo ultimo anno di scuola. A quindici anni, il ragazzo inizia ad interessarsi alla recitazione su suggerimento di un vicino. Un agente ha poi notato Ryan dal barbiere due anni dopo e ha iniziato a fargli fare audizioni a New York.\nCarriera.\nLa carriera recitativa di Ryan ha inizio con una parte nella soap opera della ABC intitolata \"Una vita da vivere\" dove, dal 1992 al 1993, interpreta Billy Douglas, il primo adolescente gay in una soap opera diurna, un ruolo che causer\u00e0 diverse critiche. Dopo aver lasciato lo show, Ryan si trasferisce a Los Angeles dove \u00e8 apparso con piccole parti in diversi show e film televisivi. Nel 1993 ha girato uno spot pubblicitario per Armani Jeans al fianco della modella Amanda Lepore e diretto da David LaChapelle.\nNel 1996, viene scelto da Ridley Scott per il film \"L'Albatross - Oltre la tempesta\"; nel 1997 recita nell'horror per teenager \"So cosa hai fatto\" al fianco di Sarah Michelle Gellar, Freddie Prinze Jr. e Jennifer Love Hewitt, tutti attori famosi tra i teenager, il che regaler\u00e0 fama tra tale pubblico anche a Ryan. Grazie a questo ruolo, Ryan ottiene la parte in diversi film noti tra cui \"Studio 54\" e \"Cruel Intentions - Prima regola non innamorarsi\", una rilettura moderna del romanzo \"Le relazioni pericolose\". Il film, dove Ryan ritrova la collega di set Sarah Michelle Gellar, \u00e8 un grande successo tra il pubblico adolescente e cementa l'abilit\u00e0 di Phillippe nell'interpretare personaggi con un forte sex appeal.\nL'anno seguente, Ryan recita nel film \"Le vie della violenza\", nel ruolo di un ingegnere informatico in \"S.Y.N.A.P.S.E. - Pericolo in rete\" e nel film, acclamato dalla critica, \"Gosford Park\" di Robert Altman. In seguito, l'attore \u00e8 comparso con ruoli di supporto nei film \"Igby Goes Down\" e nel plurivincitore di premi Oscar \"Crash - Contatto fisico\". Nel 2003 un film che lo vedeva protagonista, \"The I Inside\", poich\u00e9 non aveva trovato nessun distributore cinematografico, \u00e8 stato trasmesso in prima tv su un canale via cavo.\nNel 2006 Ryan ha interpretato il ruolo di John Bradley nel film di guerra \"Flags of Our Fathers\" diretto da Clint Eastwood; l'attore ha definito l'esperienza di questo film come la migliore della sua carriera e per il personale significato che ha avuto per lui aggiungendo che avrebbe dato la vita nella Seconda guerra mondiale proprio come avevano fatto entrambi i suoi nonni. La performance di Ryan nel film di Eastwood \u00e8 stata molto apprezzata anche dal critico Richard Roeper definendola la migliore performance di Phillippe in assoluto. Nel 2007 ha recitato nel film \"Breach - L'infiltrato\", un film basato sulla storia vera di Eric O'Neill, un agente dell'FBI, che ha contribuito all'arresto del suo capo Robert Hanssen, una spia dell'Unione Sovietica che vendeva informazioni segrete.\nNel 2007 e 2008 Ryan ha recitato in diversi film, tra cui \"Caos\", dove interpreta un agente di polizia, \"Five Fingers - Gioco mortale\", un film drammatico ambientato in Marocco e il film di guerra, ambientato in Iraq, \"Stop-Loss\", diretto da Kimberly Peirce. Ryan ed i suoi amici di lunga data Breckin Meyer, Seth Green e David E. Siegal hanno una casa di produzione, la Lucid Films, consentendo a Ryan di essere pi\u00f9 coinvolto nei suoi progetti cinematografici come produttore. Nel 2014 debutta come regista con il film \"Catch Hell\", di cui \u00e8 anche interprete, co-sceneggiatore e produttore. Diventa, nel 2015, uno dei protagonisti della serie antologica \"Secrets and Lies\", interpretando la parte di Ben Crawford.\nRiconoscimenti.\nNel corso della sua carriera ha vinto 2 Screen Actors Guild Awards, un Critics' Choice Movie Award, un Florida Film Critics Circle Award, un Online Film Critics Society, un Satellite Award e un Black Reel Award.\nVita privata.\nNel dicembre 1998 si fidanza con l'attrice Reese Witherspoon; i due si sposano il 5 giugno 1999. Il 9 settembre 1999 Ryan e Reese hanno una prima figlia, Ava Elizabeth. Il 23 ottobre 2003 nasce il loro secondo figlio, Deacon Reese. Il 30 ottobre 2006, Ryan rilascia un comunicato in cui annuncia che lui e Reese si stavano separando. Reese ha presentato istanza di divorzio e chiesto la custodia esclusiva dei figli poich\u00e9 Ryan l'aveva tradita con Abbie Cornish, ma l'attore ha ottenuto la custodia congiunta dei figli il 15 maggio 2007. Il divorzio \u00e8 stato ufficialmente portato a termine il 5 ottobre 2007.\nRyan ha successivamente frequentato l'attrice australiana Abbie Cornish, conosciuta nel 2006 durante le riprese del film \"Stop-Loss\". La relazione \u00e8 poi finita nel febbraio del 2010 e nello stesso anno Ryan ha avuto una breve relazione con l'attrice Alexis Knapp, da cui, il 7 luglio 2011, ha avuto una bambina, Kailani Merizalde Phillippe Knapp. Nell'ottobre 2010 ha iniziato una relazione con Amanda Seyfried conclusa 7 mesi dopo, nel maggio del 2011. Dal dicembre 2015 fino al 2016 \u00e8 stato fidanzato con l'avvocato dei diritti civili Paulina Slagter. Ryan \u00e8 un grande tifoso delle squadre sportive di Filadelfia, tra le quali gli Eagles e i Phillies.\nDoppiatori italiani.\nNelle versioni in italiano delle opere in cui ha recitato, Ryan Phillippe \u00e8 stato doppiato da:"}
{"id": "765745", "revid": "56818", "url": "https://it.wikipedia.org/wiki?curid=765745", "title": "Simone di Monfort", "text": ""}
{"id": "765748", "revid": "93556", "url": "https://it.wikipedia.org/wiki?curid=765748", "title": "Provincia delle Midland", "text": "La provincia delle Midland (in inglese Midlands Province) \u00e8 una delle 10 province dello Zimbabwe. \nSuddivisione amministrativa.\nLa provincia \u00e8 divisa in 7 distretti:"}
{"id": "765759", "revid": "124685140", "url": "https://it.wikipedia.org/wiki?curid=765759", "title": "Sebastian Shaw (attore)", "text": "Attore prevalentemente televisivo, \u00e8 noto al grande pubblico per aver interpretato Anakin Skywalker in una breve scena de \"Il ritorno dello Jedi\", terzo capitolo della saga di \"Guerre stellari\".\nBiografia.\nShaw venne educato alla Gresham's School, dove il padre Geoffrey era un maestro di musica. Inizi\u00f2 la sua carriera nel 1913, e la sua fama crebbe fino a raggiungere ruoli importanti negli anni '20. La sua prima stagione con il Shakespeare Memorial Theatre si svolse nel 1926 e fu un membro regolare della compagnia tra il 1966 e il 1976, partecipando di nuovo nel 1985. Durante la Seconda guerra mondiale prest\u00f2 servizio nella Royal Air Force\nNel 1982, all'et\u00e0 di 77 anni, Shaw fu ingaggiato nel film \"Il ritorno dello Jedi\" per la parte di Anakin Skywalker (alias Dart Fener) nell'unica breve scena in cui si vede il volto di Anakin sotto la maschera di Fener, quando questo \u00e8 in punto di morte. Nel resto delle scene in armatura Dart Fener era invece interpretato da David Prowse, il quale non fu contento di essere sostituito. La scelta di Sebastian Shaw per la parte fu consigliata a George Lucas da Alec Guinness (interprete di Obi-Wan Kenobi nella stessa saga), il quale era un grande amico di Shaw e, sapendo che in quel momento era in difficolt\u00e0 economica, chiese a Lucas di dargli una parte nel film. Lucas accett\u00f2, anche perch\u00e9 sapeva che Guinness non amava la saga e quello sarebbe stato forse l'unico modo per convincerlo a girare il terzo capitolo. La presenza di Shaw sul set fu tenuta con la massima riservatezza, temendo una fuga di notizie, al punto che a Shaw stesso fu proibito di farne parola persino con i suoi familiari. Nella versione per DVD del film uscita nel 2004 Shaw \u00e8 stato sostituito nella scena dei fantasmi di Forza, tramite post-produzione digitale, con Hayden Christensen, l'attore che ha interpretato Anakin Skywalker in ' e '. Shaw inoltre viene ingaggiato per dare il volto al personaggio di Dart Fener (nelle scene con l'armatura era sempre David Prowse ad interpretarlo), nell'unica scena in cui viene ripreso senza armatura, tolta da Luke Skywalker.\nShaw ebbe anche una carriera di drammaturgo e scrittore. Scrisse alcune opere teatrali come \"Take a Life\", \"The Ship's Bell\", \"The Cliff Walk\", \"The Glass Maze\" e \"Cul de Sac\". Compose inoltre una raccolta di poesie personali pubblicate in edizione limitata dalla Exter University. Nel 1975 pubblic\u00f2 il suo unico romanzo, \"The Christening\", che inizialmente intendeva intitolare \"Il padrino\", salvo poi optare per un altro titolo a causa della popolarit\u00e0 del romanzo omonimo di Mario Puzo.\nDoppiatori italiani.\nNelle versioni in italiano dei suoi film, Sebastian Shaw \u00e8 stato doppiato da:"}
{"id": "765762", "revid": "599013", "url": "https://it.wikipedia.org/wiki?curid=765762", "title": "Orinatoio", "text": "L'orinatoio \u00e8 un apparecchio sanitario specifico per la minzione maschile, ma disponibile anche per la minzione femminile e di solito \u00e8 formato da una vaschetta di porcellana murata nella parete. Il suo risciacquo pu\u00f2 essere ininterrotto per gli orinatoi ad uso pubblico.\nGli orinatoi pubblici stradali, un tempo molto presenti nelle citt\u00e0, erano detti \"vespasiani\", ma accoppiavano in realt\u00e0 un orinatoio verticale ad una \"turca\" consentendo quindi teoricamente che potesse essere usato anche dalle donne e comunque non solo per la minzione.\nStoria.\n\"Vespasiano\" \u00e8 il nome comune con cui in Italia venivano designati gli orinatoi pubblici in forma di garitta o di edicola. Il termine deriva da Tito Flavio Vespasiano, imperatore romano, a cui, secondo la testimonianza di Svetonio, devono il proprio nome, in quanto furono da lui sottoposti a tassazione.\nLa tassa era dovuta dai \"fullones\" (erano coloro che lavavano e smacchiavano le vesti) che dai residui organici ivi raccolti, ricavavano l'ammoniaca.\nGli scavi di Pompei hanno fatto conoscere varie \"fulloniche\" ben conservate nel loro impianto, con vasche e condutture. La sede dei \"Fullones\" era all'interno dell'edificio di Eumachia donato dall'omonima sacerdotessa nel foro pompeiano."}
{"id": "765765", "revid": "716642", "url": "https://it.wikipedia.org/wiki?curid=765765", "title": "Carbonia Calcio", "text": "Il Carbonia Calcio Associazione Sportiva Dilettantistica, meglio nota come Carbonia, \u00e8 una societ\u00e0 calcistica italiana con sede nella citt\u00e0 di Carbonia. \nNella stagione 2021-2022 milita nel campionato di Serie D.\nNata pochi mesi dopo la fondazione della citt\u00e0, la squadra \u00e8 la principale societ\u00e0 calcistica di Carbonia. Visse il suo periodo migliore negli anni cinquanta quando con il nome di Gruppo Sportivo Carbosarda milit\u00f2 in serie C, sfiorando in alcune occasioni la promozione in serie B; dopo il Cagliari, la Torres e l'Olbia \u00e8 la quarta societ\u00e0 calcistica della Sardegna per numero di partecipazioni a campionati nazionali, e grazie al terzo posto ottenuto nel campionato di Serie C 1955-1956 \u00e8 la societ\u00e0 sarda che, dietro il Cagliari, detiene il miglior piazzamento in un campionato nazionale.\nStoria.\nIl club, con il nome di \"Dopolavoro Carbonia\", fu fondato nel maggio del 1939 per iniziativa di alcuni dipendenti delle miniere cittadine, a pochi mesi dalla fondazione della citt\u00e0 di Carbonia, avvenuta per iniziativa del regime fascista. La compagine nero-azzurra (i colori derivavano dal gonfalone della citt\u00e0) venne iscritta al campionato di Prima Divisione regionale, e, nel gennaio del 1940, disput\u00f2 la sua prima gara ufficiale, battendo a Terralba la squadra padrona di casa per 4-1. In quel periodo fu inaugurato l'impianto \"della Giovent\u00f9 italiana del Littorio\", intitolato pochi mesi dopo a Costanzo Ciano, e ribattezzato dopo la fine del regime in \"Comunale\". Dal 9 settembre 2011 l'impianto \u00e8 intitolato a Carlo Zoboli, bandiera e recordman di presenze con la maglia della squadra negli anni cinquanta e sessanta e rimasto in seguito nell'ambiente societario con vari ruoli.\nDopo aver disputato vari campionati regionali a cavallo della Seconda guerra mondiale, la squadra (che nel frattempo aveva assunto i colori bianco-blu odierni) ricevette dall'inizio degli anni cinquanta il supporto finanziario della societ\u00e0 che gestiva le miniere della zona, particolarmente produttive in quel periodo. Per questo la compagine mineraria assunse il nome di \"Gruppo Sportivo Carbosarda\". In questi anni ottenne i migliori risultati della sua storia: nella stagione 1952-53 ottenne la piazza d'onore il campionato meridionale di IV Serie, ottenendo la promozione nella Serie C a girone unico, e nel suo primo campionato di categoria sfior\u00f2 clamorosamente la promozione in Serie B (1953-54). Fu per\u00f2 il 10 giugno 1956 che la squadra sarda fall\u00ec l'impresa di approdare tra i \"cadetti\", perdendo all'ultima giornata lo scontro diretto contro il , al quale era arrivata da prima in classifica, in un match in cui ai bianco-blu sarebbe bastato un pareggio in Veneto per ottenere la promozione. Fu in ogni caso un terzo posto che rimane il miglior risultato della storia bianco-blu oltre che il miglior piazzamento raggiunto da una squadra sarda diversa dal Cagliari nel campionato italiano di calcio(risultato poi eguagliato dalla nella \"stagione regolare\" 2005-06, che per\u00f2 si tramut\u00f2 in un quarto posto a seguito dei risultati dei play-off).\nNel 1957-58 la promozione fu mancata nuovamente per un punto, e a fine stagione la squadra partecip\u00f2 alla Coppa Italia, ospitando al Comunale tra le altre anche la vicecampione d'Italia ed il Prato, contro il quale il 15 giugno 1958 si disput\u00f2 quella che fu la prima partita in notturna in Sardegna. La forte crisi che di l\u00ec a qualche anno avrebbe portato alla chiusura di molte miniere della zona spinse la Carbosarda nel 1959 ad abbandonare la societ\u00e0, che prese il nome di \"Associazione Calcio Carbonia\". La perdita del fondamentale sostegno economico della Carbosarda fece svanire cos\u00ec la solidit\u00e0 economica della compagine bianco-blu e fu questa una delle ragioni principali del tracollo: nel 1959-60 la squadra termin\u00f2 all'ultimo posto e pochi anni dopo retrocesse nei campionati regionali. Dopo aver riconquistato la Serie D sul finire degli anni settanta, il Carbonia nel 1981-82 vinse il proprio girone del Campionato Interregionale, riapprodando tra i professionisti. In quell'esperienza il Carbonia non riusc\u00ec ad andare oltre sofferte salvezze; al termine del campionato 1987-88 i sulcitani persero lo spareggio-salvezza di Terni contro il , ritornando tra i dilettanti dopo 6 stagioni. Anche in questo caso una delle cause della retrocessione fu imputabile alla preoccupante situazione finanziaria della societ\u00e0, che esplose in tutta la sua drammaticit\u00e0 due anni dopo, quando venne dichiarato il fallimento della compagine mineraria, dopo due buoni campionati in Interregionale.\nRipartita dalla Terza Categoria la societ\u00e0 acquis\u00ec il titolo sportivo dell'altra compagine carboniense della Sguotti tornando in Promozione nel 1991-1992 e salendo al primo tentativo in Eccellenza, categoria mantenuta per cinque stagioni con un terzo posto nel 1992-1993 come miglior risultato in quel lustro. Dopo la retrocessione del 1996-1997 il Carbonia partecip\u00f2 per quattro stagioni al campionato di Promozione, a cui ne seguirono tre in Prima Categoria. Riconquistata la Promozione grazie ai risultati della stagione 2003-2004 la societ\u00e0, che in quello stesso periodo assunse la denominazione di \"Associazione Sportiva Dilettanti Carbonia Calcio\", rimase nel torneo di secondo livello regionale per quattro stagioni, venendo promossa in Eccellenza nel 2007-2008 e prendendo parte a questo campionato sino alla retrocessione del 2012-2013. Dopo sei ulteriori presenze in Promozione il Carbonia si fuse con l'USD Samassi nel giugno 2019, fatto che riport\u00f2 la societ\u00e0 nel campionato di Eccellenza, categoria in cui militava la disciolta compagine campidanese. La stagione 2019-2020 port\u00f2 ai minerari la vittoria della propria prima Coppa Italia regionale di categoria e in seguito il primo torneo di Eccellenza sardo della storia del Carbonia, che tornava cos\u00ec in serie D a 30 anni dall'ultima partecipazione nel massimo campionato dilettantistico italiano."}
{"id": "765766", "revid": "486946", "url": "https://it.wikipedia.org/wiki?curid=765766", "title": "Associazione Calcio Carbonia", "text": ""}
{"id": "765767", "revid": "1437331", "url": "https://it.wikipedia.org/wiki?curid=765767", "title": "Museo del tesoro della cattedrale di San Lorenzo", "text": "Il Museo del tesoro della cattedrale di San Lorenzo \u00e8 il museo situato negli ambienti sotterranei della cattedrale di San Lorenzo, nel centro storico di Genova.\nStoria.\nIl tesoro della cattedrale di San Lorenzo inizi\u00f2 a formarsi come raccolta di oggetti gi\u00e0 dal XII secolo; nei secoli successivi si increment\u00f2 grazie a donazioni ufficiali e private, contributi \"di stato\" e di devozione, bottini di guerra.\nParticolare ricchezza e variet\u00e0 attestano gli inventari conosciuti, datati fra Tre e Cinquecento, ma soltanto pochissimi fra gli oggetti in essi registrati sono pervenuti a noi. Varie cause, come il mutare dei gusti e la necessit\u00e0 di denaro liquido per far fronte a eventi politici e sociali di particolare gravit\u00e0 minarono l'integrit\u00e0 del suo patrimonio.\nIl tesoro divenne un museo nel 1892, in occasione del quarto centenario della scoperta dell'America, quando si decise di dare a questo prezioso patrimonio una sistemazione stabile, rendendolo visibile al pubblico in permanenza. Vennero costruiti tre grandi armadi dotati di serrande di sicurezza:\nLa sistemazione era in un ambiente retrostante l'ampia sacrestia. Gli oggetti vennero disposti scenograficamente. Il pubblico poteva ammirarli direttamente. In tale sistemazione il tesoro giunse fino alla seconda guerra mondiale.\nNel secondo dopoguerra, si ricavarono, sotto il cortile del Palazzo Arcivescovile, alle spalle della cattedrale, ambienti sotterranei nuovi, destinati specificamente ad accogliere il museo attuale. La scelta fu dettata dall'assoluta mancanza di spazio. Il museo fu inaugurato dal cardinale Giuseppe Siri nel 1956.\nIl progetto degli ambienti fu di Franco Albini con la collaborazione di Franca Helg ed unanimemente considerato una delle opere pi\u00f9 significative di inserimento moderno in un edificio antico del razionalismo italiano in architettura. La disposizione dei pezzi venne curata da Caterina Marcenaro, direttrice dei musei civici.\nRecentemente \u00e8 stato effettuato un restauro ad opera dell'architetto Giovanni Torteli, al fine di rimediare all'invecchiamento della struttura e di adeguare gli impianti alla normativa vigente.\nArchitettura.\nL'allestimento del museo fu realizzato dal 1952 al 1956 su progetto dell'architetto Franco Albini, ed \u00e8 riconosciuta all'interno della museologia moderna come un capolavoro a livello internazionale. \u00c8 una di quelle opere \"eccellenti\", come le definisce Leonardo Benevolo nella sua \"Storia dell'Architettura Moderna\", degli architetti italiani del dopoguerra, che si situano all'interno del Movimento Moderno in Italia, con il suo attento inserirsi nell'ambiente costruito storico, ed in quel variegato dispiegarsi del Razionalismo italiano.\nGli ambienti sotterranei in pietra grigia, immersi in penombra, richiamano le costruzioni a \"th\u00f2los\" del mondo miceneo\nLa struttura architettonica del museo si articola in brevi corridoi che conducono a un piccolo atrio su cui prospetta un primo ambiente circolare; poi una stanza centrale, di forma irregolare, su cui si innestano altri tre ambienti circolari, di dimensioni sempre maggiori.\nBlocchi di pietra nera di promontorio sono impiegati nei pavimenti e nelle pareti, mentre il vetrocemento e il cemento armato costituiscono le coperture dei vari ambienti.\nOpere d'arte.\nIl museo raccoglie circa cinquanta oggetti. Essi si ricollegano, per origine e funzione a tre filoni:\nQuesta triplice origine e funzione spiega la propriet\u00e0 dei pezzi, rispettivamente pertinenze del Comune di Genova, della protettoria della cappella di San Giovanni Battista e del capitolo della chiesa metropolitana.\nTra gli oggetti pi\u00f9 significativi presenti nel museo si ricordano:\nFra le opere postmedievali sono importanti:\nE ancora:\nInfine, il quarto ambiente a pianta circolare ospita le opere di argenteria dei secoli XVIII, XIX e XX: calici, ostensori, croci, anelli e altri oggetti di fattura non solo genovese, molti dei quali donati al Tesoro da cardinali e pontefici: Pio IX, Leone XIII, Benedetto XV."}
{"id": "765768", "revid": "121776", "url": "https://it.wikipedia.org/wiki?curid=765768", "title": "Vrtx", "text": ""}
{"id": "765773", "revid": "26630", "url": "https://it.wikipedia.org/wiki?curid=765773", "title": "Principessa", "text": "Il termine principessa \u00e8 l'equivalente femminile del principe (dal latino \"princeps\", che significa cittadino principale). Il titolo \u00e8 attribuito alla sovrana di un principato, alla figlia di un re o di una regina, alla moglie o alla figlia di un principe.\nPer molti secoli, il titolo di \"principessa\" non \u00e8 stato usato regolarmente per la figlia di un monarca, che poteva essere semplicemente chiamata \"signora\" o un titolo equivalente; in lingua inglese antica non aveva alcun equivalente femminile di \"principe\", \"conte\", o qualsiasi titolo reale o nobiliare a parte per la regina, e le donne della nobilt\u00e0 portavano il titolo di \"signora\".\nDato che le donne hanno lentamente acquisito una maggiore autonomia attraverso la storia europea, il titolo di principessa \u00e8 diventato semplicemente la controparte femminile di principe. In alcuni casi poi, una principessa \u00e8 la femmina capo ereditaria di stato, di una provincia o in un'altra area importante nel suo pieno diritto. Il significato antico si applica in Europa ancora al punto che una donna comune che sposa un principe quasi sempre diventa una principessa, ma un uomo comune che sposa una principessa difficilmente diverr\u00e0 un principe, a meno che la moglie abbia o preveda di raggiungere un titolo pi\u00f9 elevato, come ad esempio regina regnante.\nIn molte delle famiglie reali d'Europa, un re concede ai suoi eredi il principato perch\u00e9 diventino in futuro sovrani o solo per elevare la loro classe sociale. Questa pratica ha portato nel tempo molte persone a pensare che \"principe\" e \"principessa\" siano titoli riservati ai parenti pi\u00f9 prossimi di un re o regina. In realt\u00e0, la maggior parte delle principesse nella storia non erano parenti dirette della famiglia reale, ma semplicemente ne erano entrate a far parte tramite matrimonio."}
{"id": "765779", "revid": "154893", "url": "https://it.wikipedia.org/wiki?curid=765779", "title": "Anduni\u00eb", "text": ""}
{"id": "765781", "revid": "123698361", "url": "https://it.wikipedia.org/wiki?curid=765781", "title": "Tempo (periodico)", "text": "Tempo. Settimanale di politica, informazione, letteratura e arte (meglio conosciuto come Tempo Illustrato) fu un periodico nazionale italiano fondato dalla Mondadori Editore. Fu pubblicato a Milano tra il 7 giugno (anche se il primo numero venne datato 1\u00ba giugno) 1939 e il 1976.\nStoria.\nDalla fondazione al 1943.\nIspirato al settimanale statunitense \u00abLife\u00bb, \u00abTempo\u00bb si era prefissato di essere il rivale di \u00abOggi\u00bb, settimanale della concorrente Rizzoli.\nFu il primo rotocalco italiano a colori. La cura della grafica del settimanale fu affidata a Bruno Munari. Il direttore dei primi numeri fu Raul Radice, seguito da Alberto Mondadori (1939-1943). Indro Montanelli fu il primo redattore capo. Tra i redattori figurano: Alberto Lattuada (fotocronista), Arturo Tofanelli, Salvatore Quasimodo e Carlo Bernard, che dal numero 5 prese il posto di Montanelli come redattore capo. Un altro fotocronista, Lamberti Sorrentino ebbe inizialmente l'incarico di inviato speciale e fu poi promosso a responsabile dell'edizione romana. Tra i collaboratori fissi vi erano Cesare Zavattini, Augusto Guerriero e Irene Brin. In seguito si aggiunsero Federico Patellani (dall'agosto 1939), Romolo Marcellini e Luigi Comencini. \u00abTempo\u00bb fu il primo rotocalco a dare a giornalisti e fotocronisti la stessa importanza. Lo dimostra il fatto che, dal 1941, tutte le fotografie ebbero in calce il nome dell'autore, al pari degli articoli. Una delle innovazioni di \u00abTempo\u00bb fu il \"fototesto\" (neologismo nato in quell'epoca), cio\u00e8 un articolo distribuito su pi\u00f9 pagine (mediamente tre o quattro) in cui la successione delle fotografie suggeriva la sequenza di lettura. Il testo accompagnava l'immagine come didascalia. La fotografia - scattata a fuoco fisso - di per s\u00e9 diceva dell'avvenimento la cosa pi\u00f9 importante; la didascalia era di supporto e riportava quanto visto dal fotografo. Il rapporto gerarchico testo-immagine era ribaltato. Secondo la testimonianza di Bruno Munari i fototesti nacquero \u00abdall\u2019intenzione di fare quasi dei film, realizzare dei documentari con quelle immagini fotografiche\u00bb, mentre Alberto Lattuada li defin\u00ec in questi termini: \u00ab\u00c8 come nel cine : le foto corrispondono all'immagine, le didascalie al parlato, l\u2019articolo alla colonna sonora\u00bb. Federico Patellani e Lamberti Sorrentino furono gli autori che si specializzarono maggiormente nel genere.\nIl settimanale ebbe subito un buon successo. Nel primo anno vendette 100.000 copie, che diventarono 170.000 nel 1943. Una delle rubriche pi\u00f9 fortunate fu \"Colloqui con Bontempelli\", avviata nel marzo 1940, che verteva su temi vari, culturali e di costume. Durante la seconda guerra mondiale Indro Montanelli invi\u00f2 dall'estero 150 articoli, inseriti nella rubrica \"Tempo Perduto\" (settembre 1942 - settembre 1943). Augusto Guerrierocollabora con articoli di politica estera firmati \"Ricciardetto\", fino al 1941.\nTra gli scrittori pubblicati Paola Masino (edizione a puntate di \"Nascita e morte della massaia\" nel 1941), Felice Bellotti, autore di numerosi reportage di viaggio, Massimo Bontempelli (edizione a puntate di \"Giro del sole\", 1939) e Curzio Malaparte.\nTra il 1937 e il 1943 il regime fascista sovvenzion\u00f2 la maggior parte delle riviste italiane: sia per garantirsi il loro appoggio sia per controllarne i contenuti. La rivista che in questo periodo raggiunse il massimo dei finanziamenti fu \"Tempo\". Nel 1941 la Germania nazista aveva assunto il controllo della Francia e di quasi tutta la Mitteleuropa (compresa met\u00e0 della Polonia). Nelle aree controllate dall'Asse predominava il settimanale tedesco \u00abSignal\u00bb. Il fascismo italiano decise di controbilanciare la propaganda nazista introducendo e diffondendo nei territori occupati e in Spagna una rivista italiana. La scelta cadde su \"Tempo\".\nMondadori s'impegn\u00f2 a pubblicare il periodico in sette lingue straniere. Lo sforzo della casa editrice fu enorme. La tiratura dell'edizione tedesca (nata nel 1940) raggiunse le 500.000 copie; quella in francese (dal 1942) 135.000; in romeno 50.000; in ungherese 30.000; in spagnolo (dal 1941) 23.000; in croato 18.500; in albanese 10.000.\nNel periodo della seconda guerra mondiale, i finanziamenti del regime al periodico raggiunsero l'astronomica cifra di 47.191.280 lire (la media per una rivista andava dalle 100.000 lire ai 3,5 milioni).\nNel 1943 cominciarono ad apparire i primi segni di cedimento: prima le lingue furono ridotte a tre, poi l'iniziativa fu sospesa. Dopo il 25 luglio 1943 fu sospesa anche la pubblicazione della rivista in italiano.\nDal 1946 al 1976.\nCeduto nel 1946 all'editore Aldo Palazzi, il periodico riprese le pubblicazioni sotto la direzione di Arturo Tofanelli (gi\u00e0 redattore capo durante la direzione di Alberto Mondadori). Il primo numero del dopoguerra usc\u00ec il 17 gennaio 1946 con una foliazione di 16 pagine. Tofanelli era co-proprietario della testata insieme a Guido Mazzali. Durante la sua lunghissima direzione (1946-1968), Arturo Tofanelli fece scuola per le numerose intuizioni, che si tradussero in un congruo aumento della diffusione. La media annuale si attest\u00f2 su 420.000 copie nel 1955 e 450.000 nel 1957.\nTofanelli var\u00f2 i \"Documentari di Tempo\" (\"vedi infra\"), una sorta di versione espansa dei fototesti. Venivano pubblicati a dispense sul settimanale, collocati al centro in modo da poter essere staccati e rilegati al termine della serie. Il documentario in immagini meglio riuscito fu senz'altro \"L'avventura dell'uomo\" di Piero Scanziani, uscito nel 1957 in 20 puntate di 8 pagine ciascuna. Durante la pubblicazione fu creata un'apposita rubrica, \"Interrogativi sull\"Avventura dell'uomo\"\", mediante la quale i lettori potevano porre domande allo stesso autore. L'opera fece raggiungere al rotocalco la cifra di due milioni di copie vendute. \nTofanelli chiam\u00f2 a collaborare al settimanale scrittori di prestigio: convinse Curzio Malaparte, che era in esilio volontario a Parigi, a tornare in Italia e a tenere una rubrica sul settimanale, \u00abBattibecco\u00bb. Tra i collaboratori pi\u00f9 prestigiosi vanno segnalati anche: Enrico Mattei (politica interna), Lamberti Sorrentino, Massimo Bontempelli, Augusto Guerriero (tenne la rubrica \"Tempo perduto\" che fu gi\u00e0 di Montanelli con lo pseudonimo Ricciardetto), Giuseppe De Robertis (titolare della rubrica letteraria).\nNel 1968 Tofanelli fu sostituito da Nicola Cattedra. Il nuovo direttore decise di cambiare la linea editoriale e di fare di \u00abTempo\u00bb un settimanale pi\u00f9 aggressivo, con un approccio pi\u00f9 incisivo sulla realt\u00e0. Chiam\u00f2 nuovi collaboratori, tra cui Vittorio Gorresio, Guido Vergani, Marco Valsecchi e soprattutto Pier Paolo Pasolini. Il poeta e scrittore tenne una rubrica fissa: \u00abIl caos\u00bb. Iniziata nell'agosto 1968, dur\u00f2 un anno e mezzo, fino al gennaio 1970. A sostituire Pasolini fu chiamato Giorgio Bocca.\nLa rivista entr\u00f2 in crisi nei primi anni settanta, messa in un angolo dalla concorrenza degli altri settimanali d'informazione. Con il fallimento della Palazzi, il settimanale fu rilevato da un piccolo editore, Alberto Caprotti (1974). Nel 1975 \u00abTempo\u00bb sub\u00ec un'altra trasformazione: il nuovo direttore, Guglielmo Zucconi, decise di posizionarlo nel settore politica e cultura. Il formato fu ridotto alle dimensioni del tabloid, l'uso delle fotografie fu contenuto, gli articoli ebbero titoli brevi e non sensazionalistici. La modifica non ebbe l'effetto sperato. Nel 1976 Giancarlo Palazzi, figlio di Aldo, rilev\u00f2 la propriet\u00e0 del settimanale e ne dispose la chiusura.\nDocumentari fotografici di Tempo.\nDal 1950 al 1973 Arturo Tofanelli, direttore della rivista, in collaborazione col fotografo Federico Patellani, pubblic\u00f2 una serie di monografie (\"Documentari di Tempo\"), ciascuna dedicata ad un anno specifico:\nLe monografie erano edite come Supplemento all'ultimo numero di \u00abTempo\u00bb di ciascun anno."}
{"id": "765784", "revid": "547034", "url": "https://it.wikipedia.org/wiki?curid=765784", "title": "Live at Leeds", "text": "Live at Leeds \u00e8 un album dal vivo del gruppo rock inglese The Who, pubblicato nel 1970. La rivista \"Rolling Stone\" l'ha inserito al 1\u00ba posto nella classifica dei migliori album live e al 170\u00ba della lista dei 500 migliori album."}
{"id": "765786", "revid": "93556", "url": "https://it.wikipedia.org/wiki?curid=765786", "title": "TIBCO", "text": "TIBCO Software Inc. \u00e8 una multinazionale americana con sede in California che produce soluzioni software per le aree dell'integrazione, dell\u2019Analytics e della Data Management. Il suo software \u00e8 utilizzato per gestire dati, processi e prendere decisioni informate da oltre 10.000 clienti nel mondo.\nL'acronimo TIBCO sta per \"The Information Bus Company\".\nI suoi prodotti sono usati in diversi ambiti applicativi, ma soprattutto in quelli complessi (per esempio bancari) dove esiste una grossa eterogeneit\u00e0 di componenti software, o delle analisi di dati complesse e articolate.\nProdotti.\nTIBCO Rendezvous.\nSistema utilizzato per lo scambio dati, solitamente tra sistemi di diverso tipo, che fornisce una semantica di tipo \"publish-subscribe\" e \"request-reply\".\nNello specifico \u00e8 utilizzato per la comunicazione tra database o linguaggi di programmazione sintatticamente diversi tra loro.\nTIBCO BusinessWorks.\n\u00c8 un toolkit che permette lo sviluppo e la gestione di soluzioni applicative con componenti di Business Integration e Web service.\nTIBCO EMS.\nEMS (\"Enterprise Message Service\") \u00e8 un prodotto che implementa le specifiche JMS ed \u00e8 utilizzato come bus al posto o associato a Rendezvous.\nIl 28 aprile 2014 TIBCO ha annunciato l'acquisizione di JasperSoft, produttore di software per la reportistica e la Business Intelligence (BI)."}
{"id": "765787", "revid": "438678", "url": "https://it.wikipedia.org/wiki?curid=765787", "title": "Festival (disambigua)", "text": ""}
{"id": "765790", "revid": "1318658", "url": "https://it.wikipedia.org/wiki?curid=765790", "title": "Conti di Tolosa", "text": "I Conti di Tolosa amministrarono, dal 778, una parte del regno d'Aquitania, come vassalli dei re carolingi, e durarono in carica sino a che la contea, nel 1271, fu annessa al regno di Francia.\nEra carolingia.\nNella seconda met\u00e0 del IX secolo il titolo di conte di Tolosa divenne ereditario.\nConti ereditari della dinastia di Rouergue.\nNell'863, a seguito della guerra che il re di Francia Carlo il Calvo intraprese per la conquista del regno di Provenza, Raimondo I, alleato del re, fu attaccato dal conte di Barcellona Unifredo di Gotia, che lo batt\u00e9 e conquist\u00f2 la contea.\nDinastia di Rouergue.\nAlla morte di Bernardo II, l'imperatore Carlo il Grosso, assegna la contea al figlio di Bernardo di Settimania.\nDinastia di Rouergue.\nApprofittando della giovane et\u00e0 di Alfonso Giordano, Guglielmo IX d'Aquitania conquist\u00f2 la contea di Tolosa, obbligando il conte titolare, Alfonso Giordano, a ritirarsi nel marchesato di Provenza.\nDinastia di Rouergue.\nDurante la Crociata albigese, nel 1215, il Concilio Lateranense IV dichiar\u00f2 decaduto il conte Raimondo VI ed assegn\u00f2 la contea al responsabile militare della crociata. Simone di Montfort.\nDinastia di Rouergue.\nGiovanna spos\u00f2 il fratello del re Luigi IX di Francia che assunse il titolo di conte assieme alla moglie.\nDinastia di Poitiers.\nAlla morte di Alfonso, senza eredi la contea fu incamerata dalla corona di Francia, rendendo i suoi feudi indipendenti."}
{"id": "765803", "revid": "36426", "url": "https://it.wikipedia.org/wiki?curid=765803", "title": "Bertram dal Bornio", "text": ""}
{"id": "765805", "revid": "2166030", "url": "https://it.wikipedia.org/wiki?curid=765805", "title": "Maria Comnena (figlia di Manuele I)", "text": "Biografia.\nNel 1163 divenne promessa sposa al futuro Bela III d'Ungheria. Manuele I Comneno, padre di Maria, non pensava pi\u00f9 di poter generare un figlio maschio e quindi, offrendo la mano di sua figlia a Bela, lo design\u00f2 di fatto futuro imperatore bizantino. In questo modo il Regno d'Ungheria si sarebbe unito all'Impero bizantino. Manuele nomin\u00f2 Bela, despota, e, alla corte bizantina, Bela venne chiamato Alessio. Questo fidanzamento per\u00f2 fu annullato nel 1169, perch\u00e9 nel frattempo l'Imperatore Manuele aveva avuto un figlio maschio che chiam\u00f2 Alessio in onore di suo fratello Alessio, morto nel 1143 di un morbo al tempo sconosciuto. Allora Maria venne fidanzata dal padre con Re Guglielmo II di Sicilia, ma anche questo fidanzamento fu interrotto. Infine, nel 1179, Maria venne promessa al futuro marito Ranieri del Monferrato che, cambiato il suo nome in Giovanni, fu nominato da Manuele, Cesare.\nDopo la morte del padre nel 1180, Maria e Ranieri tentarono pi\u00f9 volte di strappare la reggenza al trono, combattendo contro la matrigna di Maria, l'Imperatrice Maria d'Antiochia, alla guida del trono di Costantinopoli insieme a suo figlio, l'Imperatore Alessio II Comneno, all'epoca poco pi\u00f9 di un adolescente di undici anni. Quasi contemporaneamente, fra i cittadini di Costantinopoli scoppi\u00f2 un tumulto contro l'Imperatrice madre, fomentato da Maria e Ranieri, tumulto che non riusc\u00ec nel loro intento di strappare la reggenza al trono.\nIn Grecia, nel frattempo, il cugino paterno di Manuele, Andronico I Comneno ormai sessantenne, raccolse molti consensi tra gli abitanti dell'Impero perch\u00e9 diventasse reggente al posto di Maria, a quel tempo odiata, in quanto di origini latine. In breve Andronico giunse nella capitale dell'Impero bizantino, Costantinopoli, e tolse la reggenza a Maria, divenendo il nuovo reggente di Alessio (1182).\nMaria Comnena e Ranieri morirono nel luglio del 1182, poco dopo l'arrivo di Andronico. Quest'ultimo temeva che i due si ribellassero, come avevano fatto con l'Imperatrice madre, ora in prigione, e quindi li fece uccidere, con molta probabilit\u00e0 vennero avvelenati. Dopo la loro morte Andronico fece assassinare l'Imperatrice madre, e, un anno dopo, fece uccidere anche l'Imperatore Alessio."}
{"id": "765808", "revid": "1373059", "url": "https://it.wikipedia.org/wiki?curid=765808", "title": "Abbazia di Novacella", "text": "Labbazia di Novacella (\"Augustiner-Chorherrenstift Neustift\" in tedesco), \u00e8 un'abbazia agostiniana a Novacella, frazione di Varna, vicino a Bressanone nella provincia autonoma di Bolzano. \u00c8 una delle pi\u00f9 importanti abbazie del nord Italia e dell'Arco Alpino costituita da un complesso di edifici religiosi e civili. Nel maggio 1956 papa Pio XII la elev\u00f2 alla dignit\u00e0 di basilica minore.\nStoria.\nIl convento di Novacella \u00e8 stato fondato nel 1142 dal vescovo della diocesi di Bressanone beato Artmanno, gi\u00e0 preposito dell'abbazia di Klosterneuburg, con l'aiuto del burgravio di Sabiona Reginbert e della sua consorte Christina. Il 9 aprile 1143 il convento e i suoi possedimenti furono riconosciuti giuricidicamente da papa Innocenzo II. L'abbazia appartiene alla Congregazione Lateranense Austriaca dei Canonici Regolari di San Agostino.\nL'edificio \u00e8 stato diverse volte ricostruito e ampliato fino a tutto il Settecento.\nL'Abbazia, fin dalla sua fondazione, \u00e8 stata un luogo di ricovero per i pellegrini provenienti dal Nord Europa e diretti verso Roma e la Terrasanta, dopo la dura prova dell'attraversamento dei valichi alpini.\nNel 1445 vi fu sepolto il noto poeta tardomedievale Oswald von Wolkenstein.\nA seguito della soppressione degli ordini religiosi, voluta dalla rivoluzione francese e attuata da Napoleone, molte abbazie vennero soppresse in Europa. L'Abbazia di Novacella fu soppressa dal governo bavarese, allora regnante nel Tirolo, nel 1807.\nCon la riunificazione del Tirolo all'Austria l'Abbazia fu ripristinata e reinvestita dei suoi diritti e beni con l'editto dell'Imperatore Francesco I (1816).\nDa quasi mille anni i Canonici Regolari di Sant'Agostino si occupano dell'educazione dei ragazzi. Infatti l'Abbazia \u00e8 tuttora sede di un collegio con scuola media frequentato da studenti provenienti da Bressanone e da varie parti della provincia di Bolzano.\nDa ormai pi\u00f9 di trent'anni la vocazione educativa si rivolge anche alle persone pi\u00f9 adulte, infatti dal 1970 nell'abbazia esiste un Centro Convegni. \u00c8 inoltre stato istituito un centro per la pastorale del turismo e per l'apostolato biblico, oltre ad un centro ecologico (\"\u00d6ZN - \u00d6kozentrum Neustift\") fondato nel 1988.\nOggi si visitano la grande chiesa barocca dedicata alla Madonna, ricca di opere d'arte, e gli stupendi saloni della Prelatura. Dal 2004 anche il giardino storico \u00e8 stato riaperto al pubblico dopo lavori di restauro e valorizzazione (nel triennio 2000-2003). Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/1996.\nDescrizione.\nIl complesso fortificato, al quale si accede tramite un piccolo ponte coperto, \u00e8 costituito da diversi edifici di diverse epoche e stili differenti (campanile in stile romanico, coro e presbiterio della chiesa e chiostro in stile gotico, chiesa e biblioteca in forme barocche e rococ\u00f2) coesistono armoniosamente in uno spazio ben definito. Ancora oggi Novacella mostra l'impianto originario del XII secolo.\nLa chiesa di Santa Maria Assunta \u00e8 stata interamente rifatta nel Settecento in stile barocco da Giuseppe Delai, mantenendo il presbiterio gotico. La chiesa conserva numerosi pregevoli dipinti e affreschi, alcuni di Matth\u00e4us G\u00fcnther. Costituisce un tipico esempio del Barocco Alpino e Bavarese.\nAl centro del cortile principale dell'abbazia si trova il pozzo rinascimentale, detto \u201cpozzo delle meraviglie\u201d perch\u00e9 sovrastato da un'edicola ottagonale sui cui lati sono raffigurate le sette meraviglie dell'antichit\u00e0 e sull'ottavo lato, orgogliosamente, l'abbazia stessa.\nBiblioteca.\nLa importante biblioteca occupa due piani del monastero, dove sono conservati circa 65.000 volumi a stampa, soprattutto opere scientifiche e teologiche, divisi in 43 argomenti, oltre a manoscritti e codici miniati. La biblioteca possiede il pi\u00f9 piccolo manoscritto del mondo.\nLa sala principale della biblioteca, capolavoro del Rococ\u00f2 altoatesino, \u00e8 stata realizzata da Antonio Giuseppe Sartori nel 1773. Quest'ultimo aveva iniziato la sua collaborazione con gli agostiniani di Novacella gi\u00e0 nel 1744. Opera sua sono anche gli altari di Sant'Agostino e Sant'Anna nel presbiterio della basilica.\nCon la soppressione dell'Abbazia decisa dal governo bavarese nel 1807 molte opere furono confiscate e andarono disperse o trasferite in Baviera. Parte di esse furono riscattate dal governo italiano dopo la prima guerra mondiale e restituite all'Abbazia, un'altra cospicua parte viene conservata alla Biblioteca Universitaria di Innsbruck\nCastello dell'Angelo.\nIl pi\u00f9 notevole edificio \u00e8 la cappella di San Michele, detta \"Castello dell'Angelo\" (\"Engelsburg\"), una rotonda di epoca romanica, rimaneggiata nel coronamento ma sostanzialmente ben conservata. Edifici di questo tipo erano frequenti sulle rotte dei pellegrinaggi, richiamandosi sia ai grandi edifici romani sia alla rotonda del Santo Sepolcro di Gerusalemme. In questo caso \u00e8 probabile anche una identificazione col celebre e quasi omonimo importante monumento romano.\nProduzione vinicola.\nL'abbazia produce e commercializza vini bianchi secondo la tradizione enologica altoatesina, in particolare della Valle Isarco, e questo contribuisce a garantire l'indipendenza economica del complesso.\nL'uva proviene dai vigneti vicini e la vinificazione permette di ottenere pregiati vini DOC. Tra i pi\u00f9 rinomati vi sono il Sylvaner e il Gew\u00fcrztraminer."}
{"id": "765809", "revid": "36426", "url": "https://it.wikipedia.org/wiki?curid=765809", "title": "Bertrand de Born", "text": ""}
{"id": "765814", "revid": "1543377", "url": "https://it.wikipedia.org/wiki?curid=765814", "title": "Festival (informatica)", "text": "Festival \u00e8 un software di sintesi vocale, sviluppato presso il \"Centre for Speech Technology Research\" dell'universit\u00e0 di Edimburgo sotto la guida del dr. Alan Black, con contributi dalla Carnegie Mellon University (CMU).\nViene distribuito liberamente sia per scopi commerciali che personali ed \u00e8 disponibile per parecchi sistemi operativi tra cui:\nIl software viene fornito nativamente con gli strumenti per elaborare suoni in inglese (britannico e americano) e spagnolo, ma essendo uno strumento di ricerca, \u00e8 aperto alle sperimentazioni di ricercatori che vogliono produrre i suoni di altre lingue.\nUn gruppo di ricerca del CNR dell'Universit\u00e0 di Padova (IFM Development Team presso lo ISTC-SPFD CNR e lo ITC-irst), guidata da Piero Cosi, ha sviluppato una voce italiana per Festival v.1.4.3.\nEsiste una versione \"lite\" di Festival, pensata per i dispositivi embedded, chiamata Flite. FLite \u00e8 una libreria in linguaggio C, che riduce al minimo le funzionalit\u00e0 di Festival."}
{"id": "765834", "revid": "767487", "url": "https://it.wikipedia.org/wiki?curid=765834", "title": "Marie Claire D'Ubaldo", "text": "Carriera.\n\"The Rhythm Is Magic\" entra nelle classifiche musicali in Italia, Stati Uniti, Russia e Giappone. In Italia, in particolare, resta al primo posto per tutta l'estate del 1994.\nNello stesso album \u00e8 presente la canzone \"Falling Into You\", scritta da Marie Claire d'Ubaldo insieme ai due autori Billy Steinberg e Rick Nowels, durante un viaggio a Los Angeles. Un giorno, la famosa cantante C\u00e9line Dion ascoltando questa canzone ne rimase ben impressionata, tanto che la volle registrare. Nel 1996 la canzone diede poi anche il titolo all'omonimo album della Dion.\nIncomincia cos\u00ec per Marie Claire d'Ubaldo una carriera da compositrice per altri artisti, tra i quali anche Enrique Iglesias, The Corrs e Belinda Carlisle.\nIl nuovo album uscito nel dicembre 2009, \"Songwriting &amp; Duets\", prodotto da Marco Pollini per 1st POP, \u00e8 una raccolta di duetti e di brani inediti. Primo estratto, uscito in estate, \u00e8 stato \"The Rhythm is Magic 2009\". Secondo singolo \u00e8 il brano \"Il segreto sta nel ritmo\", un duetto con Lola Ponce, mentre il terzo singolo, vero primo inedito di Marie Claire \u00e8 \"Blue Boy\", uscito nel mese di dicembre.\nNell'estate 2012 grazie al produttore Marco Pollini, Marie Claire D'Ubaldo realizza la collaborazione con Rudeejay, noto dj italiano, che d\u00e0 vita al brano Suenos (Dreams can come true) uscito su x Energy (Energy Production)"}
{"id": "765837", "revid": "306856", "url": "https://it.wikipedia.org/wiki?curid=765837", "title": "Piste ciclabili dell'Alto Adige", "text": "Negli anni novanta \u00e8 stato dato il via per una rete di piste ciclabili in Alto Adige (in tedesco \"Fahrradwege in S\u00fcdtirol\") che colleghino tutte le principali vallate tra di loro e con le regioni confinanti, anche di altri Stati (l'Austria e la Svizzera).\nDescrizione delle ciclabili.\nTutte le principali vie di accesso dell'Alto Adige sono collegate con piste ciclabili, dotate di apposita segnaletica bilingue. Quindi dal capoluogo di provincia Bolzano, si raggiungono i confini della provincia, cio\u00e8: Resia, Brennero, San Candido, val Monastero e Salorno. Le piste ciclabili per\u00f2 non terminano in questi luoghi di confine, ma anzi continuano nelle province o Stati successivi.\nOltre a queste principali piste, ne esistono anche altre meno importanti dal punto di vista stradale, ma forse anche pi\u00f9 affascinanti. Per esempio esistono ciclabili, o sono in fase di costruzione, lungo la val di Vizze, lungo la val di Landro (ciclabile delle Dolomiti), lungo la valle di Sesto, lungo la val Gardena, lungo la val di Sarentino, lungo la val Passiria, lungo la valle Aurina, lungo la valle di Anterselva, lungo la valle di Casies, e molte altre ancora.\nLa pista ciclabile che parte dal Brennero e scende inizialmente lungo la valle dell'Isarco, fino a Bolzano, e prosegue seguendo il corse dell'Adige fino a congiungersi con la ciclopista della Valle dell'Adige rientra nel progetto della ciclopista del Sole, ciclopista che dovrebbe arrivare fino in Sicilia e Sardegna.\nUn'altra \u00e8 la ciclabile della Val Venosta un'importante via che discende tutta la val Venosta; essa parte dal passo di Resia e scende dapprima a Merano ed infine a Bolzano seguendo sempre il corso dell'Adige."}
{"id": "765840", "revid": "1910023", "url": "https://it.wikipedia.org/wiki?curid=765840", "title": "Attributi araldici di modifica", "text": "Gli attributi araldici di modifica sono quelli che definiscono le modifiche, sia di forma che di smalto, apportate a una pezza o una figura che compare in uno stemma.\nIn questa categoria possono rientrare gli attributi che indicano che una parte di figura (o pezza) \u00e8 di smalto diverso da quello della intera figura, oppure quelli che indicano che la parte di figura (o pezza) in argomento \u00e8 stata variata nella forma o nella posizione, oppure che la figura (o pezza) \u00e8 dotata di elementi accessori di cui normalmente non dispone.\nIn questa categoria si possono far rientrare anche gli attributi che definiscono il campo quando \u00e8 \"seminato\" di figure uguali tutte dello stesso smalto, ripetute in file parallele sfalsate tra loro con un passo pari alla met\u00e0 della distanza tra due figure adiacenti. (Nei campi definiti da un \"seminato\" \u00e8 essenziale che le figure che si trovano sui lati dello scudo siano tagliate a met\u00e0 dai bordi: se invece rimangono integre, non si tratta di un \"seminato\" e si deve allora blasonare il numero esatto di figure.)\nGli attributi pi\u00f9 usati sono:\nA.\nAccampanato.\nAccampanato \u00e8 un termine utilizzato in araldica quale attributo di animali col campanaccio al collo.\nTaluni araldisti preferiscono il termine \"clarinato\" che deriva direttamente dall'originale francese. \u00c8 usato anche il sinonimo \"squillato\".\nAccartocciato.\nAccartocciato \u00e8 un termine utilizzato in araldica per definire la foggia sagomata e ritorta degli scudi.\nAlcuni autori hanno sostenuto, peraltro senza prove evidenti, che tale forma di scudo, in cui i lembi sono arrotolati su stessi come un cartoccio, fosse usata preferibilmente da letterati e uomini di legge.\nAcceso.\nAcceso \u00e8 un termine utilizzato in araldica per indicare una torcia o un rogo con la fiamma di colore particolare e degno di essere blasonato.\nIl termine \u00e8 utilizzato anche per un animale i cui occhi siano di colore diverso dal naturale. In questo caso \u00e8 per\u00f2 preferibile definire l'animale come \"allumato\" o \"illuminato\".\nAccovacciato.\nAccovacciato \u00e8 un termine utilizzato in araldica ed \u00e8 detto della fiera appiattata nel covo.\nAffibbiato.\nAffibbiato \u00e8 un termine utilizzato in araldica per indicare l'aggiunta di fibbie di smalto diverso.\nAffustato.\nAffustato \u00e8 un termine utilizzato in araldica per i cannoni, nei quali il pezzo \u00e8 incavalcato sull'affusto di smalto diverso.\nAggiogato.\nAggiogati \u00e8 un termine utilizzato in araldica per indicare due animali uniti dallo stesso giogo.\nL'immagine \u00e8 utilizzata come simbolo di \"concordia\".\nAggruppato.\nAggruppato \u00e8 un termine utilizzato in araldica per gli animali seduti che hanno la testa nascosta sotto l'ala o nel petto. In questa posizione sono frequentemente effigiati draghi e conigli.\nTaluni araldisti impiegano questo termine anche per indicare animali seduti sul treno posteriore e con la testa alzata, ma in questo caso \u00e8 preferibile \"seduto\".\nAlato.\nAlato \u00e8 un termine utilizzato in araldica per le figure che sono, artificialmente, munite di ali, o per gli animali che hanno ali di smalto differente\nIl termine \u00e8 anche usato per i mulini a vento con le pale di smalto differente.\nAlettato.\nAlettato \u00e8 un termine utilizzato in araldica per le pinne dei pesci di smalto variato da quello del corpo.\nAltri araldisti preferiscono il termine \"pinnato\".\nAll'antica.\nAll'antica \u00e8 un termine utilizzato in araldica per indicare corone, lambelli, vesti, cappelli, armi, lettere di foggia arcaica, ecc.\nAllumato.\nAllumato \u00e8 un termine utilizzato in araldica per indicare lo smalto diverso degli occhi.\nAlcuni araldisti utilizzano invece il termine \"illuminato\", impiegato anche per candele e torce con fiamma di smalto diverso.\nAnimato.\nAnimato \u00e8 un termine utilizzato in araldica per indicare un cavallo in corsa e con gli occhi di smalto diverso da quello del corpo.\nAnguifero.\nAnguifero \u00e8 un termine utilizzato in araldica: che termina in due serpi, addossati e pendenti.\nTalora \u00e8 usato anche il sinonimo \"serpentifero\".\nAperto.\nAperto \u00e8 un termine utilizzato in araldica:\nAppalmato.\nAppalmato \u00e8 un termine utilizzato in araldica per la mano schiusa che mostra la palma; essendo questa la posizione normale \u00e8 un qualificativo inutile.\nIn realt\u00e0 viene solitamente utilizzato per indicare che la mano descritta \u00e8 la mano destra. Assume spesso il significato simbolico di \"libert\u00e0\".\nArdente.\nArdente \u00e8 un termine utilizzato in araldica per indicare oggetti che si figurano con fiamme.\nArmato.\nArmato \u00e8 un termine utilizzato in araldica per indicare un elemento \"qualificativo di disposizione, per le unghie dei leoni, gli artigli delle aquile, per il corno del liocorno, i denti dell'elefante e del cinghiale, i ferri delle frecce od armi da getto; le capocchie dei martelli, le braccia o gambe vestite delle loro armature ecc.\"\nQualifica un soldato, un cavaliere, delle braccia o delle gambe quando sono coperti da un'armatura, oppure un braccio o una mano dotati di una spada o altra arma. Il termine \u00e8 utilizzato anche per definire gli animali con artigli, unghie, denti, corna e simili di colore diverso da quello del corpo. Si impiega per definire armi o strumenti (lance, alabarde, frecce, ecc) che hanno la punta di colore diverso da quello del fusto. \u00c8 impiegato infine per qualificare un arco munito di freccia. Molti araldisti, parlando dei denti o dei corni degli animali, preferiscono i termini \"difeso\" (per il cinghiale, l'elefante ed il liocorno), \"dentato\" (per gli altri animali) e \"imbeccato\" (per gli altri uccelli).\nAstato.\nAstato \u00e8 un termine utilizzato in araldica se, nelle armi in asta, il legno ha diverso lo smalto dal ferro.\nAttortigliato.\nAttortigliato \u00e8 un termine utilizzato in araldica per il tortiglione che cinge la fronte e la nuca dei mori.\nB.\nBaglionato.\nVedi \"imbavagliato\".\nBailonato.\nVedi \"imbavagliato\".\nBanderuolato.\nBanderuolato \u00e8 un termine utilizzato in araldica per indicare torri, castelli, lance con banderuole o pennoncelli svolazzanti e a navi che battono una bandiera a fiamma.\nBarbato.\nBarbato \u00e8 un termine utilizzato in araldica per indicare i bargigli del gallo, e le barbette dei becchi, dei liocorni e dei delfini.\nAlcuni araldisti usano, per i galli, il termine \"bargigliato\".\nBarbuto.\nBarbuto \u00e8 un termine utilizzato in araldica per indicare la barba umana.\nBardato.\nBardato \u00e8 un termine utilizzato in araldica per indicare un cavallo colle \"barde\", cio\u00e8 guarnito del completo finimento di guerra.\nBargigliato.\nVedi \"barbato\".\nBattacchiato.\nVedi \"battagliato\".\nBattagliato.\nBattagliato \u00e8 un termine utilizzato in araldica quando nella campana spenzola, con smalto diverso, il battente, battaglio o battacchio.\nBendato.\nBendato \u00e8 un termine utilizzato in araldica quando le teste de' Mori hanno la benda sugli occhi.\nBobinato.\nBobinato \u00e8 un termine utilizzato in araldica per indicare che la bobina di filo del fuso \u00e8 di smalto diverso.\nBordonato.\nBordonato \u00e8 un termine utilizzato in araldica per indicare una figura colle estremit\u00e0 tonde quasi fatte al tornio, come nei \"bordoni\".\nBottonato.\nBottonato \u00e8 un termine utilizzato in araldica come \nIl termine viene correntemente utilizzato anche per indicare la caratteristica forma del giglio di Firenze.\nBrisato.\nBrisato \u00e8 un termine utilizzato in araldica per indicare:\nBullettato.\nBullettato \u00e8 un termine utilizzato in araldica per indicare ferri di cavallo, armature, ed altri oggetti, come grate e cancelli, guerniti di chiodi o bullette, colle capocchie di altro smalto.\nC.\nCancellato.\nCancellato \u00e8 un termine utilizzato in araldica per indicare lo scudo caricato di non meno di tre cotisse poste in banda ed altrettante cotisse poste in sbarra; tra le cotisse, intrecciate e sovrapposte le une alle altre, si scorge lo smalto del campo. Lo schema del \"cancellato\" si pu\u00f2 applicare a tutte le pezze e figure araldiche: in questo caso \u00e8 spesso utilizzato il termine graticolato.\nIl termine \"cancellato\" \u00e8 anche impiegato per indicare l'edificio munito di cancello, talora di smalto diverso.\nSi usa il termine cancellato ad erpice per indicare il cancellato che presenta dei lunghi chiodi uscenti dai punti di incrocio delle cotisse, in forma che richiama l'omonimo attrezzo agricolo.\nCapelluto.\nCapelluto \u00e8 un termine utilizzato in araldica per indicare la chioma, non al naturale, e diversa dalle smaltature del capo sul quale crebbe.\nCastrato.\nCastrato \u00e8 un termine utilizzato in araldica per indicare l'animale araldico privato degli organi genitali.\nAltri utilizzano il termine \"evirato\".\nCaterattato.\nVedi \"con saracinesca\".\nCaudato.\nVedi \"codato\".\nCerchiato.\nCerchiato \u00e8 un termine utilizzato in araldica per i cerchi delle botti, tinozze, mastelli, vasi, globi ecc.\nCinghiato.\nCinghiato \u00e8 un termine utilizzato in araldica per indicare cignali, porci, cavalli, elefanti e persino pesci colla cinghia attorno al corpo.\nTaluni araldisti ricorrono anche al termine \"stolato\".\nClarinato.\nVedi \"accampanato\".\nCodardo.\nCodardo \u00e8 un termine utilizzato in araldica per indicare il leone, o il leopardo, con la coda rivolta in basso e passata tra le zampe posteriori; \u00e8 marchio di infamia\nCodato.\nCodato (in francese: \"pautr\u00e9\") \u00e8 un termine utilizzato in araldica per indicare la coda di un altro smalto, per animali e comete e, forse, per pesci.\nCollarinato.\nCollarinato \u00e8 un termine utilizzato in araldica per indicare un animale che porta il collare. Il levriere, a differenza del bracco, si figura sempre collarinato.\nColla spera.\nColla spera \u00e8 un termine utilizzato in araldica per indicare una stella con aureola luminosa e raggiante.\nCon saracinesca.\nCon saracinesca \u00e8 un termine utilizzato in araldica quando un edificio ne \u00e8 munito.\nPochi araldisti usano il termine \"caterattato\".\nContrappalmato.\nContrappalmato \u00e8 un termine utilizzato in araldica per la mano schiusa che mostra il dorso; senza altra blasonatura si tratta della mano destra.\nCoperto.\nCoperto \u00e8 un termine utilizzato in araldica per le torri, col tetto a cocuzzolo; per gli edifici, coi tetti di altro smalto; per le coppe ed i vasi chiusi da coperchio.\nTaluni utilizzano anche il sinonimo \"tegolato\".\nCordato.\nCordato \u00e8 un termine utilizzato in araldica per la corda, di differente smalto, nell'arco, balestra ed armi da lancio.\nIl termine \u00e8 usato anche come attributo dell'ancora e degli strumenti musicali a corde. Raramente si trova anche come attributo di pezze araldiche che si presentino come avvolte da una corda strettamente avvolta intorno ad esse.\nCornato.\nCornato \u00e8 un termine utilizzato in araldica: l'animale se ha corna \u00e8 detto \"cornuto\", ma \"cornato\" se le ha di smalto diverso o contro sua natura.\nPer i cervi si preferisce il termine \"ramoso\".\nCoronato.\nCoronato \u00e8 un termine utilizzato in araldica per indicare una figura o pezza cimata, o sormontata, da corona.\nPer evitare possibili equivoci sarebbe opportuno impiegare il termine \"coronato\" solo per la figura cimata da una corona, cio\u00e8 con la corona calzata o, comunque, direttamente posata sopra, mentre si dovrebbe riservare l'espressione \"sormontata da una corona\" per le figure in cui la corona \u00e8 posta al di sopra ma senza un contatto diretto, come nei precedenti esempi 2, 3 e 4.\nCrestato.\nCrestato \u00e8 un termine utilizzato in araldica per delfini e galli che possono avere la cresta smaltata diversamente dal corpo.\nCrinito.\n\"Crinito\" \u00e8 un termine utilizzato in araldica per indicare lo smalto diverso dei capelli rispetto alla testa; raramente il termine \u00e8 utilizzato anche per la criniera del leone o del cavallo, e per la cometa quando i raggi che la circondano sono di smalto diverso\nCustodito.\nCustodito \u00e8 un termine utilizzato in araldica quando un oggetto ha una persona od un animale in atto di prenderne custodia.\nD.\nDecapitato.\nDecapitato \u00e8 un termine utilizzato in araldica per indicare una figura cui \u00e8 stata mozzata la testa.\nDiademato.\nDiademato \u00e8 un termine utilizzato in araldica per indicare aquile e santi col nimbo di gloria.\nMolti araldisti usano il termine \"nimbato\".\nSono normalmente \"diademati\" l'aquila imperiale, il leone di San Marco ed i santi in genere e lo \u00e8 anche, di frequente, l'agnello pasquale.\nDifeso.\nVedi \"armato\".\nDiffamato.\nDiffamato \u00e8 un termine utilizzato in araldica per indicare un animale privo di coda, ma anche gli scudi capovolti o le armi mancanti di qualche elemento (o pezza) a simbolo di infamia per qualche azione disonorevole.\nUn particolare tipo di leone \"diffamato\" \u00e8 il cosiddetto \"leone nato morto\", cio\u00e8 privo di lingua e di unghie.\nDiradicato.\nVedi \"sradicato\".\nDiramato.\nDiramato \u00e8 un termine utilizzato in araldica per indicare un albero al quale furono tagliati i rami.\nDismembrato.\nIn araldica il termine dismembrato \u00e8 utilizzato per indicare un animale, prevalentemente il leone, la cui figura \u00e8 suddivisa in varie porzioni separate tra loro.\nDivisato.\nDivisato \u00e8 un termine utilizzato in araldica per indicare una pezza o figura segnata con altre figure araldiche.\nDragonato.\nDragonato \u00e8 un termine utilizzato in araldica per indicare un animale mostruoso, che termina in \"coda di Dragone\".\nE.\nErboso.\nErboso \u00e8 un termine utilizzato in araldica come qualificativo di terreni, al naturale.\nEvirato.\nVedi \"castrato\".\nF.\nFabbricato.\nVedi \"murato\".\nFerito.\nIn araldica il termine ferito \u00e8 utilizzato per indicare un animale, generalmente il cervo, con il fianco trafitto da una freccia.\nFiammeggiante.\nFiammeggiante \u00e8 un termine utilizzato in araldica per indicare pezze e figure che escono in fiamme ondate ed aguzzate.\nFigurato.\nFigurato \u00e8 un termine utilizzato in araldica per indicare la figura umana che appare nelle mezzelune, bisanti o specchi. Per il sole e la luna \u00e8 attributo essenziale e non occorre blasonarlo.\nFinestrato.\nFinestrato \u00e8 un termine utilizzato in araldica per le finestre diversamente smaltate dall'edificio stesso o dal campo.\nQuando la finestra \u00e8 dello stesso smalto del campo, sar\u00e0 preferibile il termine \"aperto\".\nFiorito.\nFiorito \u00e8 un termine utilizzato in araldica per indicare un vegetale con fiori smaltati fuor di natura; o per indicare il numero dei fiori.\nSpesso il termine indica anche il fatto che i fiori sono di smalto diverso dal ramo che li porta.\nFluttuoso.\nFluttuoso \u00e8 un termine utilizzato in araldica per indicare le onde del mare o dei fiumi tratteggiate o con ombre o con diversit\u00e0 di smalto.\nTalora si usa anche il termine \"agitato\", direttamente derivato dall'originale francese \"agit\u00e9\".\nFogliato.\n(1) Fogliato \u00e8 un termine utilizzato in araldica per indicare le particolarit\u00e0 delle foglie, eccetto nelle viti.\nIl termine pu\u00f2 indicare sia lo smalto diverso delle foglie rispetto al fusto, sia il numero delle foglie, quando questo sia araldicamente rilevante.\nFogliato.\n(2) Fogliato \u00e8 utilizzato anche, in casi rarissimi, per definire lo scudo ricoperto di foglie stilizzate, la cui forma appare uguale a quella delle cime dei \"monti all'italiana\", le cui file sono alternativamente di colore e di metallo.\nForato.\nForato \u00e8 un termine utilizzato in araldica per indicare un foro tondo in una figura che non lo porta per natura e se \u00e8 bucata in foggia diversa, si indichi.\nForcato.\nForcato \u00e8 un termine utilizzato in araldica per indicare la disposizione di certe code bifide ed intrecciate a decusse.\nAbitualmente la coda \"forcata\" \u00e8 un attributo araldico significativo, cio\u00e8 costituisce una sostanziale differenza fra due immagini altrimenti uguali, ma in certi periodi storici, come nel XV secolo per pure esigenze decorative, era diffusa la moda di rappresentare con coda biforcata i leoni che dovevano invece portarla al naturale.\nQuando la coda del leone \u00e8 doppia ma non incrociata in decusse si preferisce il termine \"bifida\".\nForcuto.\nForcuto \u00e8 un termine utilizzato in araldica per indicare figure a foggia di forca, coi rebbi divergenti.\nFornito.\nFornito \u00e8 un termine utilizzato in araldica per indicare il cavaliere armato di tutto punto, o la nave armata con vele, corde, antenne ed attrezzatura di smalto diverso.\nTaluni, come il Manno nel \"Dizionario Araldico Ufficiale\", usano per la nave il termine \"guarnita\", ma sono una minoranza.\nFrangiato.\nFrangiato \u00e8 un termine utilizzato in araldica per indicare una figura che ha frange.\nFruttato.\nFruttato \u00e8 un termine utilizzato in araldica per indicare la pianta che porta frutti diversamente smaltati.\nAlcuni utilizzano anche il termine \"fruttifero\".\nQuando i frutti sono dello stesso smalto del ramo o della pianta, il termine \"fruttato\" pu\u00f2 indicare il numero di frutti presenti.\nFustato.\nFustato \u00e8 un termine utilizzato in araldica per indicare il tronco diversamente smaltato dall'albero.\nNel caso delle piccole piante si preferisce usare \"stelato\" o \"gambuto\".\nTalora il termine \u00e8 impiegato, impropriamente, per indicare lo smalto diverso dell'asta delle armi da lancio rispetto alla punta o lo smalto delle aste di bandiera: in questi casi \u00e8 preferibile \"astato\".\nG.\nGambuto.\nGambuto (in francese \"tig\u00e9\") \u00e8 un termine utilizzato in araldica che esprime la gamba negli arbusti e la verga nei ramoscelli.\nIl termine si usa nel caso di gambo di smalto diverso rispetto al fiore o frutto. Taluni araldisti preferiscono il termine \"stelato\".\nGhiandifera.\nGhiandifera \u00e8 un termine utilizzato in araldica se la quercia mette ghiande di altro smalto.\nGraticolato.\nGraticolato \u00e8 un termine utilizzato in araldica per indicare bande attraversate da sbarre in non meno di tre coppie.\nAbitualmente il termine graticolato \u00e8 preferito per designare le pezze, e le figure, decorate dall'incrocio di bande e sbarre, mentre ha maggior uso il termine \"cancellato\" quando lo schema si estende a tutto lo scudo.\nLo spazio contenuto tra due linee adiacenti che si incrociano con altre due linee \u00e8 detto piazza.\nGrigliato.\nGrigliato \u00e8 il termine utilizzato in araldica per indicare un \"graticolato\" in cui le cotisse che formano il disegno sono poste in palo e in fascia anzich\u00e9 in banda e in sbarra.\nGualdrappato.\nGualdrappato \u00e8 un termine utilizzato in araldica per indicare il cavallo o armato in guerra o coperto di gualdrappa.\nIl termine si utilizza anche per l'elefante o il cervo coperti di gualdrappa.\nGuarnito.\nGuarnito \u00e8 un termine utilizzato in araldica per la guardia delle spade; per il corredo ed attrezzatura delle navi e per la ghiera degli strumenti da fiato.\nLa maggior parte degli araldisti limita l'uso del termine alla guardia delle spade ed alla ghiera degli strumenti, preferendo il termine \"fornito\" per definire il corredo e l'attrezzatura delle navi.\nGuinzagliato.\nGuinzagliato \u00e8 un termine utilizzato in araldica quando si trattengono i cani ed i falconi col guinzaglio.\nI.\nIlluminato.\nVedi \"allumato\".\nImbavagliato.\nImbavagliato \u00e8 un termine utilizzato in araldica per figure col bavaglio o coll'osso (per i cani) nella bocca.\nAltri araldisti utilizzano i termini \"bailonato\" o \"baglionato\".\nImbeccato.\nImbeccato \u00e8 un termine utilizzato in araldica per il becco degli uccelli (meno l'aquila) messo a smalto.\nTaluni utilizzano il termine anche per indicare l'uccello che porta un oggetto nel becco.\nImboccato.\nImboccato \u00e8 un termine utilizzato in araldica per il bocchino degli istrumenti a fiato.\nImbrigliato.\nImbrigliato \u00e8 un termine utilizzato in araldica per indicare il cavallo colla briglia, ma senza barda; la barda portando briglia, basta dire \"bardato\".\nImmaschito.\nImmaschito \u00e8 un termine utilizzato in araldica ma occorre che l'indicazione sessuale sia di intenzione e sar\u00e0 ben raro.\nIl termine \u00e8 impiegato per indicare l'animale le cui parti genitali sono di smalto diverso dal corpo. In alternativa si usa il termine \"osceno\".\nImpennato.\nImpennato \u00e8 un termine utilizzato in araldica per l'impennatura dei dardi e delle frecce.\nVolendo descrivere un cavallo che si impenna si preferisce il termine \"spaventato\".\nIncappucciato.\nIncappucciato \u00e8 un termine utilizzato in araldica quando l'uomo ha il capo nel cappuccio o lucco; un uccello grifagno nel capperuccio; un animale in un elmo, veste o copertura.\nTalora \u00e8 utilizzato anche per indicare la ghianda con il guscio superiore di altro smalto.\nIncastonato.\nIncastonato \u00e8 un termine utilizzato in araldica quando si tratta di un diamante, o gemma, o perla incastrati in un anello o monile.\nIncatenato.\nIncatenato \u00e8 un termine utilizzato in araldica per indicare un animale o un essere umano tenuto in catena.\nIncendiato.\nIncendiato \u00e8 un termine utilizzato in araldica per una catasta od edificio dove s'\u00e8 messo il fuoco.\nInchiodato.\nInchiodato \u00e8 un termine utilizzato in araldica per indicare ferri di cavallo, il \"cancellato\" o l\"'inferriato\" che presentano chiodi di smalto diverso. Talora le teste dei chiodi hanno forma diversa da quella circolare.\nInclinato.\nInclinato \u00e8 un termine utilizzato in araldica per indicare lo scudo piegato sul fianco destro. Questa posizione deriva dalle giostre, durante le quali il cavaliere, piegato sull'arcione, inseriva la lancia nell'apposito incavo posto sulla sommit\u00e0 del cantone superiore destro, allo scopo di poter avere un appoggio migliore. La stabilit\u00e0 della lancia era completata dalla resta (da cui il modo dire \"lancia in resta\").\nIncoccato.\nIncoccato \u00e8 un termine utilizzato in araldica quando un'arma da corda ha il dardo nella cocca.\nInfamato.\nInfamato \u00e8 un termine utilizzato in araldica per indicare gli animali pi\u00f9 nobili, il leone e il leopardo, quando sono privi delle parti genitali.\nIl termine \u00e8 utilizzato in luogo dei pi\u00f9 comuni \"evirato\" o \"castrato\" a significare che, rispetto alla nobilt\u00e0 dell'animale, la privazione \u00e8 dovuta non a dimenticanza ma a espressa volont\u00e0 di sminuirne il valore, probabilmente in segno d'infamia o disonore.\nInferriato.\nInferriato \u00e8 un termine utilizzato per indicare il \"cancellato\" che \u00e8 anche inchiodato con le traverse e i chiodi dello stesso smalto.\nInfilato.\nInfilato \u00e8 un termine utilizzato in araldica nel caso di cosa lunga passata in cosa tonda, come colli, spade, palme entro corone, collane, ghirlande.\nMolti araldisti utilizzano il termine per riferirsi alla corona, all'anello o ai cerchietti quando sono infilati da oggetti lunghi. Altri preferiscono il termine \"infilzato\".\nInfilzato.\nVedi \"infilato\".\nIngollato.\nIngollato \u00e8 un termine utilizzato in araldica per indicare le pezze che finiscono nelle fauci di animali.\nIntravagliato.\nIntravagliato \u00e8 un termine utilizzato in araldica per indicare uccelli che hanno un bastone passato fra le ale o fra le gambe; quadrupedi posti al travaglio, o per ferrarli, o per domarli.\nIntrecciato.\nIntrecciato \u00e8 un termine utilizzato in araldica per indicare anella, mezzelune, ghirlande, chiavi connesse insieme o scaglioni colle braccia che s'accavalcano e colle punte opposte; od animali che passano fra tre o pi\u00f9 alberi o figure lunghe.\nL.\nLampassato.\nLampassato \u00e8 un termine utilizzato in araldica per indicare un animale con la lingua di smalto diverso, con l'eccezione di volatili, drago, grifone, e rettili che si dicono \"linguati\".\nLegato.\nLegato \u00e8 un termine utilizzato in araldica per i legami dei corni, i lacci delle mazze d'armi, chiavi papali, scudi, cordoni, fasci consolari, mazzi di fiori ed altre figure.\nAlcuni araldisti utilizzano questo termine anche per le corde delle arpe e di altri strumenti. Con questo significato \u00e8 equivalente a \"cordato\".\nLinguato.\nVedi \"lampassato\".\nM.\nMacchiato.\nMacchiato \u00e8 un termine utilizzato in araldica per indicare i mantelli di animali pomellati, tigrati, pezzati.\nManicato.\nManicato \u00e8 un termine utilizzato in araldica pel manico diversamente smaltato.\nMarcato.\nMarcato \u00e8 un termine utilizzato in araldica per i punti sui dadi o sopra i bisanti.\nMareggiato.\nMareggiato \u00e8 un termine utilizzato in araldica per indicare il campo o la pezza messa a mare che si fa o d'azzurro o d'argento, o di verde, tratteggiandola con uno di questi tre smalti, diverso da quello scelto per il mare.\nMarinato.\nMarinato \u00e8 un termine utilizzato in araldica per indicare uomini o animali che finiscono in coda di pesce.\nMascherato.\n\"Mascherato\" \u00e8 un termine utilizzato in araldica per indicare un animale con la testa coperta da un elmo. La testa, in questo caso, \u00e8 detta \"nascosta\".\nFigure di animali mascherati compaiono con una certa frequenza nell'araldica familiare toscana.\nMattonato.\nMattonato \u00e8 un termine utilizzato in araldica per indicare un muro di mattoni, col cemento di altro smalto.\nMembrato.\nMembrato \u00e8 un termine utilizzato in araldica per indicare uccelli grifagni e belve col piede e gambe, sino al nascere dello stinco, di altro smalto.\nIl termine dovrebbe essere usato quando lo smalto diverso si estende alle zampe ma non comprende anche gli artigli che, senza ulteriori blasonature, si intendono dello smalto del resto del corpo. In realt\u00e0 la maggior parte degli araldisti nel termine include anche gli artigli, per i quali sarebbe pi\u00f9 appropriato il termine \"armato\".\nMostruoso.\nMostruoso \u00e8 un termine utilizzato in araldica per indicare animali o persone raffazzonate contro la loro natura, o chimeriche.\nUna delle varianti principali \u00e8 quella dell'inserimento di una testa umana su un corpo animale.\nMuragliato.\nVedi \"murato\".\nMurato.\nMurato \u00e8 un termine utilizzato in araldica per indicare un muro di pietra a paramento.\nAltri araldisti utilizzano il termine \"fabbricato\". Per alcuni, inoltre, il termine si usa per indicare che le commessure fra le pietre sono di smalto diverso rispetto alle pietre stesse. .\nIl termine \"muragliato\" \u00e8 impiegato sia come sinonimo di \"murato\" sia, in pochi casi, per designare lo scudo interamente ricoperto da un disegno simile ad una muraglia.\nMuseruolato.\nMuseruolato \u00e8 il termine che descrive l'animale, generalmente l'orso, munito di museruola, indipendentemente dallo smalto della museruola stessa.\nN.\nNato morto.\nNato morto \u00e8 un termine utilizzato in araldica per indicare il leone privo di denti, lingua, unghie e coda. Il leone, nonostante il termine \"morto\", \u00e8 rappresentato come d'abitudine con gli occhi aperti, la posizione rampante, ecc.\nNervato.\nNervato \u00e8 un termine utilizzato in araldica per indicare le foglie colle nervature smaltate..\nNimbato.\nVedi \"diademato\".\nO.\nOndeggiante.\nOndeggiante \u00e8 un termine utilizzato in araldica per indicare una serpe, fune, ecc. disposte in curve che si succedono e se ne indica la direzione araldica..\nSi usa anche per fiamme, comete e lame di spade. Alcuni araldisti preferiscono il termine \"serpeggiante\".\nOrecchiuto.\n\"Orecchiuto\" \u00e8 un termine utilizzato in araldica per indicare un animale, in genere il delfino, con le orecchie di smalto diverso.\nOsceno.\nVedi \"immaschito\".\nP.\nPampinoso.\nPampinoso \u00e8 un termine utilizzato in araldica per indicare la vite o il grappolo colle foglie.\nPendente.\nPendente \u00e8 un termine utilizzato in araldica per indicare due figure vegetali, addossate e che si ripiegano in fuori ed in gi\u00f9.\nPiantato.\nPiantato \u00e8 un termine utilizzato in araldica per indicare la pianta di cui non si vedono le radici.\nSpesso \u00e8 impiegato, ma impropriamente, anche per indicare una costruzione, particolarmente un ponte, appoggiato su una particolare porzione di terreno: in un caso simile sarebbe pi\u00f9 corretto il termine \"fondato\".\nIl termine \u00e8 frequentemente sostituito, per le piante, da \"nodrito\" che ha lo stesso significato ma pone l'accento sulla figura o partizione da cui nasce la pianta. .\nIl termine \"terrazzato\" \u00e8 sinonimo di \"piantato\" e fa riferimento al tipo di terreno in cui affonda le radici l'albero o la pianta blasonata.\nPiotato.\nPiotato \u00e8 un termine utilizzato in araldica per indicare il membrato per i palmipedi.\nPiumato.\nPiumato (in francese \"plumet\u00e9\") \u00e8 un termine utilizzato in araldica per indicare un campo o pezza coperta di penne che si mettono a scaglie di pesce, coi segni del nervo e delle barbe.\nIl termine ebbe origine nell'antica Roma, in cui indicava un particolare tipo di corazza.\nPomato.\nPomato \u00e8 un termine utilizzato in araldica per indicare una figura con pallottole alle estremit\u00e0.\nFrequentemente si usa anche il termine \"pomettato\", ma molti araldisti ne limitano l'uso a croci, raggi, bastoni, ecc. che portano alle estremit\u00e0 non una ma tre piccole palle o globi.\nPomettato.\nVedi \"pomato\".\nPunteggiato.\nPunteggiato \u00e8 un termine utilizzato in araldica nel caso si trovasse una rosa araldica colle foglioline, tramezzanti i petali, di altro smalto.\nR.\nRacchiudente.\nRacchiudente \u00e8 un termine utilizzato in araldica per indicare pezze o figure che ne cingono un'altra.\nRaggiante.\nRaggiante \u00e8 un termine utilizzato in araldica per i corpi ai quali si aggiungono raggi o per quelli che sono diversamente smaltati.\nIl termine si usa anche per indicare una disposizione di figure lunghe irradianti da un centro comune.\nRamoso.\nRamoso \u00e8 un termine utilizzato in araldica per le corna dei cervi; occorrendo se ne numerano i \"palchi\".\nIl termine \u00e8 usato anche per indicare che le corna sono di smalto diverso.\nReciso.\nReciso \u00e8 un termine utilizzato in araldica per indicare la testa o membro di animale, mozzata d'un colpo netto; o tronco d'albero segato.\nRibadito.\nRibadito (in francese \"Riv\u00e9\") \u00e8 un termine utilizzato in araldica per indicare la scimitarra con la punta ritorta.\nRintuzzato.\nRintuzzato \u00e8 l'attributo araldico del ferro di lancia privo della punta.\nRipieno.\nRipieno \u00e8 un termine utilizzato in araldica per indicare una figura \"bordata\" coll'interno di smalto diverso da quello del campo, se no sarebbe \"vuotata\"; pezza di uno smalto caricata di altra simile, diminuita e diversamente smaltata\nRitirato.\nRitirato \u00e8 un termine utilizzato in araldica per indicare le pezze che non seguono tutta la loro via naturale; ma sono arrestate ad una punta o \"scorciate\".\nIl termine \"ritirato\" si deve utilizzare solo per quelle pezze che hanno una delle estremit\u00e0 in posizione normale e l'altra in posizione alterata: non va quindi confuso con \"scorciato\" che si riferisce a pezze ridotte ad entrambe le estremit\u00e0.\nNella blasonatura si indica l'estremit\u00e0 rimasta fissa e si possono quindi incontrare le seguenti varianti:\nRitorto.\nRitorto \u00e8 un termine utilizzato in araldica per indicare un ramo flessibile ripiegato su s\u00e9 stesso in pi\u00f9 giri.\nRivoltato.\nRivoltato \u00e8 un termine utilizzato in araldica per indicare gli animali o figure volte a sinistra; nell'aquila si rivolta solo la testa.\nIl termine \u00e8 utilizzato anche per i crescenti e gli elmi rivolti verso il fianco sinistro dello scudo. In molti casi l'animale ha il corpo normalmente rivolto verso destra ed \u00e8 \"rivoltata\" solo la testa.\nRoccioso.\nRoccioso \u00e8 un termine utilizzato in araldica come aggettivo di monte o terreno.\nRostrato.\nRostrato \u00e8 un termine utilizzato in araldica per indicare l\"'imbeccato\" dell'aquila.\nRovinato.\nRovinato \u00e8 un termine utilizzato in araldica per indicare un edificio diroccato.\nS.\nSanguinoso.\nSanguinoso \u00e8 un termine utilizzato in araldica per indicare una testa, od altre membra, \"recise\" o \"strappate\" che stillano sangue.\nSbocciato.\nSbocciato \u00e8 un termine utilizzato in araldica per indicare una speciale fioritura del giglio di Firenze.\nAlcuni araldisti usano il termine \"bocciolato\", ma questo dovrebbe riferirsi solo alla figura munita di boccioli di fiori.\nScapigliato.\nScapigliato \u00e8 un termine utilizzato in araldica per indicare una testa coi capelli scompigliati, arruffati o sparpagliati.\nScintillante.\nScintillante \u00e8 un termine utilizzato in araldica per indicare una figura che esce in scintille.\nScodato.\nScodato \u00e8 un termine utilizzato in araldica per indicare leoni, liocorni, leopardi od aquile colla coda mozza.\nScoronato.\nScoronato \u00e8 un termine utilizzato in araldica per indicare l'albero cui \u00e8 stata mozzata la cima.\nScreziato.\nScreziato \u00e8 un termine utilizzato in araldica per indicare animali con la pelle e le ali macchiettate.\nTaluni araldisti, per lo pi\u00f9 francesi, utilizzano il termine anche per indicare una frammentazione del fondo dello scudo in settori geometrici adiacenti tali da ricoprirlo di porzioni simili. Un esempio ne \u00e8 dato nel secondo stemma, in cui il termine sta a indicare che il fondo azzurro dello scudo \u00e8 diviso in settori rettangolari, ciascuno dei quali ha un suo proprio carico.\nSecco.\nSecco \u00e8 un termine utilizzato in araldica per indicare l'albero privo di fronde e frutti.\nSellato.\nSellato \u00e8 un termine utilizzato in araldica per indicare il cavallo colla sella e briglia.\nSerpeggiante.\nVedi \"ondeggiante\".\nSerpentifero.\nVedi \"anguifero\".\nSfogliato.\nSfogliato \u00e8 un termine utilizzato in araldica per indicare alberi, arbusti, pianticelle senza fronde e foglie.\nSmussato.\nSmussato \u00e8 un termine utilizzato in araldica per indicare l'arma, o pezza araldica di punta, alla quale si \u00e8 data lo smusso tagliato; il canto vivo.\nSonagliato.\nSonagliato \u00e8 un termine utilizzato in araldica quale attributo di animali, per lo pi\u00f9 falconi, coi sonagli.\nSostenuto.\nSostenuto \u00e8 un termine utilizzato in araldica per indicare la posizione di una figura rispetto ad un'altra. \"Cimata\" \u00e8 una figura che ne porta un'altra; quella che \u00e8 portata dicesi \"sostenuta\". Ed anche per una colonna, un albero ed altre figure lunghe, \"sostenute\" da uno o da due animali rampanti sul tronco o sul fusto.\nIl termine indica un contatto diretto tra la figura \"sostenuta\" e quella \"sostenente\" (\"cimata\"), a differenza di \"sormontato\" che esclude invece il contatto diretto. \u00c8 detta \"sostenuta\" anche una pianta tenuta in verticale da un palo tutore: in questo caso l'espressione \"sostenuta di \u2026\" indica la presenza del tutore e il suo smalto.\nSperonato.\nSperonato \u00e8 un termine utilizzato in araldica per indicare animali muniti di speroni, generalmente di smalto diverso.\nSpezzato.\nSpezzato \u00e8 un termine utilizzato in araldica per oggetti infranti: lance, bordoni, pignatte; pezze onorevoli disgiunte, ecc.\nIl termine, se riferito a uno stemma, ne indica la brisura.\nSpigato.\nSpigato \u00e8 un termine utilizzato in araldica per indicare la graminacea che ha spighe, od in numero o con variet\u00e0 di smalti.\nSquamoso.\nSquamoso \u00e8 un termine utilizzato in araldica per indicare pesci, serpenti, draghi e rettili in genere quando hanno le squame di smalto diverso dal resto del corpo.\nSquillato.\nVedi \"accampanato\".\nSradicato.\nSradicato \u00e8 un termine utilizzato in araldica quando si vedono le radici di una pianta con altro smalto. La pianta si figura normalmente sradicata. Epper\u00f2 sarebbe superfluo indicarlo.\nIl termine, contrariamente a quando disposto dal Manno, \u00e8 quasi sempre utilizzato per indicare il fatto che la pianta mostra le radici, anche quando sono dello stesso smalto del fusto. Talora si usa il termine \"diradicato\".\nStelato.\nVedi \"gambuto\".\nStolato.\nIn araldica il termine stolato indica l'animale munito di una fascia di smalto diverso intorno al corpo. Per la maggior parte degli araldisti il termine \u00e8 sinonimo di \"cinghiato\".\nStrappato.\nStrappato \u00e8 un termine utilizzato in araldica per indicare una testa, o membro di animale, non \"recisa\" ma divelta a forza e intorcendo, tantoch\u00e9 rimangono brandelli, piume, peli.\nT.\nTegolato.\nVedi \"coperto\".\nTerrazzato.\nTerrazzato \u00e8 un termine utilizzato in araldica per indicare una costruzione o un albero sostenuto da un \"terrazzo\".\nIl termine \u00e8 impiegato anche per indicare lo scudo in cui \u00e8 presente un terrazzo.\nTorricellato.\nTorricellato \u00e8 un termine utilizzato in araldica per indicare un edificio forte, munito di torricelle.\nTrafitto.\nTrafitto \u00e8 un termine utilizzato in araldica per indicare una figura trapassata da arma di punta.\nU.\nUnghiato.\nUnghiato \u00e8 un termine utilizzato in araldica per le unghie degli animali ma non del leone e degli uccelli grifagni per i quali si direbbe \"armato\".\nV.\nVampante.\nVampante \u00e8 il termine utilizzato in araldica per qualificare il vulcano da cui esce una fiamma o una colonna di fumo, che pu\u00f2 essere dello stesso smalto del vulcano o di smalto diverso.\nVelato.\nVelato \u00e8 un attributo araldico che si applica alla nave con le vele di smalto diverso.\nVestito (1).\nVestito \u00e8 un termine utilizzato in araldica per indicare:\nlo scudo diviso da quattro linee di partizione che riuniscono fra loro la met\u00e0 del lembi e danno un grande rombo.\nVestito (2).\nLe persone o loro membra che portano vesti.\nVuotato.\nVuotato \u00e8 un termine utilizzato in araldica per indicare una figura, alla quale se ne sovrappone una simile ma diminuita e smaltata del campo."}
{"id": "765843", "revid": "1574531", "url": "https://it.wikipedia.org/wiki?curid=765843", "title": "Costruzione", "text": "La costruzione, nel campo dell'architettura e dell'ingegneria civile, \u00e8 un processo che consiste nell'edificazione di un insieme di strutture collegate sulla base di un progetto o comunque di un qualche livello di pianificazione. Non costituisce un'unica attivit\u00e0 ma \u00e8 piuttosto un sistema di componenti, impianti, finiture. Per le costruzioni su larga scala il lavoro \u00e8 organizzato da un project manager e supervisionato da ingegneri, architetti, imprese costruttrici, enti appaltatori.\nLo stesso termine \"costruzione\" viene utilizzato per indicare l'opera realizzata attraverso tale processo. Una costruzione in tal senso pu\u00f2 essere rappresentata da una semplice opera muraria (parete ecc.) da una struttura (scala ecc.), da un edificio (abitazioni, uffici, negozi), da un'opera pubblica (ponte, stadio ecc.).\nPer il successo della realizzazione di un'opera il piano generale dell'intervento \u00e8 essenziale. Questo lega la progettazione architettonica alla costruzione e deve considerare diversi fattori correlati: l'impatto e la sostenibilit\u00e0 ambientale, la tempistica dei lavori, la sicurezza del cantiere, la disponibilit\u00e0 di risorse e materiali, la logistica.\nCostruzione edilizia.\nLa \"costruzione edilizia\" \u00e8 rappresentata dall'assemblaggio di materiali diversi, che dalla loro unione generano un nuovo oggetto, che assieme ad altri realizza l'ambiente costruito.\nClassificazione.\nUna costruzione pu\u00f2 essere classificata:\nIn ambito giuridico.\nIn Italia.\nSecondo l'ordinamento giuridico italiano, una costruzione \u00e8 una \"qualsiasi opera non completamente interrata, avente i caratteri della solidit\u00e0, stabilit\u00e0 ed immobilizzazione al suolo, anche mediante appoggio o incorporazione o collegamento fisso ad un corpo di fabbrica contestualmente realizzato o preesistente, e ci\u00f2 indipendentemente dal livello di posa ed elevazione dell\u2019opera stessa, dai suoi caratteri e dalla sua destinazione\".\nLe costruzioni edilizie in Italia devono sottostare alla cosiddetta \"disciplina delle distanze\"."}
{"id": "765848", "revid": "144796", "url": "https://it.wikipedia.org/wiki?curid=765848", "title": "Francesco Mensi", "text": "Biografia.\nAntonio Francesco Mensi, questi i nomi di battesimo impostigli dal padre Antonio Mensi, nasce a Grava, frazione di Alluvioni Cambi\u00f2, il 26 febbraio 1800 da Antonio e Angela Maria Arzani.\nPer le precoci doti dimostrate, ebbe modo di poter svolgere un periodo di apprendistato, nella vicina Voghera, presso lo studio del pittore Paolo Borroni.\nDal 1826 al 1829, frequent\u00f2 l'Accademia di Belle Arti a Firenze, avendo come maestro Pietro Benvenuti, e venendo a contatto anche con Luigi Sabatelli. L'abilit\u00e0 e capacit\u00e0 riconosciutagli fecero s\u00ec che la citt\u00e0 di Alessandria e il re Vittorio Emanuele I gli assegnassero, nel 1829, un pensionato al fine di seguire corsi di perfezionamento a Roma, dove soggiorn\u00f2 fino al 1836, ricevendone una educazione di stretta osservanza neoclassica, influenzata dalla contemporanea presenza di Ingres.\nStabilitosi a Milano nel 1838, riallacciava i legami col Sabatelli, insegnante a Brera, e col di lui successore Francesco Hayez.\nLe influenze di ascendenza romantica, neoclassica, e persino di movimenti e tendenze ad esse opposte, quali il Purismo, sono ben presenti nelle opere del nostro artista, specie nei quadri di soggetto storico e nei grandi ritratti, dipinti a partire dal suo ritorno in Alessandria nel 1844.\nSignificativo, al riguardo, \u00e8 \"Federico Barbarossa alla Battaglia di Legnano\", del 1850 e il \"Martirio di San Giovanni Battista\" conservato presso la collegiata prepositurale di San Vittore martire di Corbetta (MI), di poco precedente.\nGli ideali del neoclassicismo emergono invece in un'opera, fino a poco tempo fa ritenuta dispersa, ossia \"L'Allegoria della Pace\", dipinta ad affresco sulla volta di un salone di casa Franzini, in via del Vescovado, eseguita per una famiglia della borghesia alessandrina, facoltosa e moderatamente patriota e liberale, desiderosa di sicurezza e pace, appunto, nel clima tumultuoso del 1859.\nIn quello stesso anno, il Mensi si trasfer\u00ec a Torino, ma continu\u00f2 a mantenere contatti con la citt\u00e0 di adozione.\nNel 1874, l'Amministrazione Comunale di Alessandria gli confer\u00ec l'incarico di ordinatore della Pinacoteca, da poco arricchitasi dei lasciti Viecha e Giovanni Migliara, nonch\u00e9 di opere del Mensi quali: \"Autoritratto\" e \"Ritratto di Urbano Rattazzi\". Sempre ad Alessandria nella Chiesa di Nostra Signora di Loreto, detta di Santa Rita, si conserva una importante tela di Mensi: \"San Domenico in gloria tra san Tommaso d\u2019Aquino e san Vincenzo Ferrer\". \nL'anno successivo il Mensi riceve la nomina stabile di Conservatore, carica che conserva fino alla morte, avvenuta in Alessandria il 31 luglio 1888, all'Ospedale dei Santi Antonio e Biagio."}
{"id": "765851", "revid": "729019", "url": "https://it.wikipedia.org/wiki?curid=765851", "title": "Stazione di Canzo", "text": "La stazione di Canzo \u00e8 una fermata ferroviaria posta sulla ferrovia Milano-Asso, a servizio del comune di Canzo.\nStoria.\nFu attivata come stazione nel 1922, all'apertura del tronco ferroviario Erba\u2013Asso; negli anni novanta fu declassata a fermata impresenziata.\nStrutture ed impianti.\nLa fermata conta un unico binario, servito da marciapiede. La lunghezza di tale banchina, inferiore ai 200 metri, impedisce l'utilizzo sulla linea di composizioni doppie di TAF.\nIl fabbricato viaggiatori \u00e8 un edificio in stile floreale, del tutto simile ad altri realizzati lungo la linea. L'edificio ospita una sede della polizia locale.\nMovimento.\nLa stazione \u00e8 gestita da Ferrovienord e servita da treni regionali svolti da Trenord nell'ambito del contratto di servizio stipulato con la Regione Lombardia."}
{"id": "765859", "revid": "585241", "url": "https://it.wikipedia.org/wiki?curid=765859", "title": "Assalonne", "text": "Fu pretendente al trono dell'antico regno d'Israele. Visse attorno al 1000 a.C. e viene citato nelle Scritture in: II Libro di Samuele, 3, 3; 13, 19; 20, 6; I Libro dei Re, 1, 6; 2, 7-28; 15, 2-10; I Libro delle Cronache, 3, 2; II Libro delle Cronache, 11, 20 e segg.; Salmi, 3,1.\nNella Bibbia.\nAssalonne era figlio del re Davide e di una delle sue mogli, Maaca, che era figlia di Talmai, re arameo di Gheshur.\nNel secondo dei Libri di Samuele viene descritto come il pi\u00f9 bell'uomo di Israele dal corpo perfetto e dai capelli lunghi e folti.\nAssalonne entr\u00f2 una prima volta in rotta con il padre a causa di sua sorella Tamar. Di questa si era incapricciato Amnon, il figlio pi\u00f9 anziano di Davide e di un'altra sua moglie, Achinoam di Izreel, l'aveva attirata con un inganno nelle sue stanze e l'aveva violentata. Poich\u00e9 Davide non aveva fatto giustizia del crimine, Assalonne si vendic\u00f2 uccidendo a tradimento il fratellastro durante un banchetto, e poi, temendo la reazione del padre, fugg\u00ec a Ghesur, presso il suo nonno materno. Attese tre anni che l'ira di Davide si placasse, finch\u00e9, ottenendo come intercessore il generale Ioab, ricevette il perdono e pot\u00e9 fare ritorno a Gerusalemme.\nQuattro anni pi\u00f9 tardi, evidentemente persuaso che Davide fosse un re troppo debole, Assalonne inizi\u00f2 a tramare per sottrargli la corona. Organizz\u00f2 quindi un'insurrezione e costrinse il padre a fuggire da Israele, ritirandosi oltre il Giordano. Il principe si proclam\u00f2 re e si appropri\u00f2 anche di dieci concubine di Davide, che erano state lasciate indietro. A suo favore si schierarono membri della stessa trib\u00f9 di Giuda, che si ritenevano trascurati dal re, come Amasa, nipote di Davide e cugino di Assalonne, e parenti del precedente re Saul, come Merib-Baal (sul punto per\u00f2 il testo biblico non \u00e8 chiaro). Anche Achitofel, un consigliere di Davide, si schier\u00f2 dalla sua parte e gli sugger\u00ec di inseguire subito il padre fuggiasco. Assalonne dette invece retta al discorso di Cus\u00e0i l'Archita, che gli disse di temporeggiare, radunare un'armata e porsi lui stesso a capo di essa. Cus\u00e0i era in verit\u00e0 una spia fedele al vecchio re, e il suo intervento permise alla fazione di Davide allo sbando di riorganizzarsi e muovere alla riscossa. Presso la Foresta di Efraim avvenne lo scontro decisivo e i seguaci di Assalonne furono battuti dai lealisti guidati da Ioab. Il principe stesso fugg\u00ec in groppa ad un mulo, ma i suoi lunghi capelli si impigliarono tra i rami di una quercia e lui rimase cos\u00ec appeso, venendo raggiunto. Davide aveva raccomandato ai suoi soldati di avere riguardo della vita del figlio ribelle, ma il suo generale, Ioab, ignor\u00f2 l'ordine e trafisse il cuore ad Assalonne, lo fece staccare dall'albero e finire da dieci scudieri. Gli esegeti dell'interconfessionale Bibbia TOB osservano in merito a tale morte, descritta in , come \"si nota un disaccordo tra i vv. 10-14 e il v. 15 sulla morte di Assalonne. Il primo sviluppo sembra essere una versione tendenziosa, impregnata di ideologia regale e ostile a Ioab\". Davide rimase profondamente addolorato per l'uccisione di Assalonne e lev\u00f2 lamenti come in giorno di lutto, anzich\u00e9 di trionfo per la battaglia vinta (2Sam 19:3).\nFigli.\nL'Antico Testamento \u00e8 ambiguo sulla figliolanza di Assalonne. Nel II Libro di Samuele \u00e8 detto: \"Ad Assalonne nacquero tre figli ed una figlia, detta Tamar, che era donna di bell'aspetto\", tuttavia nel medesimo libro si dice: \"Ora Assalonne, mentre era in vita, si era eretta la stele che \u00e8 nella Valle del re, perch\u00e9 diceva: \u00abIo non ho un figlio che conservi un ricordo del mio nome\u00bb; chiam\u00f2 quella stele con il suo nome e la si chiam\u00f2 monumento di Assalonne fino ad oggi\". Questo racconto \u00e8 riportato dopo quello della morte di Assalonne, quindi la contraddizione potrebbe essere superata in quanto la Scrittura parla dei figli di Assalonne nel corso del racconto dei suoi contrasti con il padre Davide e quindi egli potrebbe effettivamente aver avuto i tre figli maschi allora, ma questi potrebbero essere tutti e tre deceduti nel frattempo. Gli esegeti dell'interconfessionale Bibbia TOB ritengono, invece, che tale discrepanza sui figli di Assalonne sia dovuta a due diverse tradizioni in contraddizione.\nUn \"monumento di Assalonne\" esiste tutt'oggi ed \u00e8 vistabile nei pressi di Gerusalemme, nella Valle del Cedron. Si tratta per\u00f2 di una costruzione risalente al primo secolo dopo Cristo, quindi di molto posteriore all'epoca in cui visse il figlio di Davide.\nUn'altra contraddizione riguarda la figlia femmina, che nel primo passo citato viene chiamata Tamar ma nel II Libro delle Cronache viene chiamata Maaca, come la nonna paterna. La citazione riguarda Roboamo, allorch\u00e9 si parla delle mogli del re di Giuda: \"...prese Maaca, figlia di Assalonne, che gli partor\u00ec [...] Roboamo am\u00f2 Maaca, figlia di Assalonne, pi\u00f9 di tutte le altre mogli e concubine.\". Anche nel I Libro dei re si dice \"Egli [Abiam, figlio di Roboamo, \"n.d.r.\"] regn\u00f2 tre anni in Gerusalemme. Sua madre si chiamava Maaca, figlia di Assalonne\". \u00c8 probabile un errore di interpretazione del nome da parte del cronista del II Libro di Samuele ed il nome esatto della figlia di Assalonne sarebbe in tal caso Maaca."}
{"id": "765867", "revid": "228587", "url": "https://it.wikipedia.org/wiki?curid=765867", "title": "Convegno di Peschiera", "text": "Il convegno di Peschiera tra gli Alleati della prima guerra mondiale si tenne nell'omonima citt\u00e0 veneta l'8 novembre 1917, \u00e8 stata l'ufficializzazione delle decisioni prese durante la Conferenza di Rapallo.\nI partecipanti.\nAlla conferenza di Rapallo furono prese le decisioni da parte dei governi dei tre paesi Alleati: Italia, Francia e Gran Bretagna. Durante il convegno di Peschiera del Garda si aggiunse il re Vittorio Emanuele III che facendo proprie le decisioni gi\u00e0 precedentemente concordate ratificava in maniere cerimoniale le stesse\nLa rappresentanza francese fu invece composta dal presidente del Consiglio Paul Painlev\u00e9 e dal ministro di Stato Henry Franklin-Bouillon. Per il Regno Unito furono presenti il premier Lloyd George e il generale Jan Smuts.\nL'incontro.\nCome da cerimoniale il Re espone le cause che secondo lui hanno determinato la ritirata italiana, e cio\u00e8 la densissima nebbia, che ha reso impossibile l'uso dell'artiglieria, e la mancanza di ufficiali italiani di carriera che abbiano potuto manovrare la ritirata, visto che gli ufficiali giovani non avevano abbastanza istruzione e carisma per tenere il polso della situazione, cos\u00ec come i soldati, anch'essi insufficientemente abili in caso di ritirata; dice poi che s'\u00e8 data eccessiva importanza alla propaganda pacifista nell'esercito italiano, a causa dei socialisti e del clero, ma che ritiene che ci\u00f2 non abbia scosso il morale delle truppe, mentre invece attribuisce maggiore importanza alla lunga durata della guerra, che stanca e soprattutto deprime i soldati, specie quelli di ritorno da una licenza, che possono osservare come le loro famiglie soffrano anch'esse per lo sforzo bellico; per quanto riguarda le accuse di tradimento, il Re non se ne mostra preoccupato.\nRiguardo alla ritirata, il Re osserva che quella della III Armata \u00e8 andata bene, mentre la II Armata \u00e8 stata la pi\u00f9 provata, aggiungendo per\u00f2 che in breve tempo essa sar\u00e0 riorganizzata e ribadendo che non ritiene che il morale delle truppe sia seriamente turbato; circa le tre divisioni poste nel Cadore, il Re dice che solo una s'era ritirata regolarmente, mentre delle altre due non si ha notizia da qualche giorno. Riguardo al futuro, il Re afferma che la linea del Piave pu\u00f2 essere certamente tenuta, argomentando che sulla riva destra sono gi\u00e0 stati piazzati 400 cannoni di grosso e medio calibro e 600 da campo, che si stanno gi\u00e0 scavando delle trincee e che gli argini del fiume forniscono eccellente copertura.\nPoi il Re commenta che, se si perdesse la linea del Piave, Venezia cadrebbe in mani nemiche, il che peggiorerebbe molto la situazione navale (colla flotta costretta a ritirarsi a Brindisi e a Taranto) e anche il morale del Paese, quindi ribadisce che bisogna tenere il Piave, il cui unico punto debole \u00e8, a suo parere, la parte settentrionale, dove puntavano le forze tedesche; infatti, se esse passassero l'Alto Piave e prendessero il Monte Grappa, potrebbero aggirare il Piave, costringendo il Regio Esercito ad un'ulteriore ritirata; anche su questo punto, per\u00f2, il Re mostra di aver fiducia nei suoi soldati.\nLloyd George risponde chiedendo a gran voce un cambiamento dello Stato Maggiore italiano, chiedendo ci\u00f2 nell'interesse dei soldati italiani ma anche di quelli inglesi e francesi, che sarebbero giunti a breve in Italia. Il Re risponde che, pur non essendo del tutto d'accordo colle critiche mossegli rispetto al generale Cadorna, pensa di dover tener conto delle critiche espresse a suo riguardo ed afferma che il suo governo ha gi\u00e0 deciso di sostituirlo col generale Diaz che, sebbene sia relativamente giovane, \u00e8 molto considerato come studioso di scienza militare e gode della sua piena fiducia, tanto che l'avrebbe designato lui stesso tra i suoi ufficiali; aggiunge poi che il Governo ha deciso di porgli accanto il generale Giardino, uomo di grande energia esecutiva che sar\u00e0 molto utile a Diaz.\nLloyd George osserva che, secondo il parere dei militari inglesi e francesi, non \u00e8 stato fatto il miglior uso delle quattro divisioni francesi in Italia inviandole nelle Valli Giudicarie invece che in Alto Adige o sull'Altopiano di Asiago, aggiungendo che i francesi e gli inglesi vorrebbero che fossero gli stessi generali Wilson e Foch a dirigere le loro divisioni in Italia.\nAlla fine si decide che i generali Wilson e Foch procedano subito con Bissolati al quartier generale di Padova per conferire col generale Diaz riguardo alla situazione attuale, per poi muovere le sei divisioni alleate verso i punti pi\u00f9 pericolosi. Dopodich\u00e9 entrano i generali Wilson, Foch e Robertson, che ricevono queste comunicazioni. La conferenza \u00e8 conclusa.\nDurante la conferenza, secondo il resoconto, il Re appare sereno e afferma che continuer\u00e0 a fare del suo meglio per la vittoria alleata e che, in passato, si poteva tener maggior conto del fronte italiano che, ora, assume grande importanza per il futuro; infine, esprime la sua gratitudine agli Alleati per il loro appoggio in questo frangente.\nIl resoconto.\nIl resoconto dell'incontro \u00e8 basato su quanto il generale Jan Smuts disse in seguito a Maurice Hankey, gi\u00e0 segretario inglese della Conferenza di Rapallo: quanto raccolto da Hankey fu in seguito pubblicato per intero nelle memorie di Lloyd George e di Luigi Aldrovandi Marescotti, diplomatico italiano facente parte del gabinetto di Orlando e Sonnino; quest'ultimo conferm\u00f2 l'esattezza di quanto scritto nel resoconto di Hankey, a parte una frase del re.\nVisto che dal resoconto di Hankey non risulta che Painlev\u00e9 abbia mai parlato, il che \u00e8 decisamente strano, Aldrovandi ipotizza che Smuts, non sapendo bene il francese, abbia avuto difficolt\u00e0 a capire quanto detto da Painlev\u00e9, che parlava soltanto francese, e che pertanto non abbia riportato le sue parole, non essendo sicuro del loro esatto significato."}
{"id": "765870", "revid": "94902", "url": "https://it.wikipedia.org/wiki?curid=765870", "title": "Trasposoni", "text": ""}
{"id": "765872", "revid": "12379", "url": "https://it.wikipedia.org/wiki?curid=765872", "title": "Sestieri (Venezia)", "text": ""}
{"id": "765875", "revid": "1573940", "url": "https://it.wikipedia.org/wiki?curid=765875", "title": "Michael Kolganov", "text": "\u00c8 nato in Uzbekistan, ma dal 1997 ha gareggiato per Israele, vincendo anche due titoli mondiali.\nHa vinto una medaglia di bronzo alle Olimpiadi di Sydney 2000 nel K-1 500 m."}
{"id": "765877", "revid": "767487", "url": "https://it.wikipedia.org/wiki?curid=765877", "title": "Tim Brabants", "text": "Ha vinto una medaglia di bronzo ai Giochi olimpici di Sydney 2000 nel K1\u00a01000\u00a0m."}
{"id": "765878", "revid": "716887", "url": "https://it.wikipedia.org/wiki?curid=765878", "title": "Rifugio Angelo Alimonta", "text": "Il rifugio Angelo Alimonta \u00e8 un rifugio situato nelle Dolomiti di Brenta, in Val Brenta Alta, Comune di Ragoli, a 2.580\u00a0metri di altitudine.\nCaratteristiche.\nSituato presso gli Sfulmini, nel cuore del gruppo del Brenta, \u00e8 raggiungibile da pi\u00f9 vie dalla zona di Madonna di Campiglio, con la normale che passa per il sottostante rifugio Brentei. Di propriet\u00e0 privata, \u00e8 aperto solitamente da met\u00e0 giugno a settembre, a seconda delle condizioni di innevamento, spesso molto abbondante data la vicinanza con il ghiacciaio.\n\u00c8 un importante punto di riferimento per la Via delle Bocchette.\nAccessi.\nVi si pu\u00f2 accedere:\nTraversate.\nPer la sua posizione il rifugio costituisce un naturale punto di tappa sulla Via delle Bocchette, essendo situato a poca distanza dalla Bocca dei Armi, dalla quale si accede alla via ferrata delle Bocchette Centrali, e dalla Vedretta dei Brentei, dalla quale si snoda la via ferrata Olivia Detassis che conduce alla via ferrata delle Bocchette Alte. A quest'ultima via ferrata si pu\u00f2 anche accedere dal sentiero che sale dall'Alimonta alla Bocca dei Armi, salendo alla Bocchetta di Molveno e poi alla Cima Molveno.\nL'Alimonta pu\u00f2 essere punto di partenza e arrivo di un percorso ad anello formato dalla ferrata delle Bocchette Alte e dal sentiero attrezzato SOSAT. Si tratta di un itinerario lungo e impegnativo, adatto a escursionisti esperti e allenati."}
{"id": "765880", "revid": "599013", "url": "https://it.wikipedia.org/wiki?curid=765880", "title": "Andrew Trim", "text": "Ha vinto una medaglia d'argento a e una di bronzo ad nel K2\u00a0500\u00a0m, sempre in coppia con Daniel Collins."}
{"id": "765883", "revid": "158913", "url": "https://it.wikipedia.org/wiki?curid=765883", "title": "Achitofel", "text": "Uomo di grande sagacia, fu consigliere di re Davide, ma pass\u00f2 dalla parte del figlio di quest'ultimo, Assalonne, ai tempi della rivolta contro il padre ().\nAchitofel consigli\u00f2 Assalonne di dare la caccia a Davide mentre era allo sbando. Ma Cus\u00e0i l'Archita, spedito da Davide a Gerusalemme perch\u00e9 si infiltrasse nella corte di Assalonne, riusc\u00ec a sovvertire il consiglio di Achitofel, convincendo Assalonne che era meglio organizzare un grande esercito che Assalonne stesso doveva guidare in prima persona per affrontare Davide. Quest'ultimo, grazie a Cus\u00e0i, riusc\u00ec a riorganizzarsi e ad avere la meglio su Assalonne ().\nAchitofel, vedendo che il suo consiglio non era stato seguito, sell\u00f2 l'asino e torn\u00f2 a casa nella sua citt\u00e0, Ghilo, dove si impicc\u00f2 ()."}
{"id": "765895", "revid": "599013", "url": "https://it.wikipedia.org/wiki?curid=765895", "title": "Daniel Collins", "text": "Ha vinto una medaglia d'argento a e una di bronzo ad nel K2\u00a0500\u00a0m, sempre in coppia con Andrew Trim."}
{"id": "765901", "revid": "1573940", "url": "https://it.wikipedia.org/wiki?curid=765901", "title": "Adam Seroczy\u0144ski", "text": "Ha vinto una medaglia di bronzo alle Olimpiadi di Sydney 2000 nel K4 1000m."}
{"id": "765902", "revid": "125996903", "url": "https://it.wikipedia.org/wiki?curid=765902", "title": "Ospedali Riuniti di Bergamo", "text": "Gli Ospedali Riuniti di Bergamo sono stati un'azienda ospedaliera pubblica.\nStoria.\nL'ospedale nasce il 5 novembre 1457 al tempo della Serenissima quando, su iniziativa del Vescovo Giovanni Barozzi, con il beneplacito di Venezia e di Papa Pio II viene istituito l'Ospitale Grande di San Marco.\nL'ultima struttura dell'Ospedale Maggiore (utilizzata fino a dicembre 2012) viene costruita a partire dal 1927 e nel 1930, dopo 3 anni dalla posa della prima pietra, viene inaugurato l'Ospedale Maggiore \"Principessa di Piemonte\", che con la sua struttura di 30.000 m2, estesa su una superficie di ben 150.000 m2 metri quadrati, 1.000 posti letto, servizi e attrezzature all'avanguardia (pareti dipinte, riscaldamento centralizzato a nafta, impianto di fornitura di energia elettrica di emergenza, funzionante mediante batterie di accumulatori a comando automatico, impianto di segnalazioni acustiche e luminose, rete telefonica, celle frigorifere, elevatori e furgoncini per il rapido trasporto di pazienti e materiali, arredamenti ex novo, impianti di sterilizzazione a vapore, gas ed elettrici) era quanto di meglio ci fosse in Italia. Per raggiungere la stessa fu appositamente prolungata la linea 2 della rete tranviaria di Bergamo.\nL'ospedale si declinava in 8 reparti: Medicina, Chirurgia, Maternit\u00e0, Oculistica, Pediatria, Dermosifilopatia, Tubercolotici e Isolamento.\nNegli anni settanta l'Ospedale Maggiore cambia nome assumendo quello di \"Ospedali Riuniti di Bergamo\".\nL'Azienda Ospedaliera aderisce alla rete internazionale \"Health Promoting Hospitals\" nell'ambito del programma dell'Ufficio Europeo dell'Organizzazione Mondiale della Sanit\u00e0.\nAll'interno della struttura sono stati eseguiti diversi trapianti d'avanguardia (multiviscerale in un bambino di 17 mesi, combinato di polmone e fegato ad un ventitreenne, di polmoni per una bambina di 6 anni, intestino ad un bambino sotto i dieci anni) e altri delicati interventi (impianto di valvola polmonare senza circolazione extracorporea).\nIl 27 ottobre 2021 \u00e8 avvenuta la cerimonia di inaugurazione come nuova sede dell\u2019Accademia della Guardia di Finanza.\nServizi offerti.\nCome riportato nella Carta dei Servizi, gli obiettivi fondamentali per l'ospedale erano i seguenti:\nInoltre si adopera alla sensibilizzazione dei cittadini nei confronti di specifiche patologie, attraverso l'organizzazione di eventi ad hoc (come \"Alt al fumo\", iniziativa organizzata dalla USC di Pneumologia, volta a rendere consapevoli dei rischi correlati alla sigaretta, stimolando l'abbandono dell'abitudine al fumo) e l'adesione a progetti locali e nazionali, come quello di Cardiologia aperta o alla Settimana della prevenzione andrologica.\nIstituti di Ricerca e Universit\u00e0 italiane e straniere collaboravano da diversi anni con la struttura.\nGrazie alla collaborazione con l'Ospedale Niguarda di Milano, per esempio, il 4 aprile 2006 \u00e8 stato possibile eseguire, per la prima volta nella storia dell'Azienda, un trapianto di fegato da vivente, da padre a figlio.\nRisultato della sinergia tra gli Ospedali Riuniti, l'Asl di Bergamo, le Cliniche Humanitas Gavazzeni, il policlinico San Marco di Zingonia e l'azienda ospedaliera di Treviglio, il 118 di Bergamo ha attivato nel settembre 2005 la telecardiologia, una rete di emergenza per la diagnosi ed il trattamento della sindrome coronarica acuta.\nSul fronte internazionale si \u00e8 avuto il gemellaggio con l'Ospedale Alvarez di Buenos Aires e nell'ambito della ricerca la collaborazione con l'Universit\u00e0 Yale e l'accordo con l'Universit\u00e0 di Maastricht, finalizzati allo sviluppo di progetti di ricerca in ambito clinico-sanitario.\nIn campo internazionale, l'impegno dell'Azienda si estende anche alla partecipazione a missioni umanitarie, tanto che nel maggio scorso il Consiglio regionale della Lombardia ha conferito agli Ospedali Riuniti di Bergamo la medaglia d'oro al valor civile per l'opera di cooperazione umanitaria internazionale prestata in Palestina dalle \u00e9quipe di cardiochirurgia pediatrica.\nLa struttura si \u00e8 distinta anche in ambito internazionale offrendo in occasione del conflitto israelo-libanese, la fornitura di medicinali, il ricovero e la cura di quattro donne libanesi ferite negli scontri. Sempre nello stesso ambito \u00e8 attivo un gemellaggio con la Moldavia.\nDal 1996 \u00e8 stato creato l'Ufficio Relazioni con il Pubblico, per rispondere alle esigenze del pubblico.\nCon 1.200 posti letto accreditati, oltre 900 posti letto attivi, 3.800 dipendenti, la struttura di Largo Barozzi agli inizi del XXI secolo \u00e8 diventata obsoleta e inadeguata. Per adeguarsi alle nuove esigenze del territorio bergamasco e per garantire l'efficienza delle cure e dei servizi erogati \u00e8 stato realizzato, nel quartiere del Villaggio degli Sposi, il nuovo Ospedale Papa Giovanni XXIII\nLuoghi di culto.\nIl 20 settembre 2019, l'Associazione Musulmani si \u00e8 aggiudicata all'asta l'antica chiesa dei cappuccini, divenuta nel XX secolo la cappella dell'ospedale \"Giovanni XXIII\". L'edificio, che sar\u00e0 trasformata in una moschea, \u00e8 stato messo in vendita dall'ospedale \"Giovanni XXIII\", struttura che appartiene agli Ospedali Riuniti, a loro volta dipendenti dalla Regione Lombardia.\nBibliografia.\nP. Vitali, \"Ex Riuniti. Aprire il recinto\", in \"Corriere della Sera\" (edizione Bergamo), 13 luglio 2013, p. 13 (http://bergamo.corriere.it/bergamo/notizie/cultura-e-spettacoli/13_luglio_13/ex-riuniti-aprire-recinto-bergamo-2222140640724.shtml)"}
{"id": "765909", "revid": "33689", "url": "https://it.wikipedia.org/wiki?curid=765909", "title": "Ciriade", "text": "Biografia.\nL'unica fonte che attesti l'esistenza di questo dubbio personaggio \u00e8 la lista dei Trenta Tiranni, contenuta nella \"Historia Augusta\". In questa opera si racconta di come Ciriade avesse derubato il proprio padre, la cui vita aveva amareggiato dissipandone il patrimonio, e fosse poi fuggito presso i Persiani; qui avrebbe sollecitato il \"Re dei Re\", Sapore I, a invadere le province romane, conquistando Cesarea e Antiochia, assumendo la porpora, per poi venire ucciso dai propri uomini dopo una breve carriera di crudelt\u00e0 e di crimine. I fatti dovrebbero essere accaduti durante la campagna di Valeriano in oriente, nel 258 o 259.\nLa figura di Ciriade potrebbe essere ispirata a Mariade, un nativo di Antiochia, il quale fu ritenuto colpevole di aver intascato fondi pubblici: Mariade port\u00f2 l'esercito di Sapore in Siria, causando la cattura e il saccheggio di Antiochia. In seguito fu messo a morte da Sapore stesso.\nNon vi sono infine prove che si fosse mai proclamato imperatore."}
{"id": "765910", "revid": "1543377", "url": "https://it.wikipedia.org/wiki?curid=765910", "title": "Ludo Martens", "text": "Biografia.\nNato in una famiglia piccolo-borghese (il padre era un produttore di mobili), da giovane studi\u00f2 lingue straniere a Wingene dove divenne direttore di una piccola testata \"Algemeen Nederlands Beschaafd\" e scrisse un romanzo sulla resistenza anti-Mobutu in Congo. Nel 1965 si iscrisse alla Facolt\u00e0 di Medicina e frequent\u00f2 un gruppo universitario cattolico, da cui poi si distacc\u00f2 quando cominci\u00f2 la contestazione del Sessantotto, periodo in cui abbracci\u00f2 le tesi del marxismo-leninismo.\nNel 1968 ha fondato il gruppo maoista \"Alle macht aan de arbeiders\" (AMADA) (in italiano \"Tutto il potere ai lavoratori\"), il quale nel 1979 \u00e8 diventato il Partito dei Lavoratori del Belgio (PTB). AMADA negli anni settanta si \u00e8 allineato incondizionatamente alla linea politica del Partito Comunista Cinese e Martens ha espresso numerosi attacchi virulenti nei confronti della contemporanea politica dell'Unione Sovietica. Una delle sue ultime battaglie politiche fu quella di richiedere, a partire dal 1991, la cittadinanza ai cittadini immigrati in Belgio da pi\u00f9 di cinque anni.\nNel 1999 Martens si dimise dalla direzione del Partito per concentrarsi sulla solidariet\u00e0 anti-imperialista e internazionalista in Congo, producendo al tempo stesso documenti politici che invitano il PTB a iniziare una fase di riforma interna per adattarsi al Terzo Millennio. Spir\u00f2 nel 2011 a causa di un male incurabile che lo spense a 65 anni, lasciando orfani i due figli Amada e Jokoba.\nMartens scrisse soprattutto in francese; tuttavia, i suoi libri, in particolare \"Stalin. Un altro punto di vista\", sono stati tradotti in numerose altre lingue. Nelle sue opere Martens ha anche scritto sulla storia politica della Repubblica Democratica del Congo, paese nel quale lui ha vissuto ed ha viaggiato molto a lungo.\nMartens e \"Stalin. Un altro punto di vista\".\nNel 1994, Martens ha pubblicato \"\"Un autre regard sur Staline\" (in italiano \"Stalin. Un altro punto di vista\"\"), un libro nel quale viene ricostruita la storia dell'Unione Sovietica durante gli anni di governo di Stalin, opera che rimette in discussione, in particolare, l'attuale e dominante punto di vista sulle questioni politiche della politica sovietica durante gli anni di governo di Stalin, tra le quali la collettivizzazione forzata in URSS e la Grande purga. Nell'introduzione al libro, Martens spiega le motivazioni che lo hanno portato a scrivere questo libro: \"Difendendo il lavoro e le scelte di Stalin, essenzialmente si difende il marxismo-leninismo, e questo \u00e8 un importante ed urgente compito per preparare noi stessi, alla battaglia di classe sotto il nuovo ordine mondiale\" , e poi Martens dichiara che questo libro serve per confutare scientificamente \"le menzogne della borghesia\" e quell'ormai dilagante propaganda faziosa che cancella e stravolge la memoria storica e falsifica la realt\u00e0 del passato, cos\u00ec come quella del presente.\nIn \"Stalin. Un altro punto di vista\", Martens considera come la principale causa della carestia ucraina del 1932 (Holodomor), le cattive condizioni e i nemici di classe . Riguardo a Sol\u017eenicyn e alla sua opera \"Arcipelago Gulag\", Martens ha dichiarato: \"Questo uomo \u00e8 diventato la voce ufficiale per il 5 per cento di zaristi, borghesi, speculatori, kulaki, sfruttatori, mafiosi e Vlasoviani, tutti legittimamente repressi dallo stato socialista\".\nMartens teorico-politico.\nMartens fu un eminente teorico marxista all'interno del movimento anti-revisionista ed \u00e8 per questo e per le sue idee politiche considerato da alcuni dei suoi oppositori come un \"apologeta di Stalin\". Dentro il Movimento Comunista Internazionale, \u00e8 noto per avere proposto l'unificazione delle quattro principali tendenze dei movimenti marxisti-leninisti. Queste sono quelle del gruppo pro-sovietico, del gruppo pro-cinese, del gruppo pro-albanese e del gruppo pro-cubano. Oltre a queste ci sono le tendenze degli indipendenti. Martens ha messo in evidenza che mentre una volta queste separazioni erano importanti e basate sui principi, potevano e potranno essere superate, a partire periodo dopo la fine dell'URSS, ed il movimento potrebbe essere unito sulle basi del marxismo-leninismo. In relazione a questo processo di unificazione, il Partito dei Lavoratori del Belgio ospita a Bruxelles il Seminario internazionale comunista, al quale partercipano pi\u00f9 di 150 organizzazioni di tutto il mondo.\nSecondo Martens infatti, \"Oggi, come risultato della restaurazione del capitalismo sotto Gorba\u010d\u00ebv, la tendenza pro-sovietica si \u00e8 sbriciolata in innumerevoli tendenze. Negli anni Sessanta, una tendenza pro-cinese emerse ma si spacc\u00f2 in varie tendenze dopo la morte di Mao Zedong. C'\u00e8 poi stata una tendenza pro-albanese, la quale si \u00e8 frantumata dopo il collasso del socialismo in Albania, ed una tendenza chiamata pro-cubana, principalmente in America latina. Alcuni partiti, infine, hanno mantenuto una posizione indipendente rispetto alla tendenze menzionate. Qualunque sia la propria opinione circa la correttezza e la necessit\u00e0 di queste suddivisioni politiche in relazione a certi punti della storia, \u00e8 oggi possibile superare questi divisioni e unire i partiti marxisti-leninisti, che sono divisi in differenti correnti\" ."}
{"id": "765912", "revid": "241195", "url": "https://it.wikipedia.org/wiki?curid=765912", "title": "Bias di Malmquist", "text": "Il bias di Malmquist, dal nome dell'astronomo svedese Gunnar Malmquist, \u00e8 un effetto sulle caratteristiche (media, varianza, etc.) della distribuzione in magnitudine assoluta osservata, dovuta al fatto che man mano che aumenta la distanza degli oggetti luminosi in esame (e quindi anche il volume), si osservano sistematicamente di pi\u00f9 gli oggetti pi\u00f9 luminosi, come risultato della combinazione della selezione e della dispersione intrinseca delle magnitudini assolute."}
{"id": "765916", "revid": "77358", "url": "https://it.wikipedia.org/wiki?curid=765916", "title": "Georges Gurdjieff", "text": ""}
{"id": "765920", "revid": "77358", "url": "https://it.wikipedia.org/wiki?curid=765920", "title": "Georges Ivanovich Gurdjieff", "text": ""}
{"id": "765921", "revid": "6923", "url": "https://it.wikipedia.org/wiki?curid=765921", "title": "Guido Meda", "text": "Biografia.\nNegli anni '70 quando fece la cresima ebbe come padrino Ambrogio Fogar.\nAll'et\u00e0 di diciannove anni ha cominciato a collaborare con \"Il Giornale\", scrivendo di sport e cronaca e collaborando con l'agenzia ANSA. Nella stagione 1987/88 ha curato gli spazi informativi di \"Radio Monte Stella\" e nel 1988 \u00e8 entrato nella redazione sportiva del Gruppo Fininvest, che curava la programmazione di TeleCapodistria. Ha condotto per 2 stagioni la rubrica \"Sport Time\" ed \u00e8 stato inviato fino al 1990 della trasmissione \"Obiettivo Sci\". Come inviato ha seguito 13 edizioni della Coppa del mondo di Sci Alpino, 3 edizioni dei Campionati del Mondo e 3 dei Giochi Olimpici. Sempre nel 1990 ha ricevuto il Premio Giornalistico \"Iride Neve\", assegnato dalla Federazione Italiana Sport Invernali.\nSi \u00e8 occupato, poi, di ciclismo, documentando tre edizioni del Giro d'Italia per le reti Mediaset; quindi, dal 1997 ha seguito da telecronista per 4 stagioni le gare della Coppa del Mondo di Sci, come telecronista del settore al fianco dell'ex sciatore Carlo Gerosa. Sempre nel 1997 \u00e8 apparso anche nel videoclip di \"Born to Be Abramo\" di Elio e le Storie Tese. Ha condotto nelle estati 1998 e 1999 \"Italia 1 Sport a richiesta\", il programma che riproponeva grandi avvenimenti, personaggi e curiosit\u00e0 del mondo dello sport, richiesti da chi nel mondo dello sport vive e dai nomi famosi dello spettacolo. Successivamente, dal 1997 al 2001 si \u00e8 occupato di \"Gymmy - Il mondo del fitness\" e sempre nel 2001 \u00e8 il conduttore di \"Rewind\", che riproponeva immagini che hanno segnato la storia della televisione, da filmati storici a sportivi, di attualit\u00e0 e cultura.\nDal 2002 e fino al 2013 gli \u00e8 stata affidata la telecronaca su Italia 1 (in alcune gare della stagione 2010 su Canale 5, nelle stagioni 2012 e 2013 in simultanea - parziale - anche su Italia 2) delle qualifiche e dei Gran Premi del Motomondiale, per un decennio assieme all'ex pilota Loris Reggiani; \u00e8 diventato famoso per i suoi tormentoni \"(nome pilota) c'\u00e8\" esclamato al momento del taglio del traguardo da parte del pilota vincente di turno e alla partenza, quando dice: \"Dopo il semaforo... scatenate l'inferno... prima dentro... gas a martello... e andiamo!!! Dal 2012, al posto di Loris Reggiani che lascia Mediaset anche a causa di divergenze tra i due sulla linea editoriale \u00e8 affiancato da Giulio Rangheri, fino all'anno precedente telecronista del Motomondiale sul digitale terrestre Premium MotoGP, anche lui fortemente voluto dallo stesso Meda.\nCon il passaggio a partire dal 2014 su Sky dei diritti televisivi del Motomondiale diviene il telecronista di Superpole e Gran Premi del Campionato Mondiale Superbike, sempre su Italia 1 e in simultanea - parziale - su Italia 2: ad affiancarlo nelle telecronache \u00e8 Max Biaggi. Dal 1991 al 2010 ha condotto Studio Sport. Pratica il motociclismo sportivo ed \u00e8 in possesso della licenza di pilota privato di aeroplano. Nel 2011 fa una comparsa come giornalista nella fiction Mediaset \"Non smettere di sognare\". Il 14 ottobre 2012, dagli studi di Cologno Monzese, assieme all'esperto Luigi Bignami e agli astronauti italiani Umberto Guidoni e Paolo Nespoli, ha raccontato in diretta su Italia 2 lo storico volo in caduta libera di Felix Baumgartner da pi\u00f9 di 39 km di altezza, con il quale l'austriaco \u00e8 divenuto il primo uomo a lanciarsi a una simile altezza, riuscendo anche a superare il muro del suono senza l'ausilio di un velivolo.\nA maggio 2013 \u00e8 uscito il suo primo romanzo, edito Rizzoli e dal titolo \"Il miglior tempo\", in cui racconta storie di motori e di compagni di viaggio. Dal 7 gennaio 2015 passa a Sky, dove viene nominato Vice Direttore di Sky Sport e direttore della redazione Motori con mansioni di coordinamento tra i canali Sky Sport F1 e Sky Sport MotoGP: proprio su questo canale (e in chiaro prima su Cielo e poi su TV8) \u00e8 tornato ad essere il telecronista di prove libere del sabato (dal 2019 anche quelle del venerd\u00ec), qualifiche, warm-up e gare della classe MotoGP, con l'ex pilota Mauro Sanchini ad affiancarlo al commento tecnico.. Da marzo 2016 \u00e8 conduttore, insieme a Joe Bastianich e Davide Valsecchi, di Top Gear Italia. Nel 2017 ha prestato la voce al personaggio di Luigi la raffreddatissima guida turistica in un episodio della serie animata Disney \"Topolino e gli amici del rally\". Nel film \"Alita - Angelo della battaglia\" del 2019 ha prestato la voce al commentatore di Motorball.\nNel 2021 ha commentato su Sky l'America's Cup."}
{"id": "765923", "revid": "1573940", "url": "https://it.wikipedia.org/wiki?curid=765923", "title": "Rita K\u0151b\u00e1n", "text": "Ha vinto alle olimpiadi in quattro edizioni: , , e , in tutte le gare del programma femminile (K1\u00a0500\u00a0m, K2\u00a0500\u00a0m e K4\u00a0500\u00a0m)."}
{"id": "765925", "revid": "1564499", "url": "https://it.wikipedia.org/wiki?curid=765925", "title": "Jazzo", "text": "Lo jazzo (o iazzo) \u00e8 un particolare recinto per pecore di uso comune nel territorio della Puglia (soprattutto nella Murgia) e nelle aree limitrofe, costruito presso i tratturi e destinato al ricovero stagionale delle pecore che effettuavano la transumanza.\nL'origine del nome \"jazzo\" \u00e8 piuttosto incerta: potrebbe derivare dal latino \"iaceo\", che significa \"giacere\". L'etimologia deriverebbe dal fatto che queste strutture costituivano delle stazioni idonee a tutte le attivit\u00e0 connesse alle soste dei pastori e delle greggi durante la transumanza.\n\u00c8 costruito generalmente in pendenza, per favorire la ventilazione e il deflusso delle acque e dei liquami. \u00c8 caratterizzato anche dall'essere esposto a sud, per garantire il riparo dai freddi venti settentrionali, poich\u00e9 i pascoli pugliesi erano utilizzati nella stagione fredda.\nLa struttura \u00e8 costituita da un muro principale di recinzione, pi\u00f9 alto e robusto, e da muretti minori che suddividono l'area interna in vari scomparti. La costruzione \u00e8 in pietra a secco, ricavata sul posto dallo spietramento del suolo.\nUn dettaglio interessante \u00e8 la presenza dei \"paralupi,\" una specie di fregio lungo il coronamento superiore dell'alto muro perimetrale, costituito da una serie continua di lastre di pietra infisse orizzontalmente nella muratura, come una lunga mensola sporgente verso l'esterno. Questo espediente impediva l'accesso ad animali predatori capaci di arrampicarsi, come volpi, lupi e faine.\nAlcuni jazzi sono dotati di locali coperti (detti \"casoni\" o \"lamioni\"), con volta in pietra o in travi di legno. Alcuni erano utilizzati per ricovero di animali e persone, altri per la lavorazione del latte. In questi ambienti si trovano anche alcuni grandi focolari, nei quali il latte appena munto veniva riscaldato per procedere alla cagliata e alla realizzazione dei tradizionali formaggi freschi, poich\u00e9 in assenza di rapidi mezzi di trasporto il latte doveva necessariamente essere trasformato sul posto.\nPresso molti jazzi si trova un'altra struttura caratteristica: il \"mungituro\". \u00c8 costituito da un piccolo corpo centrale, generalmente quadrangolare, fornito di due aperture contrapposte, comunicanti ognuna con un recinto esterno di forma circolare. Le pecore, radunate in uno dei due recinti, passavano nella costruzione centrale dove venivano sottoposte alla mungitura e successivamente raccolte nel recinto opposto.\nSpesso gli jazzi erano associati a masserie, situati pi\u00f9 o meno lontani dalle stesse, o a volte ad esse integrati.\nLungo i tratturi principali si trovano le \"poste\", sorte soprattutto nei territori doganali di Andria, Ruvo, Minervino, Spinazzola e dell'intero Tavoliere. Anche tali edifici servivano per la sosta delle greggi, e in essi si espletavano le operazioni di conta dei capi ed esazione dei tributi.\nDel tutto diversi erano i cosiddetti riposi, ossia i ricoveri temporanei situati lungo le grandi direttrici di marcia costituite dai tratturi e dai tratturelli."}
{"id": "765927", "revid": "1318658", "url": "https://it.wikipedia.org/wiki?curid=765927", "title": "Geri del Bello", "text": "Biografia.\nFiglio di Bello e cugino di Alighiero II, il padre di Dante, di lui si hanno menzioni in documenti del 1266 e del 1276. Venne inoltre processato in contumacia a Prato per rissa e percosse nel 1280.\nDante, in Inf. XXIX (vv. 13-39), dice che fu ucciso e che la sua morte, all'epoca del viaggio ultraterreno (settimana santa del 1300) non era ancora stata vendicata. Non si hanno fonti documentali di questo assassinio, ma i figli di Dante, nel commento all'opera paterna, indicarono come fosse responsabile dell'omicidio un componente della famiglia Sacchetti (un tale Brodaio Sacchetti) e che il suo omicidio non fu vendicato privatamente (secondo l'uso ampiamente tollerato dai regolamenti comunali dell'epoca) fino al 1310 circa, mentre risale al 1342 un documento di pacificazione tra gli Alighieri e i Sacchetti.\nDante lo pose tra i seminatori di discordia nella nona bolgia dell'ottavo cerchio, ma non lo incontr\u00f2: nella narrazione egli si attarda a cercarlo tra i dannati perch\u00e9 sa che si trova l\u00ec, ma Virgilio lo invita a desistere perch\u00e9 lo ha gi\u00e0 visto allontanarsi dopo aver riconosciuto Dante e averlo indicato minacciosamente con il dito, irato per la mancata vendetta che la sua consorteria tardava a compiere: nella scena Dante dimostra di capire le richieste di Geri, ritenendole quindi come valide, ma non ha alcun rimorso personale circa l'evento, considerando egli la violenza privata un atto tutto sommato deprecabile."}
{"id": "765930", "revid": "77358", "url": "https://it.wikipedia.org/wiki?curid=765930", "title": "Georg Iwanowitsch Gurdjieff", "text": ""}
{"id": "765933", "revid": "287204", "url": "https://it.wikipedia.org/wiki?curid=765933", "title": "Rita Koban", "text": ""}
{"id": "765936", "revid": "287204", "url": "https://it.wikipedia.org/wiki?curid=765936", "title": "Georges Ivanovic Gurdjieff", "text": ""}
{"id": "765939", "revid": "190578", "url": "https://it.wikipedia.org/wiki?curid=765939", "title": "Tony Fusaro", "text": "Biografia.\nTony Fusaro, assieme a Dan Peterson, \u00e8 responsabile del lancio dello sport-spettacolo in Italia, grazie alle reti Fininvest. Con un approccio all'apparenza molto serio, Fusaro inventa, per le diverse mosse della disciplina, tutta una serie di nomi, tra le quali si distinguono, il \"Laccio californiano\", la \"Svastica\", il \"Volo d'angelo\" e lo \"Spaccacervello\". Nelle telecronache affermava di essere presente al \"Nippon Budokan\" di Tokyo, cosa non vera: infatti il suo era un lavoro di commento su eventi acquistati e registrati.\nNegli anni ottanta fu titolare della societ\u00e0 di doppiaggio Tony Fusaro &amp; C. con sede a Roma. Oltre a doppiare, ha recitato in diversi film in parti secondarie.\nScomparso dalle scene, si diffuse la voce che fosse morto, voce .\nVita privata.\n\u00c8 sposato con la collega Cristina Piras."}
{"id": "765943", "revid": "77358", "url": "https://it.wikipedia.org/wiki?curid=765943", "title": "Gurdjieff", "text": ""}
{"id": "765944", "revid": "585241", "url": "https://it.wikipedia.org/wiki?curid=765944", "title": "Alighiero di Cacciaguida", "text": "Biografia.\nAlighiero era quindi padre di Bellincione, padre a sua volta di Alighiero II e nonno di Dante. Da lui la famiglia inizi\u00f2 a chiamarsi degli Alighieri.\nNon si conoscono molte notizie storiche sulla sua biografia. Appare ancora vivo in un documento del 14 agosto 1201, ma Dante probabilmente lo credeva morto prima del 1200, se dice che si trova in Purgatorio tra i superbi da pi\u00f9 di cento anni (essendo il viaggio immaginario del poeta svoltosi nel 1300)."}
{"id": "765946", "revid": "113862", "url": "https://it.wikipedia.org/wiki?curid=765946", "title": "Psav", "text": ""}
{"id": "765947", "revid": "1793900", "url": "https://it.wikipedia.org/wiki?curid=765947", "title": "Unione dei comuni del Frignano", "text": "L'Unione dei comuni del Frignano \u00e8 composta da dieci comuni situati nel territorio del Frignano, in provincia di Modena: Pavullo nel Frignano (sede amministrativa), Fanano, Fiumalbo, Lama Mocogno, Montecreto, Pievepelago, Polinago, Riolunato, Serramazzoni e Sestola. L'unione \u00e8 subentrata dal 1\u00ba gennaio 2014 alla precedente comunit\u00e0 montana istituita con Decreto del Presidente della Giunta della Regione Emilia Romagna n. 49 del 27 febbraio 2009.\nDa dicembre 2016 il presidente dell'Unione dei Comuni del Frignano \u00e8 Leandro Bonucchi, sindaco di Montecreto. La superficie totale dell'unione \u00e8 di 689,53\u00a0km\u00b2, gli abitanti complessivi sono 40.929.\nNote.\n3. Leandro Bonucchi Presidente: http://gazzettadimodena.gelocal.it/modena/cronaca/2016/12/21/news/unione-leandro-bonucchi-stasera-eletto-presidente-1.14604973?ref=search"}
{"id": "765948", "revid": "729019", "url": "https://it.wikipedia.org/wiki?curid=765948", "title": "Adolphe Hanoteau", "text": "Biografia.\nFiglio di un ispettore della navigazione della Loira con sede a Decize, studi\u00f2 dapprima al collegio reale di Moulins, e successivamente all'\u00c9cole polytechnique, la scuola d'eccellenza dell'esercito, da cui usc\u00ec nel 1832 nell'arma del Genio. Nel 1830 la Francia aveva intrapreso l'avventura coloniale in Algeria, ed \u00e8 in questo paese che egli svolse gran parte della sua carriera militare.\nNel 1845 arriv\u00f2 in Algeria col grado di capitano del Genio, ma gi\u00e0 nel 1846 pass\u00f2 all'ufficio degli \"Affari Arabi\", in cui ebbe modo di sviluppare i propri interessi linguistici apprendendo e praticando sia l'arabo che il berbero. Dopo avere partecipato (1847) ad alcuni scontri militari, e dopo un breve periodo a Parigi, dal 1853 fece ritorno in Algeria ove rimase quasi ininterrottamente fino alla fine della sua carriera (1878). Di seguito le tappe salienti della sua esperienza militare:\nAdolphe Hanoteau ebbe tre figli, che si illustrarono anch'essi nella carriera militare e negli studi scientifici:\nOpere scientifiche.\nAccanto alla carriera militare, Adolphe Hanoteau coltiv\u00f2 anche una passione scientifica che lo port\u00f2 a scrivere diverse opere ancor oggi fondamentali sulle popolazioni del Nordafrica.\nIl suo primo lavoro \u00e8 una grammatica completa della lingua cabila (1858), elaborata con la collaborazione dell'interprete Si Said ou Ali (nato a Ighil Ouammas nel 1829). \u00c8 la prima grammatica di questo parlare berbero, e nonostante il secolo e mezzo trascorso dalla sua pubblicazione mantiene tuttora un interesse non trascurabile per gli studi su questa lingua. La grammatica non si limita ai parlari della Cabilia, ma contiene anche numerosi confronti con le altre variet\u00e0 di berbero, in particolare il tuareg, di cui vengono anche pubblicate alcune brevi iscrizioni in caratteri tifinagh, tra le prime ad essere conosciute.\nIl suo lavoro successivo (1860) \u00e8 una grammatica completa della lingua dei Tuareg, da lui scritta in gran parte con l'ausilio di Salem ag Mohammed, ex-schiavo della trib\u00f9 degli Isaqqamaren (che per la verit\u00e0 era di madrelingua Hausa), le cui informazioni pot\u00e9 verificare nel 1858 approfittando del passaggio a Laghouat e poi ad Algeri di alcuni nobili \"Imushagh\" (i loro nomi erano Bedda ag Idda, R'othman ag Elhadj Bekri, Mokhammed Ab\u00e9ki e Titi; appartenevano tutti alla trib\u00f9 degli Ifour'as dell'Azger). Molto vivida la descrizione del suo incontro con i primi \"veri\" tuareg dopo questo studio a tavolino con un unico parlante, per giunta non nativo:\nConfermando il proprio interesse per il complesso del berbero, al di l\u00e0 delle singole variet\u00e0, Hanoteau produsse anche una cartina, annessa a questo lavoro, in cui erano indicate le localit\u00e0 dell'Algeria in cui si parlava il berbero, con una elencazione analitica delle zone berberofone regione per regione. Tale cartina \u00e8 oggi di estrema importanza per permettere di valutare l'evoluzione della situazione linguistica in Algeria. Un dato importante, per esempio, \u00e8 l'esistenza di un sottile corridoio berberofono che univa la Cabilia e l'Aur\u00e8s, che oggi invece sono due \"isole\" berberofone separate tra loro.\nAnche se le due grammatiche furono un esempio di precisione e sistematicit\u00e0 tale da fornire un modello per molti lavori successivi, le opere che ancor oggi conservano un notevole valore scientifico sono soprattutto le due che egli dedic\u00f2 ai diversi aspetti della cultura della Cabilia: la raccolta di poesie popolari (1867) e il grande studio complessivo sulla regione in tre volumi (1872-73, in collaborazione con A. Letoureux).\nLa raccolta di \"Poesie popolari della Cabilia del Jurjura\" venne effettuata con l'ausilio del marabutto Si Moula n Ait Ameur, che essendo in grado di leggere e scrivere trascrisse le poesie in caratteri arabi, e gli forn\u00ec poi molte spiegazioni. La ricchezza dei dati raccolti in questo volume (53 poesie su 475 pagine) e la precisione di testi e traduzioni permette di avere un panorama quasi completo dei vari tipi di composizioni poetiche cabile del XIX secolo, che ancora oggi non \u00e8 stato messo a frutto adeguatamente con studi su forme e temi letterari ivi contenuti.\nInfine, il colossale lavoro su \"La Cabilia ed i costumi cabili\", redatto in collaborazione con il giurista Aristide Letourneux, consigliere alla corte di appello di Algeri, fu il frutto di lunghi anni di lavoro e costituisce il coronamento degli studi di Adolphe Hanoteau. Gi\u00e0 intorno al 1859 egli aveva cominciato a raccogliere materiali per un'opera che dapprincipio riteneva di modeste proporzioni, ma fu solo nel 1863, dopo aver fatto conoscenza con Letourneux, che concep\u00ec, insieme a quest'ultimo, il piano dell'opera e cominci\u00f2 a lavorare ad essa sistematicamente. Il lavoro prosegu\u00ec pi\u00f9 intensamente nel 1864 e 1865, e poi, con qualche rallentamento nei due anni successivi, venne finalmente concluso nel 1868 (la pubblicazione effettiva avvenne alcuni pi\u00f9 tardi per via di intralci non solo amministrativi: vi furono perfino gli eventi della Comune di Parigi che fecero disperdere il manoscritto). Nei tre volumi (recentemente riediti) vengono documentati con minuzia di particolari tutti gli aspetti della regione della Cabilia: dalla geologia alla flora e fauna, alla popolazione. Riguardo a quest'ultima, oltre alle statistiche, alle suddivisioni amministrative, alle risorse economiche, viene esaminato a fondo l'insieme delle norme che formano il diritto consuetudinario dei singoli villaggi e trib\u00f9. Due volumi su tre sono consacrati alla trattazione dei \"qanun\" cabili, 20 dei quali vengono presentati in traduzione integrale e una trentina in estratto. Sono documenti che Hanoteau raccolse dapprima in modo occasionale, poi in maniera sistematica, con l'appoggio anche dell'autorit\u00e0 militare, interessata a fissare per iscritto il diritto consuetudinario delle popolazioni locali. E grazie a questo lavoro oggi il diritto consuetudinario della Cabilia \u00e8 quello meglio conosciuto tra le popolazioni berbere del Nordafrica.\nTra i riconoscimenti che vennero tributati alla qualit\u00e0 delle sue opere scientifiche vi \u00e8 l'attribuzione del Prix Volney nel 1860 e la nomina, nel 1873, a membro corrispondente dell'Acad\u00e9mie des inscriptions et belles-lettres."}
{"id": "765951", "revid": "647919", "url": "https://it.wikipedia.org/wiki?curid=765951", "title": "Alaghiero di Bellincione", "text": ""}
{"id": "765963", "revid": "33689", "url": "https://it.wikipedia.org/wiki?curid=765963", "title": "Censorino (usurpatore)", "text": "L'esistenza di questo usurpatore \u00e8 attestata solo dalla \"Historia Augusta\", che lo include nella lista dei Trenta Tiranni.\nVeterano della campagna persiana di Valeriano, Censorino si sarebbe rivoltato nel 269-270, quando si proclam\u00f2 imperatore prima di essere ucciso dai propri uomini, a causa della disciplina troppo rigida loro imposta; sarebbe poi stato seppellito a Bologna. Sebbene gli venga attribuito un \"cursus honorum\" ragguardevole (includente due consolati, due prefetture del pretorio, quattro proconsolati e altre), non vi \u00e8 traccia storica di questo individuo."}
{"id": "765970", "revid": "1656773", "url": "https://it.wikipedia.org/wiki?curid=765970", "title": "Frank Abagnale", "text": "\u00c8 stato attivo per cinque anni durante gli anni sessanta; in seguito \u00e8 diventato consulente finanziario. Durante i suoi anni da falsario, incass\u00f2 2,5 milioni di dollari in 26 paesi, utilizzando pi\u00f9 di otto diversi nomi inventati. Oggi dirige la \"Abagnale &amp; Associates\", una compagnia di assistenza per frode finanziaria. Su di lui \u00e8 stato girato da Steven Spielberg nel 2002 il film \"Prova a prendermi\" (\"Catch Me if You Can\") dove Abagnale \u00e8 interpretato da Leonardo DiCaprio, oltre ad un musical di Broadway nel 2008.\nBiografia.\nI primi anni.\nFrank William Abagnale Jr. nacque a New Rochelle il 27 aprile 1948, terzo di quattro figli (due fratelli e una sorella). Suo padre Frank William Abagnale Sr. era statunitense di origine italiana, mentre sua madre Paula era francese. Il padre, cittadino benestante, molto appassionato di politica e teatro, fu un punto di riferimento per Frank. Cresciuto nella Contea di Westchester dello Stato di New York, Frank frequent\u00f2 prima la Iona Grammar School e poi la Iona Preparatory School, diplomandosi nel 1966.\nLa prima truffa.\nLa sua prima truffa fu all'et\u00e0 di 15 anni, ai danni del padre, che gli diede una carta di credito della \"Mobil\" per pagare il carburante e un camion per aiutarlo a recarsi al lavoro part-time. Frank utilizz\u00f2 la carta per acquistare nelle stazioni di servizio pneumatici, batterie ed altri articoli relativi alle auto e poi chiese agli addetti delle stazioni di dargli dei contanti in cambio dei prodotti. In definitiva, riusc\u00ec a sottrarre dalla carta di credito del padre circa dollari.\nFrode bancaria.\nNel 1964, quando aveva 16 anni, i suoi genitori divorziarono; quando gli fu chiesto con quale genitore avrebbe preferito vivere, scapp\u00f2. Vivendo da solo a New York dopo essere scappato, divenne noto come \"\"Big Nale\", poi semplicemente come \"Big\"\". Decise di sfruttare il suo aspetto maturo e di modificare la sua patente (che negli Stati Uniti \u00e8 anche il documento d'identit\u00e0 principale) in modo da risultare dieci anni pi\u00f9 grande per ottenere un lavoro. Comunque, Frank impar\u00f2 presto che pi\u00f9 istruzione si ha, pi\u00f9 si viene pagati. Cercando disperatamente di sopravvivere, cominci\u00f2 a cercare di fare soldi lavorando come una sorta di \"truffatore di fiducia\".\nIl primo atto di questa sua attivit\u00e0 fu quello di emettere assegni personali sul suo conto in rosso, cosa che scopr\u00ec essere possibile quando fu costretto a chiedere pi\u00f9 soldi di quanti ne avesse sul conto. Tuttavia, questo sistema funzionava solo per un breve periodo di tempo, fino a quando cio\u00e8, la banca non chiedeva di ripianare il debito contratto. Cos\u00ec continu\u00f2 ad aprire conti in altre banche a cui applicare la stessa frode cambiando, ogni tanto, identit\u00e0 per creare meno sospetti. Col tempo impar\u00f2 altri metodi di frode, come stamparsi assegni contraffatti per poi depositarli e convincere le banche a prestargli soldi sulla base della sua falsa ricchezza. I soldi, naturalmente, non si materializzavano mai quando le banche si accorgevano che gli assegni non venivano accettati. Uno dei suoi famosi trucchi consisteva nello stampare il suo numero di conto sui moduli vuoti della banca, poi rimettere questi moduli insieme agli altri, in modo che i soldi venissero comunque trasferiti sul suo conto invece che su quello dei legittimi proprietari. Raggiunse dollari con questo metodo prima di essere scoperto. Ma, prima che la banca iniziasse a mettersi sulle sue tracce, Frank aveva gi\u00e0 preso tutti i soldi e cambiato identit\u00e0.\nCattura e reclusione.\nFrank fu catturato a Montpellier, in Francia, nel 1969, quando un assistente della \"Air France\", col quale era stato in contatto in precedenza, lo riconobbe ed inform\u00f2 la polizia. Quando la polizia francese lo arrest\u00f2, tutti i 26 paesi nel quale aveva commesso una frode ne chiesero l'estradizione. Dopo un processo di soli due giorni, fu rinchiuso nella prigione di Perpignan, dove scont\u00f2 una prima condanna di un anno, poi ridotta a sei mesi. A causa delle pessime condizioni in cui versava all'epoca il carcere, rischi\u00f2 di morire in cella.\nFu quindi estradato in Svezia. Durante il processo per falsificazione, le sue accuse furono ridotte a truffa e frode. A seguito di un'altra condanna, scont\u00f2 altri sei mesi in una prigione di Malm\u00f6, dove venne a conoscenza della data del prossimo processo, che si sarebbe dovuto svolgere in Italia. Successivamente, un giudice svedese chiese ad un funzionario del Dipartimento di Stato degli Stati Uniti di revocare il suo passaporto. Senza un passaporto valido, le autorit\u00e0 svedesi furono legalmente obbligate a deportarlo negli Stati Uniti, dove fu condannato a 12 anni in una prigione federale per frode multipla.\nLa fuga.\nMentre veniva deportato negli Stati Uniti, Frank fugg\u00ec da un aereo di linea britannico Vickers VC10 durante la fase di atterraggio nell'Aeroporto Internazionale JFK di New York. Riusc\u00ec a scavalcare le recinzioni e a chiamare un taxi per la Grande Stazione Centrale. Dopo essersi fermato nel Bronx per cambiarsi e ritirare un mazzo di chiavi di una cassetta di sicurezza di una banca di Montr\u00e9al contenente dollari, Frank prese un treno diretto all'Aeroporto Internazionale di Montr\u00e9al-Dorval per acquistare un biglietto con destinazione San Paolo, Brasile, un paese che non aveva accordi di estradizione con gli Stati Uniti. Dopo una telefonata ad una convenience store della \"Mac's Milk\", mentre era in fila alla biglietteria, fu riconosciuto ed arrestato da un agente della Royal Canadian Mounted Police e consegnato alla polizia doganale degli Stati Uniti. In attesa di un nuovo processo, Frank fu mandato nello United States Penitentiary di Atlanta, in Georgia, dal quale riusc\u00ec a fuggire nell'aprile del 1971. Successivamente fu recuperato a Washington da due detective del NYPD.\nImpieghi legittimi.\nNel 1974, dopo aver scontato meno di sette anni della sua condanna a 12 anni presso il Federal Correctional Institution di Petersburg, in Virginia, il governo federale degli Stati Uniti lo rilasci\u00f2 a condizione che aiutasse senza retribuzione le autorit\u00e0 federali ad indagare sui crimini commessi da falsari e truffatori. Non volendo tornare dalla sua famiglia a New York, scelse come luogo di libert\u00e0 vigilata Houston.\nDopo il suo rilascio Frank prov\u00f2 vari lavori, tra cui cuoco, droghiere e proiezionista cinematografico, venendo tuttavia licenziato dalla maggior parte di essi per non aver rivelato il suo passato da criminale. Trovando insoddisfacenti tutti quei lavori che era stato in grado di ottenere, decise di iniziare una vita legittima come consulente finanziario fondando a Tulsa, in Oklahoma, la \"Abagnale &amp; Associates\", societ\u00e0 che gli ha permesso di arricchirsi e di andare a vivere dopo 25 anni con la moglie Kelly e i suoi tre figli Scott, Chris e Sean a Daniel Island, vicino a Charleston, in Carolina del Sud.\nFrank Abagnale oggi.\nFrank continua ancora oggi a fornire consulenze finanziarie all'FBI, col quale \u00e8 rimasto legato da pi\u00f9 di 40 anni, insegnando e tenendo conferenze nella sua accademia e nei suoi uffici presenti in tutto il territorio degli Stati Uniti.\nFrank apparve per la prima volta in televisione nel 1977 nel quiz \"To Tell the Truth\" insieme a due concorrenti che si presentavano nelle sue stesse vesti, l'uno un prete cattolico e l'altro un produttore di attrezzature di polizia, ma non \u00e8 stato riconosciuto dalla giuria. Sempre negli anni '70 apparve tre volte come ospite a \"The Tonight Show\", venendo intervistato in un'occasione dal presentatore George Carlin.\nAll'inizio degli anni '90 fu ospite ricorrente nella serie televisiva britannica \"The Secret Cabaret\", prodotta da Open Media per Channel 4. Il format era incentrato sulla magia e sulle illusioni e Frank era un esperto che mostrava vari trucchi del suo settore.\nNel 2002 il libro autobiografico di Frank Abagnale, \"Catch Me If You Can\", \u00e8 stato trasposto da Steven Spielberg nel film \"Prova a prendermi\", con l'attore Leonardo DiCaprio nei panni di Frank. Lo stesso Frank Abagnale in persona ha fatto un'apparizione in un cameo del film, nelle vesti di un ufficiale della polizia francese che prende in custodia DiCaprio. Nella pellicola l'attore Tom Hanks interpreta Carl Hanratty, personaggio basato sul vero agente dell'FBI Joseph Shea, che cambi\u00f2 il destino di Frank Abagnale e rimase suo stretto amico nonch\u00e9 collega in ambito lavorativo fino alla sua stessa morte. Da tale film ha avuto origine nel 2011 il musical \"Catch Me If You Can\", con Aaron Tveit che interpreta Frank Abagnale. Il musical ricevette quattro nomination ai Tony Award, inclusa una per il miglior musical; Norbert Leo Butz vinse il premio come miglior attore in un musical.\nNel 2007 Frank apparve brevemente come speaker nella serie televisiva \"The Real Hustle\", prodotta dalla BBC, parlando di varie truffe gestite da esperti truffatori.\nNel novembre del 2012 tenne un discorso sulla vulnerabilit\u00e0 degli anziani alle frodi presso il Senato degli Stati Uniti, sostenendo l'uso dei social security number per l'identificazione inclusi nelle card della \"Medicare\".\nNel 2015 \u00e8 stato nominato AARP Fraud Watch Ambassador per aiutare \u00aba fornire programmi online e forum della comunit\u00e0 per educare i consumatori sui modi per proteggersi dal furto di identit\u00e0 e dalla criminalit\u00e0 informatica\u00bb. Nel 2016 apparve in uno spot televisivo per IBM, mentre nel 2017 nel programma \"Talks at Google\".\nNel 2018 gest\u00ec il podcast AARP \"The Perfect Scam\" sull'operato dei truffatori ed apparve a Miami nella conferenza \"Blockchain Nation\", sponsorizzata dall'American Renewable Energy Corporation, dove parl\u00f2 della tecnologia \"blockchain\".\nDal 1980 al 2019 Frank ha scritto alcune opere (\"Catch Me if You Can\", 1980; \"The Art of the Steal\", 2001; \"Real U Guide to Identify Theft\", 2004; \"Stealing Your Life\", 2007; \"Scam Me If You Can\", 2019), tra cui un'autobiografia (\"Catch Me if You Can\"), dalla cui vendita ha ricavato pi\u00f9 di 20 milioni di dollari."}
{"id": "765971", "revid": "125704863", "url": "https://it.wikipedia.org/wiki?curid=765971", "title": "Bim bum bam (programma televisivo)", "text": "Bim bum bam \u00e8 stato un programma televisivo pomeridiano della televisione italiana, trasmesso dal 1981 al 2002, di genere contenitore e destinato ai bambini e ai ragazzi.\nInizialmente trasmesso sull'emittente televisiva del gruppo Rusconi, Antenna Nord, il programma divenne dal 3 gennaio 1982 parte del palinsesto di Italia 1, nuova emittente di Rusconi poi acquisita dalla Fininvest di Silvio Berlusconi nel 1983 che mantenne il programma nel palinsesto della rete fino al 1991 quando pass\u00f2 su Canale 5 dove venne trasmessa fino al 1997 quando ritorn\u00f2 su Italia 1 fino alla chiusura del programma nel 2002. La trasmissione fu sempre posizionata nella fascia tra le 16 e le 18, che ha mantenuto dall'esordio fino alle ultime stagioni con piccole variazioni mentre nei mesi estivi andava in onda in forma ridotta con repliche di varie serie animate senza interventi in studio.\nIl contenitore lanci\u00f2 soprattutto cartoni animati (tra cui: \"I Puffi\", \"Scuola di polizia\", \"The Real Ghostbusters\", \"Tazmania\", \"L'ispettore Gadget\", \"Tartarughe Ninja\", \"Batman\", \"Snorky\", \"Conte Dacula\", \"The Mask\", \"La fabbrica dei mostri\" e \"Chi la fa l'aspetti\"), oltre che anime (come \"Sailor Moon\", \"Holly e Benji\", \"Candy Candy\", \"\u00c8 quasi magia Johnny\", \"Piccoli problemi di cuore\", \"Kiss Me Licia\", \"L'incantevole Creamy\", \"Mila e Shiro\" e \"Il Tulipano Nero\").\nStoria.\nLa nascita e il periodo Rusconi (1981-1982).\nLa prima edizione del programma venne trasmessa dal 4 ottobre 1981 fino a dicembre dello stesso anno su Antenna Nord, emittente milanese che irradiava le sue trasmissioni in buona parte del nord Italia.\nCon la nascita di Italia 1, il 3 gennaio 1982, la trasmissione and\u00f2 in onda alle ore 16:30 come semplice contenitore di cartoni animati e anime senza nessun intermezzo. Il 13 settembre 1982, l'inizio della trasmissione fu anticipato alle ore 16:00 e vennero inseriti, fra un cartone e l'altro, alcuni intermezzi condotti da Sandro Fedele, Marina Morra e Paolo Bonolis, tutti e tre provenienti da \"3, 2, 1... contatto!\", trasmissione per ragazzi della Rai andata in onda con successo negli anni precedenti; nelle loro apparizioni, i tre conduttori indossavano delle tute grigie con piccole scritte colorate sul petto. Inizialmente, in alcune regioni italiane (Italia 1 all'epoca era un circuito televisivo che, per la propria trasmissione, si appoggiava a varie emittenti locali), gli intermezzi trasmessi non erano quelli prodotti dagli studi di Milano con i tre presentatori sopracitati che comparivano comunque nella maggior parte delle regioni ma altri, di produzione locale con dei presentatori diversi: ad esempio nel Lazio erano condotti da un'esordiente e allora sconosciuta Marta Flavi mentre in Campania vedevano invece protagonisti Teresa Iaccarino e il pupazzo Uffi\nIl passaggio alla Fininvest nel 1983.\nCol passaggio di Italia 1 dal gruppo Rusconi alla Fininvest il 1\u00ba gennaio 1983, il programma fu soggetto a un drastico cambiamento che vide Alessandra Valeri Manera, responsabile della programmazione per ragazzi delle reti Fininvest, nominata come autrice e produttrice esecutiva del programma; ella sostitu\u00ec Sandro Fedele e Marina Morra con Licia Col\u00f2 e Uan, un pupazzo creato ed animato dal Gruppo 80 e doppiato da Giancarlo Muratori, cane antropomorfo che venne rappresentato come un bambino pestifero e dispettoso, che divenne subito molto popolare tra il pubblico infantile; il pupazzo, nei primi tempi, promuoveva anche diversi prodotti all'interno della trasmissione. Giancarlo Muratori, con la sua voce fuori campo, dava vita inoltre ad altri due personaggi: \"La Signora Regia\" e il cattivissimo produttore \"Signor Brandolin\" che terrorizzava i conduttori, in particolar modo Bonolis.\nAlla fine della stagione 1984\u20131985 Licia Col\u00f2 lasci\u00f2 la trasmissione per andare a condurre nell'autunno seguente il contenitore \"Buona Domenica\", venendo sostituita nella stagione seguente (9 settembre 1985-28 giugno 1986) da Manuela Blanchard.\nLe edizioni condotte dalla coppia Bonolis-Blanchard insieme a Uan ebbero un notevole successo di pubblico, grazie agli sketch comici come quelli dedicati alla finta telepromozione della \"caciotta Fetecchia\", lo spazio dedicato a \"Uanathan - Dimensione Avventura\" (parodia di \"Jonathan - Dimensione avventura\"), dialoghi surreali tra i tre protagonisti e l'angolo della posta, filo diretto con i giovanissimi spettatori che inviavano lettere e disegni. Nel 1986 il programma ricevette il Telegatto come \"miglior programma per ragazzi\" (lo vinse anche in seguito altre tre volte).\nA partire dalla stagione 1987-1988 il programma, oltre al tradizionale appuntamento quotidiano del pomeriggio (dal luned\u00ec al sabato alle 16:00), ottenne anche un appuntamento in onda la domenica mattina. Nella stagione 1989-1990 ad affiancare Paolo Bonolis e Manuela Blanchard alla conduzione arrivarono anche Debora Magnaghi (gi\u00e0 conduttrice di un altro programma per ragazzi della Fininvest, \"Ciao Ciao\"), Carlo Sacchetti e Carlotta Pisoni Brambilla. Inoltre nella stessa stagione, Uan venne affiancato da un altro pupazzo di pezza: Ambrogio (sempre animato dal Gruppo 80 e doppiato da Daniele Demma), dalle fattezze di un animale indefinito, che per\u00f2 non ottenne la stessa popolarit\u00e0 di Uan.\nGli anni 1990.\nNella stagione 1990-1991, Paolo Bonolis abbandon\u00f2 il programma per dedicarsi ad altre trasmissioni, e al suo posto arrivarono Marco Bellavia, Roberto Ceriotti e il piccolo Alessandro Gobbi; tutto questo nuovo gruppo venne definito in seguito \"La gang di Bim Bum Bam\".\nIn quella stessa stagione (24 settembre 1990-29 giugno 1991) fu stipulato un accordo con la casa produttrice di giochi da tavolo MB, che dur\u00f2 fino al 1996 e che prevedeva per lo sponsor uno spazio autonomo all'interno della trasmissione attraverso delle gare tra due o pi\u00f9 squadre di bambini, che si disputavano sulla base delle regole dei giochi in scatola prodotti dall'azienda americana (\"Spago Spaghetti\", \"Indovina Chi?\", \"Forza quattro\", \"Hotel\", \"Frega la strega\" e molti altri) e che avevano come scenografie degli ingigantimenti degli stessi giochi, ribattezzati per l'occasione \"Indovinate chi \u00e8\", \"La spaghettata\", \"Super Forza 4\" e cos\u00ec via (questo metodo fu usato anche dalla trasmissione \"Ciao Ciao\", e ci fu un accordo simile anche per i giochi prodotti dalla Mattel e quelli della Clementoni). Tali spazi andavano in onda soprattutto nei periodi pre-natalizi per invogliare i bambini a chiedere i giochi da tavolo reclamizzati come regalo di Natale, e le versioni in scatola dei giochi proposti di volta in volta dal programma ebbero tutte ottime vendite.\nInoltre, a partire dal 7 gennaio 1991, il programma abbandon\u00f2 Italia 1, per decisione dei dirigenti Fininvest di dedicare la fascia pomeridiana della rete giovanile al pubblico degli adolescenti, e si trasfer\u00ec sull'ammiraglia Canale 5, sempre nella stessa fascia oraria (dalle 16:00 alle 18:00); l'appuntamento della domenica mattina rimase su Italia 1. Dal gennaio al settembre del 1991, il programma si allung\u00f2 di un'ora (si concludeva alle 19:00 invece che alle 18:00), a seguito del temporaneo spostamento del game-show \"Ok, il prezzo \u00e8 giusto!\" nella fascia di mezzogiorno.\nInoltre, sempre nei primi anni novanta, iniziarono ad essere trasmessi, tra un cartone e l'altro, anche dei \"mini sceneggiati\" che molte volte erano delle parodie di famose serie televisive (\"Batman\", \"Hulk\", \"Perry Mason\") oppure erano ambientati in altre epoche storiche (sempre per\u00f2 aventi un carattere comico) come ad esempio \"Ilse, la regina dimenticata\", \"La storia dell'antica Roma\" o \"La storia dell'antica Grecia\"; tali mini-sceneggiati erano composti da 25-30 puntate ed ogni singolo episodio durava 5-10 minuti. Tali mini-sceneggiati erano interpretati, a turno, dai conduttori del programma, affiancati molte volte anche dai conduttori degli altri programmi per ragazzi delle reti Fininvest di quel periodo (\"Ciao Ciao\", \"Ciao Ciao Mattina\") e da vari doppiatori milanesi (come Giovanni Battezzato e Pietro Ubaldi) delle cooperative che curavano le edizioni italiane dei cartoni animati e anime trasmessi all'interno del programma.\nIn questo periodo inizi\u00f2 il graduale abbandono della conduzione anche da parte della conduttrice Manuela Blanchard, sempre meno presente nelle puntate quotidiane (come realizzatrice di brevi documentari sui parchi naturali e sui monumenti italiani, ad esempio castelli, reggie e palazzi) ma conduttrice per alcune stagioni dell'edizione della domenica mattina, in onda su Italia 1 al mattino. Nello stesso periodo (13 settembre 1993-1\u00ba ottobre 1994), la trasmissione fu anticipata (ma solo al sabato) per un anno dal contenitore \"A tutto Disney\", condotto da Irene Ferri affiancata da Riccardo Rossi ed in seguito da Riccardo Salerno, con la trasmissione dei cartoni animati \"Ecco Pippo!\", \"Bonkers gatto combinaguai\", \"La sirenetta - Le nuove avventure marine di Ariel\" e i classici Disney. Nel 1996 il cast del programma fu colpito da un lutto: Giancarlo Muratori, voce di Uan, mor\u00ec a causa di un tumore e il doppiaggio del pupazzo viene affidato a Pietro Ubaldi. Sempre in quella stagione si registr\u00f2 pure la defezione di Alessandro Gobbi.\nIl 31 marzo 1997 l'edizione quotidiana del pomeriggio del programma torn\u00f2 su Italia 1, lasciando spazio su Canale 5 a trasmissioni capaci di catturare un pubblico pi\u00f9 adulto. Dopo anni di successi, la trasmissione, a partire dalla stagione 1998-1999, a causa dei sempre pi\u00f9 crescenti tagli al suo budget, inizi\u00f2 ad essere progressivamente svuotata di tutti i suoi intermezzi interni; in questa stagione tali intermezzi avevano un unico filo narrativo in cui Marco Bellavia, assieme a Uan ed Ambrogio, era il conduttore di uno stralunato telegiornale fatto in casa che per\u00f2 aveva sempre molti problemi: dalla vicina di casa che disturbava sempre Bellavia nei momenti meno opportuni (Debora Magnaghi), agli inviati che si recavano sempre in luoghi sbagliati, confondendo la localit\u00e0 con un'altra dal nome simile (Carlo Sacchetti e Roberto Ceriotti), improbabili opinionisti (Carlotta Pisoni Brambilla) ed altri ancora: in questa stagione entr\u00f2 nel cast anche Giulia Franzoso (che conduceva contemporaneamente anche \"Ciao Ciao\") nel ruolo di una giornalista economica alquanto inesperta; tale formula venne ripresa anche nella successiva stagione 1999-2000, ma gli intermezzi vennero progressivamente e ulteriormente ridotti.\nGli anni 2000 e la fine.\nIl 17 gennaio 2000, infine, gli intermezzi furono cancellati del tutto e \"Bim Bum Bam\" torn\u00f2 ad essere, come all'inizio, un semplice contenitore di pi\u00f9 cartoni animati senza pi\u00f9 nessuno spazio interno (se non per le televendite); unico segno distintivo rimasto era la scritta in rosa \"Bim Bum Bam\", che appariva a sinistra dello schermo televisivo durante la messa in onda dei cartoni animati e anime (mentre fino al 1993 la scritta era in bianco e dal 1993 al 1997 era in verde). Nell'autunno del 2002, infine, Italia 1 rinomin\u00f2 lo spazio pomeridiano dedicato ai cartoni animati e anime Cartoon Uno, concludendo dunque definitivamente \"Bim Bum Bam\" (anche se in pratica la trasmissione era gi\u00e0 finita da due anni). Analoga sorte tocc\u00f2 alle due trasmissioni \"Ciao Ciao Parade\" (che nel 1998 aveva cambiato nome in \"Beniamino\" e nel marzo 2001 in \"Teen Toon Town\") e \"Ciao Ciao Mattina\", terminate rispettivamente nel 2002 e nel 2001.\nIn seguito i cartoni animati e anime trasmessi su Italia 1 cominciarono a essere intervallati da un intermezzo (pur sempre con la musica strumentale dell'ultima sigla di \"Bim Bum Bam\" in sottofondo) in cui la voce di Mauro Casciari annunciava il titolo e una breve descrizione della serie animata trasmessa subito dopo; dal 2005 tale annuncio venne sostituito dagli sketch del mimo Mr. Lui, sostituiti a loro volta nel 2009 dai bumper di \"6 come 6\". Infine, dal 2011 al 2014, ad introdurre le serie animate andavano in onda alcuni bumper e spot che pubblicizzavano il nuovo canale Italia 2 (come era gi\u00e0 stato fatto qualche anno prima per Boing).\nSpin-off.\nDal successo della trasmissione sono nati alcuni spin off a essa legati, come ad esempio la breve striscia \"Bim Bum Bam - ritorno da scuola\", trasmessa alle ore 13, durante la met\u00e0 degli anni ottanta, che era una sorta di \"anteprima\" del programma vero e proprio, in onda al pomeriggio. Anche quando il programma andava in onda in versione quotidiana su Canale 5, mantenne comunque una collocazione su Italia 1 che lo trasmetteva la domenica mattina (gi\u00e0 a partire dalla stagione 1987-1988), con la conduzione di Manuela Blanchard.\nL'11 dicembre 2016 il canale televisivo Mediaset Extra ha dedicato una lunga maratona televisiva al programma intitolata \"Bim Bum Bam Generation - Gli anni 80\", contenente alcune puntate appositamente montate delle edizioni comprese tra il 1985 e il 1989, tre puntate del telefilm \"Il meglio di Licia e i Bee Hive\" (antologia dei telefilm di Cristina D'Avena dedicati alla saga di \"Kiss Me Licia\"), alcuni cartoni animati e anime degli anni ottanta e il film adolescenziale \"Sposer\u00f2 Simon Le Bon\". Sono state prodotte inoltre delle inedite interviste ai diversi conduttori del format, che hanno ricordato il successo del programma e raccontato aneddoti sulle puntate, mentre il pupazzo Uan (interpretato da Pietro Ubaldi) introduceva le varie parti dello speciale. L'iniziativa ha ottenuto un notevole successo e suscitato l'interesse della critica televisiva e dei nuovi social media. La maratona \u00e8 stata rinnovata per altri due appuntamenti, contenentente vecchi filmati, alcuni telefilm, cartoni animati e anime degli anni ottanta e novanta, il 21 e il 28 maggio 2017.\nSigle della trasmissione.\nTra la fine degli anni ottanta ed i primi anni novanta le sigle della trasmissione furono girate nel parco divertimenti di Gardaland. La RTI Music, il 10 febbraio 2012, ha lanciato un CD nominato proprio \"Bim Bum Bam compilation\", contenenti le sigle del programma degli anni ottanta e novanta.\nConduttori.\nA parte Paolo Bonolis e Licia Col\u00f2, nessun altro membro di quella che venne definita \"La gang di Bim Bum Bam\" ha proseguito con successo la carriera di conduttore televisivo. Marco Bellavia che ha partecipato come assistente di Paola Perego alle edizioni 2001\u20132002 e 2002-2003 di \"Forum\"; sempre nel 2002 ha condotto il programma \"Robot Wars\" ed \u00e8 stato uno degli inviati del programma \"Stranamore\". Debora Magnaghi ha invece continuato la sua carriera di doppiatrice ed \u00e8 apparsa in alcune telepromozioni in onda sulle reti Mediaset. Roberto Ceriotti e Carlotta Pisoni Brambilla sono stati protagonisti di varie televendite trasmesse nelle reti Mediaset. Carlo Sacchetti, dopo aver preso parte ad alcune telepromozioni in onda su Canale 5, \u00e8 diventato autore di vari programmi televisivi delle reti Mediaset. Alessandro Gobbi, il bambino presente nelle edizioni dei primi anni novanta, \u00e8 diventato attore e doppiatore. Sandro Fedele \u00e8 diventato direttore del doppiaggio e adattatore presso una delle pi\u00f9 importanti societ\u00e0 di doppiaggio italiane, la CVD, nonch\u00e9 responsabile per Mediaset delle edizioni italiane di diverse serie televisive americane. Manuela Blanchard, che prima di arrivare a \"Bim Bum Bam\" era stata anche valletta del quiz \"Un milione al secondo\" e annunciatrice di Italia 1, \u00e8 da anni scomparsa dalla scene televisive cos\u00ec come Marina Morra (conduttrice della prima edizione del programma assieme a Paolo Bonolis e Sandro Fedele).\nUan era presente nelle varie edizioni come spalla dei conduttori. Il nome \u00e8 l'italianizzazione di \"One\", \"Uno\" in lingua inglese, ed era animato dal Gruppo 80 con la voce di Giancarlo Muratori ed in seguito, dopo la scomparsa di Muratori, con la voce di Pietro Ubaldi. Successivamente venne affiancato dal 1990 da un altro pupazzo, Ambrogio, con la voce di Daniele Demma.\nCristina D'Avena ha partecipato molto spesso al programma come guest star; nonostante non sia mai stata ufficialmente nel cast dei presentatori della trasmissione, \u00e8 stata una presenza fissa dal 1983 al 2000 prendendo parte agli sketch insieme ai conduttori, leggeva le lettere che arrivavano in trasmissione e in occasione delle pubblicazioni dei suoi nuovi album venivano allestiti interi blocchi del programma in cui la D'Avena si esibiva cantando tutte le sue nuove sigle.\nAscolti.\nEdizione 1990\u20131991: il quotidiano \"La Stampa\" rilev\u00f2 che la media della trasmissione nel febbraio 1991 era di 1.075.000 telespettatori e share del 13,69%.\nEdizione 1991\u20131992: un articolo del quotidiano \"La Stampa\" del marzo 1992 rilev\u00f2 che il momento pi\u00f9 visto della trasmissione era il cartone animato \"I Puffi\", con l'ascolto di 1.277.000 telespettatori e share intorno al 15%.\nEdizione 1992\u20131993: un articolo de \"La Stampa\" pubblic\u00f2 gli ascolti dei cartoni animati trasmessi all'interno della trasmissione, relativi al giorno di gioved\u00ec 4 marzo 1993: lo share nel totale individui era del 22%, e gli spettatori medi si aggiravano sui e oltre i 1.500.000. Nel dettaglio:\nEdizione 1996-1997 (Bim Bum Bam mattina): Il segmento orario che va dalle 7:00 alle 9:00 di Italia1 di Domenica 11 Maggio 1997, in cui era in onda la trasmissione, registrava un ascolto medio di 413.000 telespettatori con uno share del 14,92%"}
{"id": "765974", "revid": "767487", "url": "https://it.wikipedia.org/wiki?curid=765974", "title": "Hindenburg (film)", "text": "Hindenburg \u00e8 un film del 1975, diretto da Robert Wise. Si basa sull'incidente realmente accaduto il 6 maggio del 1937 al dirigibile zeppelin LZ 129 Hindenburg. \u00c8 uscito nelle sale il giorno di Natale del 1975.\nTrama.\nNel 1937 Hitler, a causa dell'embargo statunitense che limita l'importazione dell'elio \u00e8 costretto a gonfiare i dirigibili con l'idrogeno, di cui la Germania dispone ma che \u00e8 molto infiammabile e pericoloso, e per questo necessita delle materie prime fornite dall'azienda chimica americana Van Zandt. In Germania inoltre vi \u00e8 un gruppo di dissidenti che, per incrinare agli occhi del mondo la potenza tedesca, intende sabotare il dirigibile, facendolo esplodere al suo arrivo a New York con una bomba a tempo. Le storie personali dei passeggeri si incroceranno durante il viaggio e nella tragedia che si consumer\u00e0 al momento dell'esplosione."}
{"id": "765975", "revid": "7969", "url": "https://it.wikipedia.org/wiki?curid=765975", "title": "The Hindenburg", "text": ""}
{"id": "765976", "revid": "7969", "url": "https://it.wikipedia.org/wiki?curid=765976", "title": "Hindenburg (film 1975)", "text": ""}
{"id": "765977", "revid": "76963", "url": "https://it.wikipedia.org/wiki?curid=765977", "title": "Stephen Hough", "text": "Biografia.\nStudi e attivit\u00e0 concertistica.\nNato nella piccola cittadina di Heswall nella contea inglese del Cheshire, inizi\u00f2 lo studio del pianoforte a 5 anni. Ha studiato al Northern College of Music di Manchester e successivamente presso la prestigiosa Juilliard School di New York, sotto la guida di Heather Slade-Lipkin e Gordon Green.\nIn seguito alla vittoria 1983 al Concorso Pianistico Internazionale di Naumburg, ha iniziato una brillante carriera internazionale. Ha suonato sotto la direzione di artisti celebri tra cui C.Abbado, Ashkenazy, Dutoit, Gergiev, Rattle, Temirkanov, Levine, Salonen, N.J\u00e4rvi, V\u00e4nsk\u00e4 e con grandi orchestre (Chicago, Boston, New York, Londra).\nTiene recital pianistici nelle principali sale del mondo ed \u00e8 stato ospite di festival ta cui quelli di Salisburgo, Aspen, Edimburgo, i BBC Proms e tanti altri.\nEsegue anche musica da camera, collaborando con il cellista Steven Isserlis, il violinista Joshua Bell e con importanti quartetti (Cleveland, Emerson, Juilliard Quartet).\nRepertorio.\nPianista dotato di tecnica virtuosistica, ha inciso alcune decine di dischi per l'etichetta inglese Hyperion, ricevendo premi internazionali.\nSono da citare le sue interpretazioni di Rachmaninov e Camille Saint-Sa\u00ebns (concerti per pianoforte e orchestra), opere di Liszt e Federico Mompou.\nNel suo repertorio, oltre a Brahms, Mendelssohn, Franck, Schumann, Schubert figurano anche pagine poco conosciute di fine Ottocento, come i concerti per pianoforte e orchestra di Xaver Scharwenka e Emil Sauer.\n\u00c8 attivo anche come compositore, insegnante e autore di trascrizioni da concerto e spesso cura personalmente le note a commento delle proprie incisioni."}
{"id": "765981", "revid": "2042283", "url": "https://it.wikipedia.org/wiki?curid=765981", "title": "Fattore di Debye-Waller", "text": "Il fattore di Debye-Waller, noto anche come fattore B o fattore di temperatura, descrive la variazione dell'intensit\u00e0 di scattering (sia di raggi X, sia di neutroni) dovuta al moto termico degli atomi o al disordine del cristallo. I'agitazione termica introduce una dipendenza dalla temperatura nella condizione di diffrazione di von Laue, basata invece su atomi fissi. Si pu\u00f2 allora scrivere la relazione:\nnella quale \"I\" \u00e8 l'intensit\u00e0 risultante attenuata, \"I\"0 l'intensit\u00e0 della sorgente, G \u00e8 un vettore del reticolo reciproco, e formula_2 \u00e8 la media temporale dell'ampiezza quadratica dell'oscillazione termica degli atomi. \u00c8 possibile stimare questa grandezza ottenendo la dipendenza dalla temperatura dell'intensit\u00e0 dei picchi di diffrazione. Se ipotizziamo piccole oscillazioni armoniche indipendenti e sfruttiamo il teorema di equiripartizione dell'energia, otteniamo che la media temporale dell'ampiezza quadratica dell'oscillazione termica degli atomi \u00e8 pari al rapporto tra la costante di Boltzmann moltiplicata per la temperatura e la massa dell'atomo (supponiamo di avere atomi tutti della stessa specie) moltiplicata per il quadrato della pulsazione armonica. \nRiflessioni di Bragg di ordine maggiore, risultanti da multipli pi\u00f9 grandi del vettore del reticolo reciproco, sono, in apparenza, attenuati maggiormente."}
{"id": "765984", "revid": "337", "url": "https://it.wikipedia.org/wiki?curid=765984", "title": "Jacques Deridda", "text": ""}
{"id": "765986", "revid": "30610", "url": "https://it.wikipedia.org/wiki?curid=765986", "title": "R U Still Down?", "text": ""}
{"id": "765988", "revid": "33689", "url": "https://it.wikipedia.org/wiki?curid=765988", "title": "Tito (usurpatore)", "text": "Tito \u00e8 il ventinovesimo dei Trenta Tiranni elencati nella \"Historia Augusta\", ma \u00e8 anche citato da Erodiano. Fu tribuno dei Mori, ma fu deposto da Massimino e trasferito a un incarico civile. Dopo che la rivolta di Magno fu debellata, Tito temette per la propria vita, e prese il potere con riluttanza, venendo obbligato ad accettare il trono dai propri soldati. Govern\u00f2 per sei mesi, e la \"Historia\" afferma che merit\u00f2 lodi sia in patria che all'estero, ma alla fine Massimino soppresse la rivolta, uccidendo Tito.\nUn fatto notevole riportato riguarda la moglie di Tito, Calpurnia dei Cesonii, che era stata una sacerdotessa la cui statua, in marmo e bronzo dorato, era collocata nel Tempio di Venere. Si diceva che possedesse le perle appartenute a Cleopatra, e un piatto di argento da trentacinque chili, con istoriate le vicende della sua importante famiglia."}
{"id": "765994", "revid": "767487", "url": "https://it.wikipedia.org/wiki?curid=765994", "title": "Spy Game", "text": "Spy Game \u00e8 un film del 2001 diretto da Tony Scott.\nTrama.\nNathan Muir \u00e8 un agente operativo della CIA che, come dicono i suoi capi, \"ha sempre portato a termine la sua missione\", con qualunque mezzo e a qualunque costo, in nome del \"bene supremo\": la difesa degli interessi statunitensi nel mondo. Ma siamo ormai nel 1991 e la fine della guerra fredda ha portato gli USA a focalizzare i propri obiettivi strategici su altri punti di tensione del pianeta.\nLui \u00e8 ormai giunto al termine della carriera e sogna di ritirarsi \"in un posto caldo\" da acquistare con i \"risparmi di una vita\", ma proprio l'ultimo giorno prima della pensione Tom Bishop, un agente dell'Agenzia che Nathan ha reclutato 16 anni prima mentre era ancora un giovane soldato in Vietnam, si mette nei guai. Bishop ha cercato di far evadere da una prigione cinese una donna occidentale che vi \u00e8 reclusa, senza riuscirci e venendo anche lui imprigionato e torturato.\nNella sede della CIA, a Langley, Muir partecipa alle riunioni di una unit\u00e0 di crisi che cerca una soluzione alla imbarazzante vicenda. I capi dell'Agenzia non vogliono per\u00f2 dirgli come stanno effettivamente le cose, ma Muir le intuisce: Bishop verr\u00e0 abbandonato al proprio destino per non creare un caso internazionale che possa compromettere un importante accordo commerciale fra USA e Cina. Nel frattempo ricostruisce il suo rapporto con Bishop, dal primo incontro durante la guerra del Vietnam nel 1975 e il susseguente reclutamento nella Germania Ovest nel 1976 sino a una sanguinosa operazione durante la guerra civile in Libano nel 1985 che li separer\u00e0 definitivamente.\nLa donna rinchiusa nella prigione \u00e8 Elizabeth Hadley, una rivoluzionaria irlandese conosciuta a Beirut, della quale Bishop si \u00e8 innamorato e che Muir ha fatto rapire e incarcerare dai cinesi con un duplice scopo: quello di fornire loro uno dei colpevoli della morte del figlio di un importante esponente del governo di Pechino, avvenuta in un attentato al quale lei ha partecipato, e inoltre per allontanarla dal \"discepolo\". Sentendosi in colpa per aver sottovalutato i sentimenti di Bishop verso la donna, Muir rinuncer\u00e0 ai \"risparmi di una vita\" per liberare il suo amico con un'azione \"privata\" da lui costruita all'interno della CIA in 24 ore.\nIspirazione.\nSecondo alcune fonti, il finale del film \u00e8 ispirato al celebre romanzo di Fred Uhlman \"L'amico ritrovato\".\nDediche.\nIl film \u00e8 dedicato ad Elizabeth Jean Scott, madre del regista, deceduta nel 2001. Sempre a lei Ridley Scott, fratello di Tony, ha dedicato nello stesso anno \"Black Hawk Down - Black Hawk abbattuto\"."}
{"id": "765995", "revid": "78273", "url": "https://it.wikipedia.org/wiki?curid=765995", "title": "Civico Museo Revoltella", "text": ""}
{"id": "765999", "revid": "767487", "url": "https://it.wikipedia.org/wiki?curid=765999", "title": "Rozz Williams", "text": "Biografia.\nPrimi anni.\nNasce in una famiglia di anabattisti del sud degli Stati Uniti, dove riceve una rigida educazione religiosa. Cresce ascoltando la musica di David Bowie, Roxy Music, T. Rex, Alice Cooper, Iggy Pop, Velvet Underground e The New York Dolls. Verso la fine degli anni settanta si innamora della cultura punk e dell'arte dei dadaisti e inizia ad esibirsi all'et\u00e0 di 16 anni, prendendo il nome d'arte \"Rozz Williams\" da una lapide nel cimitero della sua citt\u00e0.\nChristian Death.\nNei suoi primi gruppi, The Crawlers, No, The Upsetters, The Asexuals, Williams canta, suona la chitarra e l'organo. Insieme a un amico di nome Jay, forma i Daucus Karota (nome che verr\u00e0 riutilizzato pi\u00f9 avanti per un altro progetto), ma la cosa dura poco. In seguito, con lo stesso Jay, nell'ottobre 1979 forma i Christian Death, che, negli anni a seguire, vedr\u00e0 una serie di musicisti alternarsi, tra cui l'ex Pompei 99 Valor Kand, l'ex Adolescents Rikk Agnew, ed Eva O.\nNel 1985, dopo le registrazioni dell'album \"Ashes\", Williams abbandona il progetto lasciando Kand alla guida del gruppo, che si trasferir\u00e0 in Europa, dove continuer\u00e0 a produrre album.\nDi quel periodo, Williams ricorda:\nShadow Project.\nAbbandonato il progetto Christian Death, forma, con Chuck Collison, gli Happier Place on Earth, un progetto artistico che in seguito si tramuta in etichetta discografica personale con la quale pubblicare materiale proprio su musicassetta. Poco dopo rimette in piedi i Premature Ejaculation, i quali per\u00f2, a causa della scarsa affluenza di pubblico per via della eccessiva violenza delle esibizioni dal vivo, si sciolgono nuovamente.\nIn seguito, con la moglie Eva O., forma un nuovo gruppo, gli Shadow Project, con Barry Galvin (poi nei Mephisto Walz) alla chitarra, Paris alle tastiere, Thomas Morgan alla batteria e la ex Superheroines, poi con le Hole, Jill Emery al basso.\nDopo una lunga serie di vicissitudini e problemi causati dall'eccessivo uso di stupefacenti, Williams ed Eva O. si trasferiscono da Los Angeles nella zona alta di Las Vegas.\nNel 1997, Williams lavora alla stesura di un cortometraggio, \"Pig\", che uscir\u00e0 postumo nel 1999, a un anno dalla sua morte.\nLo stesso anno viene coinvolto nel progetto EXP nell'insolito ruolo di bassista, affiancato da Paris.\nMorte.\nRozz Williams viene trovato impiccato il 1\u00ba aprile del 1998 nel suo appartamento.\nVita privata.\nNel 1980 conosce Eva O. delle Superheroines, che chiamer\u00e0 a convivere con lui e il suo compagno Ron Athey. Williams ed Eva O. si sposeranno nel 1988 e divorzieranno nel 1993."}
{"id": "766005", "revid": "123716093", "url": "https://it.wikipedia.org/wiki?curid=766005", "title": "Andrea Lehotsk\u00e1", "text": "Parallelamente svolge anche le attivit\u00e0 di scrittrice, autrice, fotografa, blogger, giornalista, interprete e traduttrice.\nBiografia.\nAndrea Lehotsk\u00e1 nasce a Detva, nella regione di Bansk\u00e1 Bystrica, il 2 dicembre 1981, nell'allora Cecoslovacchia; successivamente alla rivoluzione di velluto fu istituita la Repubblica Federale Ceca e Slovacca. Fu nel 1993 con la divisione della Repubblica Federale Ceca e Slovacca in Slovacchia e Repubblica Ceca che Andrea Lehotsk\u00e1 divenne cittadina slovacca. Durante gli anni della scuola ha praticato la ginnastica artistica allenata da coach russi.\nLe attivit\u00e0 di modella, fotomodella e indossatrice.\nIl 7 marzo 2001 a Bratislava viene inserita nel novero delle dodici finaliste per la scelta della candidata a rappresentare la Slovacchia al concorso di Miss Universo 2001, mentre l'anno successivo partecipa ad un concorso di bellezza in Italia.\nInizia quindi a lavorare come modella, fotomodella e come indossatrice di gioielli ed accessori, sia in Italia che all'estero, per grandi firme tra cui Nike, Iceberg, Carrera, Pirelli, Mandarina Duck, Ferretti, adidas, Tissot, Moschino, Woolrich, ed altre; compare inoltre su copertine quali Glamour, Vogue, Donna, Harper's Bazaar, Marie Claire, Edge, Fox, Max, Maxim, Matrix ed altre.\nNel 2014 \u00e8 stata proclamata in Italia \"La modella per l'arte ad honorem\".\nL'attivit\u00e0 televisiva e da attrice.\nNel 2003 realizza per la televisione croata uno spot pubblicitario per la Coca-Cola. Nel 2004, in Italia, lavora a \"Spicy Tg\" su Antennatre e come vj per il canale All Music; ha inoltre recitato nel film \"Che ne sar\u00e0 di noi\" di Giovanni Veronesi e in \"90 minuti\" di S. Salvati. L'anno dopo \u00e8 nel cast del film \"Fratello e padre\" di Kamel Film. Nel 2005 prende parte ad alcuni videoclip promozionali dell'album \"Buoni o cattivi\" di Vasco Rossi: \"Buoni o cattivi\", \"Come stai\", \"Un senso\", \"E...\" e \"Se\u00f1orita\", per fare alcuni di questi video musicali le \u00e8 stato utile il suo porto d'armi visto che era richiesto di saper sparare con un'arma. Con Andrea Lehotsk\u00e1 come protagonista, i videoclip dei dodici i brani dell'album di Vasco Rossi \"Buoni o cattivi\" vengono raccolti in un DVD, pubblicato il 9 settembre 2005, dal titolo \"\u00c8 solo un rock'n'roll show\".\nDal 2005 al 2008 ha partecipato al fianco di Piero Chiambretti al programma \"Markette - Tutto fa brodo in TV\", su LA7, in veste di opinionista fissa. Nel 2007 \u00e8 stata una delle concorrenti del reality show di Canale 5 \"Uno due tre stalla\", condotto da Barbara D'Urso, in cui si classifica finalista. Nel 2008 interpreta \"Bibi\" in \"Albakiara - Il film\" per la regia di Stefano Salvati. Sia nel 2008 che nel 2009 conduce per 7 Gold il programma \"BO051\". Nel 2009 \u00e8 tra i protagonisti della fiction \"Giochi sporchi\" di Rai 4.\nTra il 2009 e il 2010 \u00e8 stata co-protagonista del programma televisivo \"Una cena di Natale quasi perfetta\" con il Trio Medusa in onda su Sky Uno, nello stesso periodo ha lavorato come inviata per il programma di Rai 4 \"Sugo - 60 minuti di gusto e disgusto\". Dal 2009 al 2011 \u00e8 la protagonista della docu-fiction \"Green Power\" per Enel. Inoltre nel 2010 \u00e8 la testimonial della Ducati Diavel, \u00e8 nella pubblicit\u00e0 Wind Infostrada con Fiorello ed \u00e8 nel video musicale \"Feel Like Runnin'\" di Valentina Parisse. Dal 2010 al 2011 \u00e8 nel cast del \"Chiambretti Night\" di Piero Chiambretti su Canale 5. Durante l'estate 2011 conduce il \"Circo Massimo\", programma circense trasmesso da Rai 3 in prima serata in Italia e dalla televisione svizzera RSI LA2. Nello stesso anno prende, inoltre, parte al \"Chiambretti Sunday Show\" di Piero Chiambretti su Italia 1 ed \u00e8 la protagonista del video musicale del cantante turco Murat Boz \"Hayat \u00d6p\u00fcc\u00fc\u011f\u00fc\".\nNel 2012 \u00e8 stata concorrente della nona edizione del reality show di Rai 2 \"L'isola dei famosi\", dove si \u00e8 classificata al terzo posto. Inoltre dal 2012 al 2016 conduce \"Circo Estate\" su Rai 3 in prima serata. Nel 2012 ha presentato la 36\u00aa edizione del Festival internazionale del circo di Monte Carlo su Rai 3 in prima serata.\nL'11 marzo 2013 prende parte alla terza edizione di \"Effetti personali\", trasmissione televisiva documentaristica condotta da Francesca Senette su LA7d, in cui la Lehotsk\u00e1 \u00e8 stata chiamata per fare un documentario di viaggio su Basilea, citt\u00e0 dove ha vissuto alcuni anni. Sempre nel 2013 entra nel cast della serie televisiva trasmessa da Rai 1 \"Che Dio ci aiuti\", durante la seconda stagione nell'episodio \"L'amore che cambia\". Nello stesso anno prende parte ad un programma televisivo slovacco intitolato \"Zbohom, Slovensko! 1\" (tradotto in italiano \"Addio Slovacchia! 1\") su TV JOJ.\nIl 26 giugno 2013 chiude l'ultima tappa del tour di Vasco Rossi \"Vasco Live Kom '013\", svoltasi a Bologna, allo Stadio Renato Dall'Ara. Dopodich\u00e9, in Slovacchia, in prima serata su TV JOJ conduce \"Cena je spr\u00e1vna\", ovvero la versione locale di \"Ok, il prezzo \u00e8 giusto\"; inoltre sempre nel 2013 prende parte alla serie televisiva slovacca \"Panel\u00e1k\", trasmessa da TV JOJ, per 10 episodi nel ruolo di Linda P\u00e1nikov\u00e1. Poi ha presentato, sempre in prima serata su Rai 3, la 37\u00aa edizione del Festival internazionale del circo di Monte Carlo.\nAd inizio 2014 prende nuovamente parte al programma slovacco \"Zbohom, Slovensko! 2\" (\"Addio Slovacchia! 2\") su TV JOJ. Nello stesso anno ha presentato, in prima serata su Rai 3, la 38\u00aa edizione del Festival internazionale del circo di Monte Carlo.\nNel 2015 ha presentato, in prima serata su Rai 3, la 39\u00aa edizione del Festival internazionale del circo di Monte Carlo e l'anno successivo ne presenta la 40\u00aa edizione.\nNel 2017 interpreta il ruolo di Regina in \"Tutto quello che vuoi\" per la regia di Francesco Bruni. Nel 2019 entra nel cast della serie televisiva trasmessa da Rai 1 \"Imma Tataranni - Sostituto procuratore\", durante l'episodio \"Come piante fra i sassi\".\nLe attivit\u00e0 di autrice, giornalista, fotografa, blogger ed interprete.\nInizia la conoscenza delle lingue tra la fine degli anni ottanta e i primi anni novanta sia grazie ai licei che a scuole private; nel 1997 consegue, in Slovacchia, il diploma internazionale in lingua tedesca, a cui segue l'anno successivo, sempre in Slovacchia, il diploma del liceo linguistico. Nel 1998 si trasferisce in Svizzera dove studia la lingua francese, dapprima a Nyon e successivamente a Losanna dove ottiene, nel 2000 il diploma internazionale dall'Alliance Fran\u00e7aise; sempre a Losanna, nello stesso anno, ottiene un altro diploma in lingua tedesca. In questi anni continua lo studio delle lingue gi\u00e0 conosciute e frequenta corsi di lingua italiana.\nNel 2003 frequenta, a Catania, l'istituto di ragioneria, da cui si diploma nel 2005. Nel 2008 si laurea in Filosofia presso l'Alma Mater Studiorum - Universit\u00e0 di Bologna. Tra il 2012 e il 2013 frequenta corsi di thailandese. Fin dai primi anni 2000, avendo padronanza delle lingue italiana, slovacca, inglese, francese, tedesca, ceca e thailandese, svolge il lavoro di interprete ed \u00e8 traduttrice di siti e testi per societ\u00e0 estere; \u00e8 inoltre interprete per congressi e saloni internazionali per varie\ncase quali Swatch, Eden, Toyota, Tissot, Certina, Frais Monde e altre. Nel 2008 pubblica il suo primo libro \"Il sex appeal di un cotton fioc\", per la Rizzoli.\nNel 2009 realizza il suo primo documentario \"Laos\", di cui \u00e8 coautrice e conduttrice. Nel 2009 e nel 2010 \u00e8 la fotografa della campagna internazionale \"Lele's Untie Wear\". Nel 2010, come coautrice e presentatrice, realizza il documentario \"3 Days Life\". Dal 2011 collabora in qualit\u00e0 di autrice e fotografa per vari giornali e rubriche, in particolare cura la rubrica settimanale di attualit\u00e0 \"Altre libertine\" per il giornale on-line \"24emilia.com\", lavora per i settimanali \"Sette\" (magazine del \"Corriere della Sera\") e \"Diva e Donna\", i mensili \"Woman\" e \"Max\", e da luglio 2011 con il periodico \"Bimbi belli\".\nNell'aprile del 2011 Andrea Lehotsk\u00e1 pubblica il suo secondo libro \"Altre libertine. Cronache incensurate di una vita in fuga\", pubblicato per la Aliberti. Nel 2011 organizza delle mostre fotografiche benefiche in qualit\u00e0 di fotoreporter intitolate \"Gli orfani del Myanmar\" e \"Never Sleeping Cities of India\". Nel 2012 \u00e8 stata autrice ed opinionista per il mensile \"Playboy\". Tra il 2013 e il 2014 \u00e8 stata autrice della rubrica mensile \"Concept Magazine\". Nel 2016 viene organizzata la mostra fotografica del concorso \"Colore e sorrisi\" con Andrea Lehotsk\u00e1, nello stesso anno \u00e8 la fotografa ufficiale della campagna pubblicitaria di Alessandro Del Piero.\nAndrea Lehotsk\u00e1 viaggia molto in vari paesi e da ci\u00f2 realizza vari reportage, articoli e servizi fotografici pubblicati su vari giornali e riviste; decide anche di aprire un blog sul proprio sito ufficiale. Nel gennaio del 2016 si trovava in Palestina per realizzare un reportage sulla realt\u00e0 del posto; in questo periodo \u00e8 stata vittima di un sequestro lampo, durato tre giorni; \u00e8 riuscita a salvarsi anche grazie all'aiuto di un soldato.\nDal 2019 scrive per il magazine \"Luxury pr\u00eat-\u00e0-porter\"."}
{"id": "766006", "revid": "344503", "url": "https://it.wikipedia.org/wiki?curid=766006", "title": "Nella Larsen", "text": "Divenne famosa alla fine degli anni venti come esponente dell\"'Harlem Renaissance\", un periodo di risveglio culturale della comunit\u00e0 afroamericana, pubblicando due romanzi: \"Sabbie mobili\" (\"Quicksand\") del 1928 e \"Passing\" del 1929."}
{"id": "766016", "revid": "201394", "url": "https://it.wikipedia.org/wiki?curid=766016", "title": "Secolarizzazione", "text": "La secolarizzazione (il cui significato si riconduce al termine latino \"saeculum\", con il significato di \"mondo\") \u00e8 un fenomeno composto di tre parti \u00abdiverse, ineguali e distinte\u00bb: 1) separazione tra istituzioni religiose e istituzioni secolari; 2) declino delle credenze e delle pratiche religiose; 3) confinamento della fede nella sfera privata.\nStoria.\nIl termine \u00e8 entrato nel linguaggio giuridico durante le trattative per la pace di Vestfalia (1648) allo scopo di indicare il passaggio di beni e territori dalla Chiesa a possessori civili, e adottato in seguito dal diritto canonico per indicare il ritorno alla vita laica da parte di membri del clero.\nNel XIX secolo \u00e8 passato a indicare il processo di progressiva autonomia delle istituzioni politico-sociali e della vita culturale dal controllo e/o dall'influenza della religione e della Chiesa. In questa accezione, che fa della secolarizzazione uno dei tratti salienti della modernit\u00e0, il termine ha perso la sua originaria neutralit\u00e0 e si \u00e8 caricato di connotazioni di valori di segno opposto, designando per alcuni un positivo processo di emancipazione, per altri un processo degenerativo di desacralizzazione che apre la strada al nichilismo."}
{"id": "766021", "revid": "2145227", "url": "https://it.wikipedia.org/wiki?curid=766021", "title": "Giovanni Nepomuceno Neumann", "text": "Religioso della Congregazione del Santissimo Redentore, nel 1977 \u00e8 stato proclamato santo da papa Paolo VI.\nBiografia.\nNacque in Boemia, l'attuale Repubblica Ceca. Frequent\u00f2 le scuole a \u010cesk\u00e9 Bud\u011bjovice prima di entrare nel seminario della stessa citt\u00e0 nel 1831. Due anni dopo si trasfer\u00ec all'Universit\u00e0 di Praga, dove studi\u00f2 teologia. Si interessava di astronomia e di botanica. Voleva ricevere l'ordinazione presbiterale, ma il suo vescovo, nel 1835, decise che non ci sarebbero state altre ordinazioni, perch\u00e9 la Boemia aveva gi\u00e0 un elevato numero di sacerdoti.\nNeumann, che parlava otto lingue, scrisse allora ad altri vescovi europei, ma tutti risposero di avere gi\u00e0 troppi sacerdoti. Fu ispirato dagli scritti missionari del vescovo Frederic Baraga in America, e avendo appreso l'inglese durante il lavoro in fabbrica con operai anglofoni, Neumann scrisse ai vescovi americani, chiedendo di essere ordinato negli Stati Uniti. Nel 1836, arriv\u00f2 negli Stati Uniti provvisto di scarsissimo denaro e fu ordinato sacerdote. Dal vescovo di New York fu assegnato alla cura pastorale della popolazione di origine tedesca recentemente immigrata nelle chiese missionarie della regione delle Cascate del Niagara.\nQui si distinse per la particolare attenzione prestata agli infermi; inoltre si impegn\u00f2 nell'insegnamento del catechismo formando anche altri insegnanti che poterono continuare la sua opera. Dopo quattro anni di questo instancabile servizio, comprese l'importanza di ricevere sostegno vicendevole e della positivit\u00e0 del lavoro comune nell'attivit\u00e0 pastorale. Si rivolse quindi alla Congregazione del Santissimo Redentore che lo accolse nel noviziato di Pittsburgh, in Pennsylvania. Nel gennaio del 1842, pronunci\u00f2 i voti ed entr\u00f2 nell'ordine a Baltimora, nel Maryland, divenendo il primo redentorista del Nuovo Mondo. Dopo sei anni di lavoro faticoso ma fruttifero all'interno dell'ordine, fu nominato superiore provinciale dei redentoristi negli Stati Uniti. Neumann fu naturalizzato cittadino americano a Baltimora il 10 febbraio 1848.\nNel 1852 venne nominato vescovo di Filadelfia, dando un notevole contributo alla riorganizzazione della diocesi. Fu il primo ad organizzare un sistema scolastico diocesano e accrebbe il numero delle scuole cattoliche della diocesi da uno a duecento. Accolse nel Nuovo Mondo le Suore Scolastiche di Nostra Signora per i compiti di assistenza nell'istruzione religiosa e negli orfanotrofi.\nNeumann non fu un vescovo popolare e ricevette delle critiche. Dovette affrontare il Know Nothing, un gruppo politico xenofobo e anticattolico che incendi\u00f2 conventi e scuole. Scoraggiato, Neumann scrisse alla Santa Sede per chiedere di essere sostituito alla guida della diocesi.\nScrisse molti articoli su giornali cattolici. Pubblic\u00f2 anche due catechismi e una storia della Bibbia in tedesco.\nNeumann mor\u00ec in seguito ad un infarto nel 1860 all'et\u00e0 di 48 anni, mentre camminava per una strada di Filadelfia.\nIl culto.\nFu proclamato beato da papa Paolo VI il 13 ottobre 1963 e venne canonizzato il 19 giugno 1977, sempre da Paolo VI (fu il primo vescovo statunitense ad essere canonizzato). Per la memoria liturgica \u00e8 stata fissata la data del 5 gennaio.\nGenealogia episcopale.\nLa genealogia episcopale \u00e8:"}
{"id": "766022", "revid": "124682096", "url": "https://it.wikipedia.org/wiki?curid=766022", "title": "Idazio", "text": "Biografia.\nNato a Limica, in Galizia, da bambino, durante un viaggio a Gerusalemme, conobbe Girolamo; nel 417 divenne un religioso, mentre nel 427 fu consacrato vescovo di Aquae Flaviae, la moderna Chaves in Portogallo.\nNel 431 fece parte della delegazione che si rec\u00f2 in Gallia da Flavio Ezio per chiedergli aiuto contro gli Svevi.\n\"Cronaca\".\nScrisse una \"Cronaca\", storia degli eventi tra il 379 e il 468. La sua \"Cronaca\" si pone come continuazione di san Girolamo, proprio dall'anno 379. All'inizio, offre scarne informazioni ma dal 427 in poi, come testimone contemporaneo, il testo diventa sempre pi\u00f9 completo fino a somigliare a un'opera storiografica organica. I suoi interessi si concentrano sull'impatto delle recenti invasioni e gi\u00e0 nella sua prefazione si lamenta di come l'avvento dei barbari avesse portato al crollo delle frontiere romane.\nIn appendice ai manoscritti della \"Cronaca\" sono, poi, dei \"Fasti Consulares\" sugli anni 245\u2013468 di dubbia paternit\u00e0.\nL'edizione standard \u00e8 ancora quella pubblicata nel 1894 da Theodor Mommsen nel secondo dei suoi indispensabili volumi di \"Chronica Minora\", anche se un'edizione di Alain Tranoy \u00e8 stata pubblicata nel 1974 con una traduzione francese in un volume delle \"Sources Chr\u00e9tiennes\"."}
{"id": "766024", "revid": "767487", "url": "https://it.wikipedia.org/wiki?curid=766024", "title": "Ivana Banfi\u0107", "text": "Biografia.\nIvana Banfi\u0107 Nasce in una famiglia di musicisti e gi\u00e0 a quattordici anni segue tutti i pi\u00f9 conosciuti cantanti croati. A diciassette anni studia canto classico, ma l'anno successivo vira verso la registrazione di un disco in stile techno come prima cantante dance croata.\nNel 1994 debutta sotto lo pseudonimo I BEE con il CD \"Istinite pri\u010de vol. 1\" che arriva ai primi posti di tutte le radio locali, guadagnandosi cos\u00ec una discreta fama tra il pubblico. Il brano \"\u0160umica\" (\"Boschetto\") diventa molto famoso e Banfi\u0107 lo ricanter\u00e0 in molte occasioni facendo anche dei remix.\nNel 1995 debutta con un altro CD \"Mala \u0160kola ABC\" (\"La primina ABC\") in cui ci sono brani abbastanza spinti in cui vengono cantanti versi come \"Prvo sam te ljubila najvi\u0161e na svijetu a sad \u010bu ti popu\u0161iti zadnju cigaretu!\" (\"Prima ti baciavo pi\u00f9 di chiunque al mondo, mentre adesso ti fumo l'ultima sigaretta\"), facendo allusioni al pene. In questo CD viene cantata anche \"\u0160umica 2\", il prosieguo del fortunato brano. \"Cigarete\" (\"Le sigarette\"), invece, diventa uno dei suoi brani dance pi\u00f9 conosciuti.\nRitorna in scena con \"Bogovi su pali na tjeme\" (\"Gli d\u00e8i sono caduti sul cocuzzolo\") in cui ci sono anche le canzoni \"Dream\" e \"Nag\" che canta in duetto con Dino Dvornik. Debutta anche al festival di Spalato dove canta \"Fatamorganaurokana\".\nDopo una fase di ristagno esce il singolo \"Ko bi doli\" (in dialettale \"Chi ci starebbe gi\u00f9\") come preambolo di un album che avrebbe dovuto chiamarsi \"Stvari koje znam\" (\"Le cose che so\") ma poi tramuta nome in \"Kalypso\". La canzone \"Navigator\" diventa il successo dell'estate in Croazia; arriva poi un remix della canzone \"\u0160umica\".\nDopo una nuova fase di ristagno torna in scena con \"Imam te\" (\"Ti ho\"). Questo diventa una delle canzoni cardine della carriera della Banfi\u0107. Scala tutte le classifiche croate, vince tre volte il premio \"Zlatini Gong\", vince il secondo premio come \"hit dell'estate 1999\", rappresenta la Croazia e vince il terzo posto nel OGAE festival. Questa canzone diventer\u00e0 famosa anche in molti paesi dell'estero, Germania e Regno Unito saranno i primi, ma poi anche negli Stati Uniti.\n\"Imam te\" \u00e8 registrato sull'album \"\u017dena devedesetih\" (\"La donna degli anni '90\") e al festival di Spalato canta \"Sad\" (\"Adesso\") scritta da Gibonni.\nDopo il megahit di \"Godinama\" (\"Negli anni\") si cimenta per ricantare un vecchio successo nella ex-Jugoslavia di Dino \u010coli\u010b \"Pjevam danju, pjevam no\u010bu\" (\"Canto di giorno, canto di notte\") che viene pubblicato nell'album \"Ona zna\" (\"Lei sa\").\nLa Banfi\u0107 poi, avendo trascorso parte della giovent\u00f9 in Svizzera, sa parlare bene il tedesco e l'inglese e specie quest'ultimo le servir\u00e0 per debuttare a livello mondiale.\nIncide anche i dischi \"Glamour\" e \"Otisak prsta\"\", cantando numerose canzoni che diventeranno successi. La sua canzone \"Kad se sklope kazaljke\" (\"Quando si sovrappongono le lancette\") viene proposta come canzone rappresentativa per la Croazia al Eurovision Song Contest 2006, ma poi venne scelta la canzone \"Moja \u0161tikla\" della cantante Severina."}
{"id": "766025", "revid": "289247", "url": "https://it.wikipedia.org/wiki?curid=766025", "title": "John Nepomucene Neumann", "text": ""}
{"id": "766029", "revid": "124952691", "url": "https://it.wikipedia.org/wiki?curid=766029", "title": "Fucina", "text": "La fuc\u00ecna \u00e8 il focolare a carbone del fabbro ferraio, nel quale vengono riscaldati sino all'incandescenza piccoli pezzi di ferro che vengono poi lavorati per percussione sull'incudine o al maglio. La fucina si pu\u00f2 chiamare anche forgia.\nLa combustione si avvia e si mantiene accesa insufflando aria dal basso attraverso il carbon coke per facilitarne la combustione. Il flusso di aria pu\u00f2 essere generato da un mantice, da una ventola manuale o da una ventola mossa elettricamente.\nPer estensione del termine, con \"fucina\" si indica la \"bottega\" del fabbro, ed \u00e8 quindi anche sinonimo di laboratorio, officina.\nIn senso figurativo la fucina \u00e8 il luogo dove si generano nuove idee.\nLa fucina nell'arte.\nLa fucina del dio della mitologia romana Vulcano, dove si preparavano le armi degli dei, \u00e8 stata rappresentata nei dipinti \"La fucina di Vulcano\" di Diego Vel\u00e1zquez e \"Fucina di Vulcano\" di Giorgio Vasari."}
{"id": "766035", "revid": "33277", "url": "https://it.wikipedia.org/wiki?curid=766035", "title": "San Benedetto Biscop", "text": ""}
{"id": "766037", "revid": "7860098", "url": "https://it.wikipedia.org/wiki?curid=766037", "title": "Cuore e Batticuore", "text": ""}
{"id": "766040", "revid": "15756", "url": "https://it.wikipedia.org/wiki?curid=766040", "title": "Cecil Beaton", "text": "Biografia.\nCecil Beaton nasce a Hampstrad, in Inghilterra, conosciuto anche come Sir Cecil Walter Hardy Beaton. Uno dei quattro figli di Ernest Beaton, commerciante di legname e padre di una famiglia di classe media.\nCecil \u00e8 appassionato d'arte fin da giovane e viene incoraggiato a seguire questa sua passione. Nella sua auotobiografia Beaton racconter\u00e0 la prima volta in cui ha provato interesse per la fotografia: quando a tre anni trov\u00f2 delle cartoline della attrice edoardiana Lily Elsie. Da questo episodio Beaton inizier\u00e0 a scovare e collezionare le cartoline di attrici famose, estetica che influenzer\u00e0 il suo stile fotografico. Inizia a fotografare a 11 anni, quando i suoi genitori gli regalano la sua prima macchina fotografica, una Box-Brownie, lui stesso ha raccontato di aver sperimentato molto e che si divertiva facendo posare la madre e le sorelle. \nDopo il liceo studia storia e architettura all'Universit\u00e0 di Cambridge e dal 1926 si dedica alla fotografia e a disegnare costumi e scenografie per la televisione e poi per il cinema. Vince due Oscar per \"Gigi\" e \"My Fair Lady\". In particolar modo diventer\u00e0 un'icona della moda il vestito bianco e nero disegnato da Beaton ed indossato da Audrey Hepburn in \"My Fair Lady\".\nNel 1927, a soli 23 anni, Beaton viene assunto dalla rivista \"Vogue\" come disegnatore ma si fa apprezzare anche per la sua fotografia. Dal 1939 al 1945 \u00e8 il fotografo ufficiale del Ministero dell'informazione Britannico, viaggiando dalla Cina al Medio Oriente e rischiando la vita pi\u00f9 volte. La sua fotografia in questo periodo subisce una svolta epocale, Beaton ritrae dai soldati ai capi di Stato, e gli scatti di questo periodo sono considerati tra i pi\u00f9 importanti. Negli anni '40 Beaton riprender\u00e0 a collaborare con Vogue, e le sue fotografie riappariranno sia su Vogue inglese che su Vogue America. Sir Beaton \u00e8 stato anche un viveur dei suoi tempi, particolarmente attratto dalle personalit\u00e0 stravaganti ed eclettiche e sempre impegnato nella vita dell'epoca. Tramite i suoi scatti di inizi carriera ha documentato e vissuto a pieno i divertimenti delle Bright Young Things, ovvero quella generazione che ha vissuto la giovinezza a cavallo tra i due conflitti mondiali, negli anni '30, caratterizzata da una particolare spensieratezza e una instancabile voglia di vivere.\nCecil Beaton \u00e8 stato anche il fotografo ufficiale della famiglia reale britannica, e grazie alle sue immagini che ritraevano una regina pi\u00f9 accessibile e pi\u00f9 umana, anche madre e moglie, ha contribuito a ristabilire la popolarit\u00e0 della Corona. Anche quando si tratta di incarichi ufficiali Beaton propone uno stile patinato, che ricorda il glamour e riesce ad ammorbidire l'immagine di Elisabetta II, fino a quel momento vista come donna rigida ed austera. Anche per questo viene insignito del titolo di Sir, proprio per volere della sovrana per i suoi meriti nelle arti. \nA Cecil Beaton \u00e8 stato dedicato un docufilm diretto da Lisa Immordino Vreeland ed intitolato \"Love, Cecil\", che racconta la vita del fotografo a partire da filmati originali, foto d'epoca e i diari di Beaton.\nCecil Beaton \u00e8 stato preso da esempio da tantissimi fotografi tra cui Erdem Moralioglu, che nei suoi lavori include spesso citazioni agli scatti di Beaton. \nNel 2020 la National Portrait Gallery di Londra ha dedicato una mostra a Beaton, intitolata \"Bright Young Things\" dedicata ai primi anni del fotografo, quando i soggetti dei suoi lavori erano la sua cerchia di amici ricchi, belli e aristocratici.\nEstetica fotografica.\nLa fotografia di Beaton \u00e8 in bianco e nero, caratterizzata da una profonda vena irriverente che va a cercare dettagli inusuali anche in donne iconiche come Marilyn Monroe e Grace Kelly.\nBeaton \u00e8 stato un grande innovatore del mondo fotografico, nonch\u00e9 uno dei pi\u00f9 importanti fotografi del ventesimo secolo. Beaton ha fotografato per esempio la regina Elisabetta II, Wallis Simpson e Edoardo VIII, icone come Greta Garbo, Audrey Hepburn e Marilyn Monroe, o personalit\u00e0 come la pittrice Bridget Bate Tichenor, lo scrittore H. G. Wells, Elizabeth Taylor, Richard Burton. In queste e altre occasioni ha mostrato il suo pi\u00f9 grande talento, ovvero quello di riuscire a far emergere degli elementi mai visti in personalit\u00e0 importanti e sotto gli occhi di tutti, riusciva infatti ad umanizzarle e a renderle pi\u00f9 complete, mostrandone un lato nuovo e pi\u00f9 vicino allo spettatore, che riusciva a coglierne anche i lati pi\u00f9 nascosti. Grazie alle immagini Beaton riusciva a rafforzare lo status quo di queste personalit\u00e0. Questo valeva per i personaggi politici tanto quanto per gli scatti di moda, in cui il surrealismo ne faceva da padrone. Beaton \u00e8 stato uno dei primi fotografi ad utilizzare tecniche proprie della scenografia teatrale per scattare fotografie estremamente particolari, si ricorda ad esempio lo sfondo in cellophane o in lamina d'argento. Il glamour femminile \u00e8 sempre al centro della fotografia di Beaton, pur essendo reinterpretato con personalit\u00e0, l'estetica della sua fotografia di moda \u00e8 stata di certo influenzata dalla sua bisessualit\u00e0, dalla cultura queer e dall'estetica visiva della Pop Art di Andy Warhol e David Hockney.\nNella fotografia di guerra, invece, Cecil Beaton non si sofferma sugli orrori, ma piuttosto su uno spirito di ricostruzione e di ricerca dell'umanit\u00e0, di resilienza. Uno degli scatti pi\u00f9 rappresentativi di questo periodo ritrae una bambina ricoverata in ospedale, Eileen Dunne, a soli tre anni, che stringe la sua bambola di pezza. Questa fotografia finir\u00e0 sulla copertina di Life e far\u00e0 il giro del mondo facendo parlare dei conflitti in Europa e scuotendo gli animi, contribuendo alla decisione degli Stati Uniti di intervenire nel conflitto mondiale."}
{"id": "766045", "revid": "486946", "url": "https://it.wikipedia.org/wiki?curid=766045", "title": "Raid Dakar", "text": ""}
{"id": "766056", "revid": "458401", "url": "https://it.wikipedia.org/wiki?curid=766056", "title": "Jenifer", "text": "Biografia.\nCome se fosse destino nasce e cresce nel distretto chiamato \"quartier des musiciens\". Nel 1997 a 15 anni partecipa al concorso canoro \"Graines de Star\" con il nome di Jenifer Bartoli. Va quindi a Parigi, dove si esibisce in vari locali e manifestazioni. La svolta per la sua carriera arriva quando partecipa alla prima edizione del programma \"Star Academy\" dove ottiene la vittoria. Ormai diventata una cantante conosciuta parte per un tour che la porta in giro dall'ottobre del 2002 al gennaio del 2003.\nCon il suo primo album intitolato \"Jenifer\" vende oltre 900.000 copie e diventa la seconda artista dopo C\u00e9line Dion ad aver venduto il maggior numero di copie con il disco d'esordio. Vanta la collaborazione di diversi autori tra i quali Marc Lavoine. Nel frattempo incide in duetto con Johnny Hallyday la canzone \"Je te promets\"; lo stesso Johnny la invita nel suo tour per eseguire insieme la canzone durante le tappe.\nIn questo periodo inizia a convivere con il compositore Maxim Nucci dal quale ha un figlio, Aaron, nato il 5 dicembre 2003.\nNel 2004 viene pubblicato il suo secondo album,\"Le Passage\".\nVende oltre 600.000 copie diventando disco di platino. Anche nel suo secondo album Jenifer pu\u00f2 vantare collaborazioni: con Calogero, il gruppo Kyo e Marc Levy. In questo stesso anno vince il premio NRJ Music Awards come miglior artista di lingua francese.\nSubito dopo la pubblicazione del suo secondo album Jenifer comincia un tour di 90 tappe che la porta ad esibirsi in giro per la Francia. Si esibisce inoltre per ben quattro volte allo Z\u00e9nith di Parigi e per due volte all'Olympia facendo registrare sempre il tutto esaurito.\nLa sua consacrazione definitiva arriva nel 2005 quando pubblica il suo primo album live, \"Jenifer Fait Son Live\", che diventa disco d'oro in meno di un anno.\nNel 2006 diventa madrina dell'associazione umanitaria \"Chantal Mauduit\" che offre assistenza agli orfani nepalesi. Si reca cos\u00ec in Nepal, dove resta per 10 giorni, per visitare l'associazione e contribuire concretamente con il suo aiuto.\nPresta la voce al personaggio di Heather l'opossum nel doppiaggio francese del film \"La gang del bosco\".\nNel 2007 viene pubblicato il suo quarto album, il terzo in studio, \"Lunatique\", lanciato dal singolo \"Tourner ma page\" ma anche con un inedito non contenuto nell'album, ma solo in download digitale intitolato \"Mal lun\u00e9e\".\nSempre nel corso del 2007 (esattamente l'11 dicembre) nel celebre museo parigino Gr\u00e9vin \u00e8 stata inaugurata la sua statua di cera.\nIl 22 novembre 2010 esce per il mercato discografico francese il quinto album di Jenifer intitolato \"Appelle-moi Jen\" che contiene undici brani inediti nel disco CD, pi\u00f9 un dodicesimo per il download digitale intitolato \"Circus\", casa discografica Mercury-Universal. Il primo singolo estratto dall'album si intitola \"Je danse\" con il quale trasmesso il relativo video musicale in televisione. Migliore posizione raggiunta nella CD Top Album France: 13\u00ba posto come New Entry il 29 novembre 2010."}
{"id": "766060", "revid": "174925", "url": "https://it.wikipedia.org/wiki?curid=766060", "title": "Camella", "text": ""}
{"id": "766083", "revid": "125039419", "url": "https://it.wikipedia.org/wiki?curid=766083", "title": "Il Natale di Poirot", "text": "Il Natale di Poirot (titolo originale \"Hercule Poirot's Christmas\") \u00e8 un romanzo giallo scritto da Agatha Christie e pubblicato nel 1939 in lingua inglese e nel 1940 in Italia. \u00c8 la diciassettesima avventura della scrittrice che ha come protagonista il famoso Hercule Poirot.\nTrama.\nSimeon Lee, un anziano signore inglese, decide in occasione della festa di Natale, di invitare alcuni suoi figli che non vedeva da pi\u00f9 di vent'anni. Il solo rimasto a casa era Alfred con la moglie Lydia. Il primo a giungere \u00e8 George con la moglie Magdalene, poi arriva Harry, il figlio pi\u00f9 scapestrato , dopo David con la moglie Hilda, la figlia di Jennifer, Pilar Estravados e il figlio del vecchio socio in Sudafrica di Simeon, Stephen Farr. Il capofamiglia decide di tenere una riunione stasera, scusandosi per le sue malefatte e facendo indirettamente sapere di voler cambiare il testamento; inizia poi a insultare i suoi figli, per puro divertimento.\nIn serata giunge a casa Lee il sovraintendente di polizia Sudgen per raccogliere fondi per gli orfani dei poliziotti, ma se ne va subito dopo aver parlato con Simeon. Dopo cena i parenti sentono provenire dalla camera di Simeon un rumore di mobili rovesciati e un grido pietrificante. Tutti corrono di sopra ed Harry, assieme al fratello Alfred, abbattono la porta che \u00e8 chiusa dall' interno. Nella stanza viene rinvenuto il cadavere del capofamiglia.\nIn quel momento sopraggiunge il sovraintendente Sudgen. Egli stesso aveva visto Pilar mentre raccoglieva qualcosa da terra. Dopo aver sequestrato l'oggetto, con l'aiuto di Poirot e del colonnello Johnson, comincia ad interrogare tutti. Dagli interrogatori non viene fuori nulla, tranne Simeon che possedeva dei diamanti custoditi in una cassaforte. Ma nel frattempo le pietre non c'erano pi\u00f9. A questo si aggiunge il fatto che Pilar ha rischiato di morire il giorno dopo a causa di una palla di cannone posizionata sopra la porta della sua camera.\nQualche giorno pi\u00f9 tardi si scopre che Stephen non \u00e8 un Farr, visto che i Farr erano tutti morti, ma un figlio naturale di Simeon. Anche Pilar non \u00e8 la vera nipote di Simeon, ma una che ne aveva assunto l'identit\u00e0, dopo che quest'ultima era morta in Spagna uccisa da una bomba. Infine, i diamanti di Simeon vengono rinvenuti per caso in un giardino Giapponese in miniatura di Lydia.\nPoirot capisce che l'incidente accaduto a Pilar \u00e8 opera dell'assassino di Simeon, convinto che Pilar sapesse qualcosa di determinante. Infatti la ragazza, al momento del delitto, si trovava vicino alla stanza di Simeon, nascosta dietro alcune statue, e poich\u00e9 era vestita di bianco, il signor Farr l'aveva scambiata per una di quelle. La stessa Pilar aveva visto una donna sull'uscio della porta della stanza di Simeon. La donna era Hilda, che tuttavia si dichiara innocente. Tutti i familiari hanno alibi non credibili e moventi che avrebbero potuto portarli ad uccidere Simeon; ma Poirot non esita a scoprire il colpevole.\nSimeon era stato un gran donnaiolo e poteva benissimo aver avuto figli illegittimi, come aveva detto lui stesso nella riunione familiare antecedente alla sua morte. Uno di questi era il sovraintendente Sudgen. Divorato dal rancore, aveva finto di andare da Lee per raccogliere i fondi, era entrato nella stanza e aveva ucciso Simeon, sgozzandogli la gola. Poi aveva ammucchiato tutti i mobili, legandoli con un filo che aveva lasciato penzolare dalla finestra, a un cappio del filo aveva legato un palloncino, in modo che quando avesse tirato il filo il palloncino sarebbe caduto e avrebbe emesso l'urlo. Inoltre aveva sparso del sangue animale intorno al cadavere e messo della legna nel camino per tenerlo caldo. Aveva anche teso la trappola a Pilar."}
{"id": "766085", "revid": "474175", "url": "https://it.wikipedia.org/wiki?curid=766085", "title": "Avellaneda (Argentina)", "text": "Avellaneda \u00e8 una citt\u00e0 argentina della provincia di Buenos Aires, capoluogo del partido omonimo. Si trova nella zona sud-orientale della area metropolitana bonaerense ed \u00e8 connessa alla capitale con una serie di ponti, stradali e ferroviari, sul Riachuelo. La citt\u00e0 \u00e8 un importante centro di commerci ed \u00e8 sede di numerose industrie. \nGeografia.\nAvellaneda \u00e8 situata sulla sponda destra del Riachuelo, a 7 km a sud del centro di Buenos Aires.\nStoria.\nIn epoca coloniale sorsero su entrambe le rive del Riachuelo, all'epoca porto naturale di Buenos Aires, una serie di edifici adibiti sia ad usi civili che commerciali che furono genericamente chiamati \"Puerto del Riachuelo\". Nel 1852 l'abitato fu ufficialmente chiamato \"Barracas al Sur\" per distinguerlo dall'antistante Barracas al Norte. Nella seconda met\u00e0 del XIX secolo la localit\u00e0 divenne un importante snodo ferroviario nonch\u00e9 un attivo scalo portuale. Il 23 ottobre 1895 fu elevata allo \"status\" di citt\u00e0. L'11 gennaio 1904 Barracas al Sur venne ribattezzata Avellaneda in onore dell'ex presidente argentino Nicol\u00e1s Avellaneda.\nNel giugno 2002 nel corso di un'azione repressiva della polizia due manifestanti rimasero uccisi e oltre 70 feriti.\nSociet\u00e0.\nReligione.\nLa citt\u00e0 \u00e8 sede della diocesi di Avellaneda-Lan\u00fas, istituita il 10 febbraio 1961 e suffraganea dell'arcidiocesi di Buenos Aires.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di Avellaneda, fondata nel 2010.\nInfrastrutture e trasporti.\nStrade.\nAvellaneda \u00e8 unita alla limitrofa Buenos Aires dall'Autostrada Presidente Frondizi che attraversa il Riachuelo mediante il nuovo ponte Pueyrred\u00f3n.\nFerrovia.\nAvellaneda \u00e8 servita una propria stazione ferroviaria posta lungo la linea suburbana Roca che unisce le localit\u00e0 della zona sud dell'area metropolitana bonaerense con Buenos Aires.\nSport.\nLa citt\u00e0 \u00e8 sede di due importanti societ\u00e0 sportive: l'Independiente e il Racing Club, le cui sezioni calcistiche, due tra le squadre pi\u00f9 celebri e titolate del paese, danno vita alla stracittadina nota come \"cl\u00e1sico de Avellaneda\". L'Independiente disputa le sue partite interne presso lo stadio Libertadores de Am\u00e9rica mentre il Racing allo stadio Presidente Per\u00f3n. I due impianti sportivi si trovano entrambi ad Avellaneda, a poche centinaia di metri l'uno dall'altro."}
{"id": "766094", "revid": "682087", "url": "https://it.wikipedia.org/wiki?curid=766094", "title": "CHIT", "text": ""}
{"id": "766099", "revid": "57342", "url": "https://it.wikipedia.org/wiki?curid=766099", "title": "Johnny Halliday", "text": ""}
{"id": "766102", "revid": "256896", "url": "https://it.wikipedia.org/wiki?curid=766102", "title": "Ponte Girevole di Taranto", "text": ""}
{"id": "766104", "revid": "10548", "url": "https://it.wikipedia.org/wiki?curid=766104", "title": "Ponte di Porta Napoli di Taranto", "text": ""}
{"id": "766105", "revid": "10548", "url": "https://it.wikipedia.org/wiki?curid=766105", "title": "Ponte Punta Penna Pizzone di Taranto", "text": ""}
{"id": "766106", "revid": "79454", "url": "https://it.wikipedia.org/wiki?curid=766106", "title": "Torre dell'Orologio di Taranto", "text": ""}
{"id": "766109", "revid": "125531037", "url": "https://it.wikipedia.org/wiki?curid=766109", "title": "M\u00e1laga Club de F\u00fatbol", "text": "Il M\u00e1laga Club de F\u00fatbol, meglio noto come Malaga, \u00e8 una societ\u00e0 calcistica spagnola con sede nella citt\u00e0 andalusa di Malaga.\nIl palmar\u00e8s della squadra annovera una Coppa Intertoto, vinta nel 2002. Nella stagione 2012-2013 il club ha raggiunto una storico piazzamento in UEFA Champions League, raggiungendo i quarti di finale.\nStoria.\nLa societ\u00e0 fu fondata nel 1904 con il nome di M\u00e1laga Foot-Ball Club e la sua storia \u00e8 piuttosto complessa. Nel 1912 nacque infatti l'F.C. Malague\u00f1o, che fu poi rifondato nel 1923 per la fusione con altri 3 club: Victoria, Espa\u00f1a e Atl\u00e1ntida. Nel frattempo nel 1921 si era fondato un nuovo club nella citt\u00e0, il M\u00e1laga F.C. e tra il 1923 e il 1933 si venne a creare una fortissima rivalit\u00e0 fra le due squadre cittadine, il M\u00e1laga e il Malague\u00f1o. La differenza fu per\u00f2 che il M\u00e1laga F.C. inizi\u00f2 presto ad avere seri problemi economici e dopo aver conseguito il titolo di \"Real\" nel 1927, la squadra spar\u00ec nel 1930 per poi ritornare con il nome di M\u00e1laga Sport Club. Nel 1933 Malague\u00f1o e M\u00e1laga S.C. si fusero sotto il nome di Club Deportivo Malacitano. Nel 1941 il club fu nuovamente ribattezzato come Club Deportivo M\u00e1laga e nel 1948 il C.D. M\u00e1laga acquist\u00f2 i diritti federativi al Club Deportivo Santo Tom\u00e1s per convertirlo in una sua filiale, nominandolo Club Atl\u00e9tico Malague\u00f1o. Questa mossa fu azzeccata in quanto nel 1992 il C.D. M\u00e1laga fall\u00ec ma pot\u00e9 continuare sotto il nome della sua filiale, Club Atl\u00e9tico Malague\u00f1o appunto, in quanto all'interno della Federaci\u00f3n Espa\u00f1ola de F\u00fatbol le due squadre avevano un numero di registro indipendente.\nNel 1994, infine, si registra il nuovo e definitivo cambio di nome nel momento in cui l'Atl\u00e9tico Malague\u00f1o divenne l'attuale M\u00e1laga Club de F\u00fatbol S.A.D.\nL'11 giugno 2010 lo sceicco qatariota Abdullah bin Nasser bin Abdullah Al Ahmed Al Thani ufficializza l'acquisto della societ\u00e0.\nNel mercato estivo spende circa 20 milioni di euro per la campagna acquisti, sceglie Jesualdo Ferreira, gi\u00e0 tre volte vincitore della massima divisione portoghese, come nuovo allenatore.\nDopo sole nove giornate Ferreira viene per\u00f2 esonerato a causa dei risultati ottenuti, nonostante la qualit\u00e0 del gioco fosse apprezzabile, e al suo posto viene scelto Manuel Pellegrini, ex allenatore di Villarreal e Real Madrid; per facilitare il compito al nuovo allenatore e arrivare alla salvezza lo sceicco si concede alcuni acquisti importanti nel mercato invernale: J\u00falio Baptista dalla Roma, Sergio Asenjo in prestito dall'Atletico Madrid, Enzo Maresca da poco svincolatosi dall'Olympiakos, e Mart\u00edn Demichelis dal .\nAnche nell'estate 2011 lo sceicco rafforza la squadra, con gli innesti dell'esperto attaccante Van Nistelrooy, svincolatosi dall'Amburgo, il difensore centrale Joris Mathijsen sempre dal club anseatico, il trequartista Diego Buonanotte dal River Plate, il difensore Nacho Monreal dall'Osasuna, Joaqu\u00edn e Isco dal Valencia e, infine, i centrocampisti Santi Cazorla e J\u00e9r\u00e9my Toulalan, rispettivamente dal Villarreal e dall'Olympique Lione. Durante la sessione invernale di calciomercato la squadra viene ulteriormente rinforzata con l'ingaggio del portiere Idriss Kameni.\nIl 29 luglio 2012, lo sceicco manifesta improvvisamente la volont\u00e0 di lasciare il club, causa alcuni screzi con le istituzioni politiche iberiche.\nA causa della crisi societaria la squadra viene parzialmente smantellata con le cessioni di Salom\u00f3n Rond\u00f3n (giovane talento esploso nella squadra nell'ultima stagione), Cazorla, Mathijsen e Maresca; tuttavia a fine mercato vengono acquistati, per la nuova stagione, i giocatori Javier Saviola, Roque Santa Cruz e Oguchi Onyewu.\nIl 9 aprile 2013 il Malaga esce ai quarti di finale della Champions League; la squadra parte dai playoff che passa 2-0. Nel proprio girone arriva prima grazie a 12 punti, ottenuti da tre vittorie e tre pareggi. Agli ottavi perde andata 0-1 per poi rimontare al ritorno 2-0. Ai quarti pareggia 0-0 ma viene eliminata dopo la sconfitta per 2-3 subita in Germania dal , anche se fino al 90\u00b0 minuto la squadra vinceva 2-1, quando sarebbe bastato un pareggio, e si fa poi rimontare due gol in due minuti; col 6\u00ba posto maturato nella Liga, il club ottiene a fine stagione la qualificazione all'Europa League, poi annullata su provvedimento della UEFA.\nColori e simboli.\nColori.\nDopo la fusione del 1933, il C.D. Malacitano indossava maglietta azzurra con rifiniture bianche e pantaloncini bianchi. Dopo la Guerra Civil ci fu un cambio nei colori con la maglietta bianca e i pantaloncini neri.\nNel settembre 1941, con l'inaugurazione dello stadio \"La Rosaleda\" e il cambio di nome in Club Deportivo M\u00e1laga, la squadra indoss\u00f2 maglietta a strisce biancazzurre e pantaloncini neri. Nel corso di quella stessa stagione, il 1941-42, il M\u00e1laga adott\u00f2 come divisa ufficiale definitiva la maglietta biancoblu a strisce verticali e i pantaloncini blu che, con diverse tonalit\u00e0 dovute alla moda di ogni epoca, si \u00e8 mantenuta fino ad oggi.\nStrutture.\nStadio.\nLa Rosaleda \u00e8 lo stadio del M\u00e1laga C.F. Si trova sulle rive del fiume Guadalmedina e fu inaugurato nel settembre del 1941. Fu ampliato e modificato in occasione dei Mondiali del 1982. Nel 2000 inizi\u00f2 una lunghissima opera di ricostruzione che si \u00e8 protratta fino al 2006 e ad oggi la capienza \u00e8 di 33.000 posti.\nSociet\u00e0.\nSettore giovanile.\nDa M\u00e1laga B ad Atl\u00e9tico Malague\u00f1o.\nIl M\u00e1laga B \u00e8 la squadra filiale del club. Fu fondato nel 1995 e il suo compito principale \u00e8 quello di forgiare giovani calciatori affinch\u00e9 questi possano un giorno vestire la maglia della prima squadra. In genere ha sempre partecipato a campionati di serie inferiori, ma nella stagione 2003-04 ha debuttato in \"Segunda Divisi\u00f3n\" essendo anche la prima squadra filiale andalusa ad arrivare cos\u00ec in alto. Vi rimase per 3 stagioni per poi retrocedere in \"Segunda B\".\nNel 2008 la squadra giovanile ha subito un cambiamento di nome, passando da M\u00e1laga B ad Atl\u00e9tico Malague\u00f1o per volere del presidente dell'epoca Fernando Sanz Dur\u00e1n, scelta poi confermata ed approvata dal cda. Nel 2010 con l'insediamento del nuovo proprietario, lo sceicco Abdullah Al Thani la compagine giovanile non subisce modifiche, rimanendo all'interno della societ\u00e0 con lo stesso nome, con il patron qatariota ben disposto ad attuare investimenti anche in questa squadra per poter portare alto il livello della societ\u00e0 andalusa.\nLa formazione giovanile vive un nuovo periodo di splendore nel 2011, anche perch\u00e9 oltre a completare il proprio campionato al 3\u00ba posto riesce a mandare in prima squadra tre giocatori molto importanti per la stagione 2010-2011. A disposizione di Pellegrini arrivano infatti Portillo, Recio, protagonista con la sua nazionale nel mondiale Under 20 in Colombia, e Juanmi, quest'ultimo campione d'Europa con la Spagna Under 19 nell'estate del 2011 in Romania. Mentre nella fase di preparazione alla stagione successiva Pellegrini chiama in prima squadra altri due giovani, Toni e Samu andati rispettivamente a segno contro Al-Rayyan e Xerez\nAttualmente la squadra di riserve del M\u00e1laga milita nel campionato di Tercera Divisi\u00f3n, pi\u00f9 precisamente nel gruppo 9.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1929-1930 alla 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nI giocatori con pi\u00f9 presenze nelle competizioni europee sono Roteta, Julio Dely Vald\u00e9s e Pedro Contreras a quota 16, mentre il miglior marcatore \u00e8 lo stesso Dely Vald\u00e9s, con 10 gol.\nStatistiche di squadra.\nA livello internazionale la miglior vittoria \u00e8 per 3-0, ottenuta per tre volte: contro l' e contro lo nella fase a gruppi della 2012-2013, e contro il nel terzo turno della Coppa Intertoto 2002, mentre la peggior sconfitta \u00e8 un 3-2 subito contro il nei quarti della stessa edizione di Champions League.\nIl club detenne per otto anni il record del gol pi\u00f9 veloce nella storia della Primera Divisi\u00f3n: Dar\u00edo Silva il 10 dicembre 2000 riusc\u00ec a spedire la palla in rete dopo soli 7 secondi dall'inizio di una partita contro il , e tra l'altro erano stati gli avversari a battere il calcio d'inizio.\nRosa 2021-2022.\n\"Rosa aggiornata al 9 dicembre 2021.\"\nRosa 2020-2021.\n\"Rosa aggiornata al 3 aprile 2021.\"\nRosa 2019-2020.\n\"Rosa aggiornata al 4 marzo 2020.\"\nRosa 2018-2019.\n\"Rosa aggiornata al 29 gennaio 2019.\""}
{"id": "766111", "revid": "3831", "url": "https://it.wikipedia.org/wiki?curid=766111", "title": "Albero genealogico Giulio-Claudio", "text": ""}
{"id": "766112", "revid": "3831", "url": "https://it.wikipedia.org/wiki?curid=766112", "title": "Dinastia Giulio-Claudia", "text": ""}
{"id": "766114", "revid": "77358", "url": "https://it.wikipedia.org/wiki?curid=766114", "title": "Cattedrale di San Cataldo di Taranto", "text": ""}
{"id": "766116", "revid": "675761", "url": "https://it.wikipedia.org/wiki?curid=766116", "title": "Alfa Romeo 6C 2500 SS Villa d'Este", "text": "La 6C 2500 SS Villa d'Este \u00e8 un'automobile prodotta tra 1949 e il 1952 dall'Alfa Romeo e dalla carrozzeria Touring Superleggera.\nStoria del modello.\nL'automobile, disegnata da Carlo Felice Bianchi Anderloni, prende il nome dal concorso d'eleganza Villa d'Este che si tiene nell'omonimo hotel di Cernobbio dal 1929 e che, nell'edizione del 1949, vede questa vettura aggiudicarsi il \"Gran Premio Referendum\" ovvero il premio attribuito dal pubblico.\nPartendo dalla 6C 2500 SS Coup\u00e9 realizzata dalla stessa Touring il carrozziere milanese ne realizza la massima evoluzione con importanti modifiche che la rendono una vettura nuova. \nIl frontale, a quattro fari, \u00e8 dotato di un'alta griglia triangolare, che sta diventando sinonimo di Alfa Romeo, con i parafanghi che rimangono riconoscibili dal corpo vettura grazie a un solco, che parte da sotto i fanali anabaglianti, posti sulla sommit\u00e0 dei parafanghi, lambisce due fanali di profondit\u00e0, pi\u00f9 piccoli e incassati a fianco del trilobo, e poi prosegue fino all'abitacolo creando una \"V\" sul cofano arrivando poi fino alla coda. In basso si trovano due prese d'aria orizzontali sovrapposte, per il raffreddamento, tra cui, ma solo su alcuni esemplari, sono montati dei sottili paraurti sdoppiati. Sulla fiancata i parafanghi, pur integrati, sono ancora ben distinguibili grazie agli archi passaruota sottolineati da due nervature distinte in rilievo e quello posteriore anche da una bombatura che si fonde armonicamente nella portiera. Inoltre per migliorare l'abitabilit\u00e0 interna viene eliminato il predellino. \nIl lungo cofano \u00e8 controbilanciato da un abitacolo raccolto, con parabrezza anteriore sdoppiato e molto inclinato, lunotto e padiglione pi\u00f9 ampi, e montanti sottili, che contribuiscono a renderlo luminoso insieme ai finestrini posteriori; questi ultimi sono una delle differenze pi\u00f9 evidenti tra le 6C 2500 SS coup\u00e9 \"standard\" e \"Villa d'Este\". La coda arrotondata presenta due piccoli fanali rotondi, posti sul parafango posteriore simmetricamente rispetto ai fanali anteriori con il solco sul cofano, il vano portatarga incassato nel bagagliaio e, solo su alcuni esemplari, il paraurti posteriore. Su alcuni esemplari, tra cui il primo, le ruote vennero carenate con dei \"copponi\" cromati pi\u00f9 eleganti dei raggi nudi, giudicati troppo sportivi per questo modello.\nCome da tradizione per il carrozziere milanese sull'estremit\u00e0 anteriore destra e sinistra del cofano e sopra la targa posteriore sono presenti il marchio Touring e la scritta cromata \"Superleggera\" in corsivo per indicare il raffinato sistema di costruzione della carrozzeria. Grazie alla bellezza della linea la \"Villa d'Este\" viene prodotta in 36 esemplari, ognuno dotato di un allestimento diverso realizzato secondo il gusto dei vari committenti mediato dalla carrozzeria Touring stessa, ma nonostante l'indubbia bellezza \u00e8 una delle ultime fuoriserie sportive Alfa Romeo a essere realizzato artigianalmente con telaio portante separato dalla carrozzeria realizzata da un carrozziere esterno.\nIl concorso Villa d'Este Style.\nVilla d\u2019Este Style \u00e8 l\u2019appuntamento annuale che si tiene dal 2012 per celebrare l'Alfa Romeo 6C 2500 SS Villa d\u2019Este, protagonista indiscussa della manifestazione, che riunisce alcuni esemplari preziosi e rarissimi di questa e altre vetture di pregio a Villa d\u2019Este."}
{"id": "766118", "revid": "709565", "url": "https://it.wikipedia.org/wiki?curid=766118", "title": "I primi casi di Poirot", "text": "I primi casi di Poirot sono una serie di racconti aventi per protagonista Hercule Poirot, scritti da Agatha Christie e quasi tutti pubblicati tra il 1922 ed il 1924. La raccolta completa di questi racconti \u00e8 stata pubblicata nel 1974.\nTrama.\nI racconti che compaiono nella raccolta sono:\n\"Il ballo della Vittoria\".\nIn questo racconto, Poirot aiuta Scotland Yard a trovare il colpevole di due omicidi avvenuti durante una festa in costume nota come il Ballo della Vittoria. Fra i partecipanti vi sono il Visconte Cronshaw e la sua fidanzata Miss Courtenay, travestiti da Arlecchino e Colombina; e i coniugi Davidson, nel ruolo di Pierrot e Pierette. Durante la serata Cronshaw e la signorina Courtenay hanno un diverbio, e la donna chiede a Chris Davidson di riportarla a casa, a Chelsea. Dopo che i due si sono allontanati, un'amica del Visconte lo vede mentre guarda la pista da ballo da una balconata, e lo invita a scendere. Poco dopo per\u00f2 Cronshaw viene trovato nella sala da pranzo, pugnalato al cuore con un coltello da tavola: il suo corpo appare stranamente rigido. Anche Miss Courtenay viene trovata morta nel suo letto a causa di un'overdose di cocaina. Poirot inizia a indagare, e scopre l'avversione di Cronshaw per le droghe. L'investigatore riunisce le persone coinvolte, e rivela di aver scoperto che sotto l'abito di Pierrot del Signor Davidson si cela un secondo abito, raffigurante Arlecchino. Davidson balza in piedi e maledicendo Poirot, ma viene prontamente arrestato da Japp. Viene spiegato come la profonda coltellata potesse essere stata inflitta solamente da un uomo. La rigidit\u00e0 del corpo era dovuta al fatto che la vittima era morta da tempo, quindi l'Arlecchino apparso sulla balconata non poteva essere lui. Davidson aveva ucciso Cronshaw anzitempo, e aveva nascosto il corpo in una nicchia, poi aveva portato a casa Courtenay dove le aveva somministrato un'overdose di droga. Il movente appare chiaro, Davidson era colui che procurava la droga alla signorina Courtenay e non voleva essere denunciato dal Visconte. \n\"L'avventura della cuoca di Clapham\".\nAll'inizio della storia, Poirot fatica a trovare un caso interessante su cui lavorare. Hastings, per aiutarlo, legge le notizie sul giornale: un impiegato di banca (il signor Davis) \u00e8 scomparso con cinquantamila sterline in titoli bancari. I due vengono interrotti dall'arrivo di una certa signora Todd, che chiede all'investigatore di indagare sulla sua cuoca scomparsa. La cuoca, di nome Eliza Dunn, aveva lasciato il lavoro e la casa dei Todd a Clapham da due giorni senza dare alcuna comunicazione, facendo ritirare un baule contenente i suoi effetti personali. La signora Todd vive con suo marito ed un inquilino pagante, il signor Simpson, impiegato nella stessa banca in cui lavorava il signor Davis. Poirot rimane colpito dalla coincidenza, ma non riesce trovare un nesso tra i due casi. L'investigatore inserisce degli annunci sui giornali per trovare Eliza, che pochi giorni dopo si presenta nel suo ufficio. La cuoca racconta di essere stata avvicinata da un uomo, che le aveva rivelato la presenza di un'eredit\u00e0 comprendente una casa e una discreta somma di denaro. Per entrare in possesso dell'eredita per\u00f2 avrebbe dovuto lasciare il lavoro di domestica. Eliza aveva deciso di andarsene subito e un paio di giorni dopo aveva ricevuto le sue cose da Clapham, avvolte in pacchi di carta e non nel suo vecchio baule. Poirot si precipita di nuovo a Clapham con Hastings, e lungo la strada rivela di aver risolto il caso. Il Simpson era venuto a conoscenza dell'intenzione del Davis di rubare i titoli, e perci\u00f2 lo aveva ucciso, occultando il cadavere nel baule di Eliza, dopo averla fatta allontanare con la scusa dell'eredit\u00e0. Arrivato a Clapham, l'investigatore scopre che Simpson sta per fuggire negli Stati Uniti, e grazie all'aiuto dell'ispettore e di Hastings riesce ad assicurarlo alla giustizia. Il corpo di Davis viene ritrovato nel baule alla stazione di Glasgow.\n\"Un delitto a piccole dosi\".\nIl racconto \u00e8 ambientato in Cornovaglia, dove Poirot si reca per incontrare Mrs Pengelley, la quale sospetta che suo marito voglia avvelenarla perch\u00e9 si \u00e8 innamorato della sua assistente. La donna non ha alcuna prova, ma \u00e8 convinta di star male solo quando suo marito \u00e8 a casa, e afferma di aver trovato una bottiglia di diserbante inutilizzata, mezza vuota. Nella casa dei Pengelley viveva fino alla settimana precedente anche la nipote, Freda Stanton, che si era allontanata dopo aver litigato con la zia. La signora Pengelley \u00e8 vaga sulla causa della discussione, ma afferma di essere stata consolata da un certo Radnor, che viene descritto come un \"giovanotto molto piacevole\". All'arrivo in Cornovaglia Poirot e Hastings scoprono che la signora Pengelley \u00e8 morta. Poirot intervista il marito della donna, che rimane sorpreso nell'apprendere che sua moglie abbia consultato un detective. I due amici incontrano poi Freda e Radnor e scoprono che sono fidanzati, e che la signora Pengelley si era infatuata del giovane Radnor, causando l'allontanamento di Freda. Intanto il corpo della signora Pengelley viene riesumato, e in esso vengono trovate tracce di arsenico. Il dentista viene arrestato e accusato di omicidio. Poirot invita Radnor nel suo appartamento dove gli mostra una confessione scritta che l'uomo deve firmare. Radnor aveva in programma di sbarazzarsi dei Pengelley in modo tale che Freda ereditasse i loro soldi. Grazie alle lusinghe del giovane, la signora Pengelley si innamor\u00f2 di lui, convincendosi che suo marito voleva avvelenarla. Poirot gli offre ventiquattro ore di vantaggio se firma la confessione prima di consegnarlo alla polizia. Radnor firma e si precipita fuori. Poirot confessa a Hastings di non avere alcuna prova sulla colpevolezza di Radnor a parte quella confessione scritta. \u00c8 sicuro che Scotland Yard raggiunger\u00e0 Radnor per arrestarlo.\n\"A mezzanotte in punto\".\nIn questo racconto, un signorotto di campagna, chiama Poirot per aiutarlo a fronteggiare il rapimento del figlio. La famiglia riceve delle lettere anonime che minacciano di portare via il bambino a meno che non siano pagate venticinquemila sterline. La polizia non mostra interesse per il caso, finch\u00e9 non giunge una lettera in cui si afferma che il bambino verr\u00e0 rapito alle dodici del giorno successivo. Quel giorno, la signora Waverly viene lievemente avvelenata e sul cuscino del signor Waverly viene lasciato un biglietto minatorio. Preoccupato del fatto che i domestici possano essere coinvolti, il signor Waverly licenzia tutto il personale tranne il fidato maggiordomo Tredwell, e la segretaria di sua moglie. All'ora stabilita, Waverly, suo figlio e l'ispettore McNeil si riuniscono in una stanza chiusa a chiave, mentre la polizia circonda gli ingressi della casa. A mezzanotte gli agenti fermano un vagabondo che si avvicina furtivamente alla casa. L'uomo viene trovato in possesso di cotone, cloroformio e un biglietto sul rapimento. Waverly e l'ispettore si precipitano fuori per vedere cosa sta succedendo, ma nel mentre il bambino viene portato via da auto attraverso un cancello ormai non sorvegliato. Sentono l'orologio del villaggio suonare le dodici e si rendono conto che l'orologio della casa \u00e8 stato portato avanti di dieci minuti. Il vagabondo afferma di essere stato ingaggiato da Tredwell ma il maggiordomo ha un alibi: era in casa con il signor Waverly. Poirot esamina la casa e scopre la presenza di un passaggio segreto, e dopo aver interrogato la servit\u00f9, rivela di aver scoperto che Waverly ha rapito suo figlio per ottenere denaro dalla sua ricca ma parsimoniosa moglie.\n\"Doppio indizio\".\nPoirot \u00e8 chiamato da Marcus Hardman, un collezionista di oggetti preziosi, per indagare su un furto di gioielli, avvenuto mentre teneva una piccola festa a casa sua. Il gentiluomo aveva mostrato ai suoi ospiti la collezione di gioielli medievali contenuta nella sua cassaforte, che successivamente era stata trovata aperta e vuota. I sospettati sono quattro fra gli ospiti: il milionario sudafricano Mr Johnston; la contessa russa Vera Rossakoff; il giovane Bernard Parker; e Lady Runcorn, una signora di mezza et\u00e0. Poirot esamina la scena del crimine e trova un guanto maschile e un portasigarette con le iniziali \"BP\". I sospetti si concentrano su Bernard Parker, che pur ammettendo di essere proprietario dei guanti, non riconosce il portasigarette. Poirot riceve una visita dalla contessa Rossakoff indignata dal fatto che l'investigatore stia indagando su Parker. Poirot sospetta che la donna non sia chi dice di essere, e passa la notte seguente a studiare la grammatica russa. Il giorno dopo Poirot e Hastings visitano la contessa, che alla richiesta dell'investigatore di restituire i gioielli, acconsente tranquillamente .Poirot rivela a Hastings che il doppio indizio del guanto e del portasigarette lo aveva subito reso sospettoso. Solo una delle tracce poteva essere autentica, mentre l'altra doveva essere un errore. Dato che il portasigarette non era di Parker, quello doveva essere il vero indizio. L'oggetto apparteneva alla contessa le cui iniziali - VR - scritte in alfabeto cirillico diventano \u0412\u0420.\n\"Il re di fiori\".\nQuesto \u00e8 uno dei pochi casi (come \"Assassinio sull'Orient Express\") in cui Poirot consente a un colpevole di omicidio di evitare la pena. \nLa famiglia Oglander sta giocando a bridge quando le finestre si spalancano e una donna entra barcollando, con il vestito macchiato di sangue. La famiglia chiama la polizia, che dopo aver ispezionato la villa accanto, trova il cadavere di Henry Reedburn, un impresario teatrale, morto a causa di una ferita alla testa. La donna viene identificata come la famosa ballerina Valerie Saintclair. L'investigatore riceve una visita dal principe Paul di Maurania, fidanzato della ballerina, che racconta di come Reedburn fosse innamorato di Valerie, senza essere contraccambiato. Poirot e Hastings visitano il luogo dove \u00e8 avvenuto il crimine, la biblioteca dell'impresario, e poi proseguono verso la casa degli Oglander. Nel salotto, il tavolo con le carte \u00e8 stato lasciato come la sera precedente. La signorina Saintclair \u00e8 ancora in casa, e racconta ai due investigatori che Reedburn la ricattava, e che aveva deciso di recarsi a casa sua per dissuaderlo, finch\u00e9 da dietro le tende era spuntato un uomo che lo aveva aggredito e ucciso. La donna era quindi fuggita nella casa degli Oglander. Tornando nel salotto Poirot nota che nel tavolo manca il re dei fiori. L'investigatore capisce che il bridge \u00e8 solo un alibi per la famiglia, che ha lasciato per errore una carta nella scatola. Valerie \u00e8 la figlia degli Oglander, ripudiata tempo prima. La giovane aveva deciso di chiedere aiuto alla sua famiglia nel momento del bisogno. Suo fratello aveva acconsentito ad accompagnarla da Reedburn per convincerlo a cessare i ricatti, ma aveva finito per ucciderlo. Poirot conferma la storia del vagabondo, e la giovane \u00e8 libera di sposare il principe Paul.\n\"L'eredit\u00e0 dei Lemesurier\".\nIl racconto \"L'eredit\u00e0 dei Lemesurier\" \u00e8 l'unico da cui non sia stato tratto un telefilm.\nPoirot e Hastings incontrano il capitano Vincent Lemesurier e suo zio Hugo. Il padre di Vincent \u00e8 caduto da cavallo e sta per morire. La signora Lemesurier teme per la vita del figlio primogenito; infatti una maledizione minaccia la famiglia dal Medioevo: nessun figlio primogenito ha mai ereditato la tenuta di famiglia. Il giorno dopo, Poirot e Hastings apprendono che Vincent \u00e8 morto suicida a causa di un esaurimento nervoso. Nel giro di pochi anni tutti gli eredi della tenuta muoiono per svariati motivi ed Hugo eredita la propriet\u00e0 di famiglia. Poirot riceve una visita dalla moglie di Hugo. La donna appare preoccupata per il suo primogenito Ronald, sfuggito alla morte gi\u00e0 diverse volte. Hugo muore per una malattia incurabile e successivamente anche il giovane Ronald si trova in punto di morte a causa della puntura di un'ape. Mentre Poirot e Hastings vegliano nella stanza di Ronald, una figura si insinua nella camera e tenta di avvelenare il ragazzo. Si tratta di Hugo che, diventato pazzo, si \u00e8 reso responsabile anche delle morti precedenti. Hugo viene messo in un manicomio e la maledizione viene infranta.\n\"La miniera perduta\".\nIn questo racconto, Poirot racconta ad Hastings la storia delle antiche miniere di argento lavorate dai cinesi nel XV secolo, delle quali si sarebbe persa ogni traccia, se non fosse per i documenti in possesso di famiglia cinese. Wu Ling aveva accettato di vendere i documenti a un certo signor Pearson, ma era stato trovato morto nel Tamigi. Poirot interroga le persone che hanno viaggiato verso l'Inghilterra con la vittima. Uno di loro, l'impiegato di banca Charles Lester, aveva chiamato Wu Ling nel suo albergo la mattina della scomparsa. Il signor Lester racconta di essere stato convinto dallo stesso Wu Ling a chiamarlo a quell'ora. In seguito, un servitore del cinese si era presentato da lui chiedendogli di seguirlo, per incontrare Wu Ling. Sul taxi per Limehouse, Lester inizi\u00f2 a innervosirsi e decise di scendere prima che raggiungessero la destinazione. Tuttavia, Wu Ling non aveva un servitore. E il tassista giura di aver portato entrambi gli uomini a destinazione, e di aver visto uscire l'impiegato poco dopo. Lester viene arrestato ma i documenti non vengono trovati. Pearson e Poirot vanno a Limehouse per indagare, ed origliano una conversazione tra alcuni commercianti di oppio cinesi sulla morte di Wu Ling. Poirot capisce che \u00e8 Pearson ad avere i documenti. Aveva incontrato Wu Ling a Southampton per poi portarlo a Limehouse, dove lo aveva ucciso, provando a far ricadere le colpe sul giovane. Uno dei commercianti di oppio era stato poi pagato per impersonare Wu Ling. L'insistenza di Pearson nel portare Poirot a Limehouse per distogliere i sospetti aveva sortito l'effetto opposto. \n\"L'espresso per Plymouth\".\nIl racconto \"L'espresso per Plymouth\" verr\u00e0 successivamente ripreso e rielaborato dalla scrittrice, che nel 1928 lo pubblicher\u00e0 come romanzo col titolo de Il mistero del treno azzurro.\nSull'espresso per Plymouth viene trovato il cadavere della signora Flossie Carrington, figlia di un ricco magnate, che chiede a Poirot di occuparsi del caso. Prima del suo matrimonio la donna aveva una relazione con un avventuriero chiamato Conte de la Rochefour, ma in seguito aveva sposato Rupert Carrington, giocatore d'azzardo pieno di debiti. I due coniugi stavano per separarsi, ma vista la morte della donna, il marito avrebbe ereditato tutto. Flossie si stava recando a una festa nella West Country, portando con se gioielli di grande valore. Insieme a lei viaggiava la cameriera Mason. La donna di servizio rivela di aver ricevuto l'ordine di aspettare qualche ora alla stazione di Bristol, per poi tornare a Plymouth il giorno seguente. La signora Carrington era stata sedata e poi pugnalata e derubata dei gioielli. L'arma del delitto viene trovata nella prima fermata dopo Bristol sulla linea di Plymouth, e un venditore di giornali afferma di aver parlato con la signora Carrington dopo Bristol. I maggiori sospettati, Rupert Carrington e il Conte de la Rochefour, hanno alibi di ferro. Uno dei gioielli viene trovato in possesso del noto ladro Red Narky, compagno della ladra Gracie Kidd. Poirot e Hastings rovistando nel bagagliaio di Mason e trovano vestiti simili a quelli della signora Carrington, e capiscono che in realt\u00e0 lei \u00e8 Gracie Kidd. La cameriera e il suo complice avevano ucciso la signora Carrington prima di Bristol. La ladra si era poi travestita, e aveva attirato l'attenzione del ragazzo dei giornali per procurarsi un alibi.\n\"La scatola di cioccolatini\".\nHastings \u00e8 convinto che Poirot non abbia mai fallito nella sua carriera. Poirot racconta l'unica occasione in cui non \u00e8 riuscito a risolvere un crimine, anni prima quando era un detective della polizia a Bruxelles. Paul D\u00e9roulard, un deputato francese era morto per insufficienza cardiaca. D\u00e9roulard era un anti-cattolico, e viveva nella casa di Bruxelles ereditata dalla sua defunta moglie. Virginie Mesnard, cugina della defunta moglie, chiede a Poirot di indagare. Sospettando un avvelenamento, il detective interroga i domestici sulla cena, ma scopre che veniva servita su piatti di portata comuni. Nello studio Poirot trova una scatola di cioccolatini aperta ma intatta, e viene a sapere che il deputato amava mangiarli dopo cena. Poirot nota anche che il colore del coperchio non corrisponde alla scatola. Il detective poi va a trovare il farmacista locale che prepara il collirio per la cataratta dell'anziana madre di D\u00e9roulard. I sospetti di Poirot si concentrano quindi sugli ospiti della cena, il francese M. de Saint Alard, e l'inglese John Wilson. Dopo essere penetrato in casa di Alard, scopre una bottiglia di pillole vuota, e pensa di aver risolto il caso. Ma l'anziana Madame D\u00e9roulard convoca Poirot e confessa l'omicidio di suo figlio. La donna aveva visto suo figlio che spingeva sua moglie dalle scale e cap\u00ec che era un uomo malvagio. Aveva rubato le compresse per il cuore a John Wilson, e le aveva messe nella cioccolata, poi aveva messo la bottiglia vuota nella tasca di M. de Saint Alard. Poirot le disse che aveva completato le sue indagini e che la questione era chiusa. La signora D\u00e9roulard mor\u00ec una settimana dopo a causa dei suoi problemi di salute. \n\"I piani del sottomarino\".\n\"I piani del sottomarino\" servir\u00e0 da base per una successiva avventura di Poirot, inclusa nel libro Quattro casi per Hercule Poirot, col titolo de \"Il furto incredibile.\"\nPoirot viene chiamato con urgenza da Lord Alloway, ministro della Difesa e candidato primo ministro. L'investigatore giunge nella casa del nobiluomo insieme ad Hastings, e qui fa la conoscenza dell'ammiraglio Harry Weardale, accompagnato da sua moglie e suo figlio. Poirot viene a sapere che alcuni progetti segreti per un nuovo tipo di sottomarino sono stati rubati dalla casa. Lord Alloway, su richiesta dell'ammiraglio, aveva ordinato al suo segretario, il signor Fitzroy, di prelevare dalla cassaforte i documenti e riporli sul tavolo dello studio. Nel mentre i due gentiluomini si erano intrattenuti sul terrazzo, dove l'ammiraglio aveva scorto un'ombra allontanarsi dalla finestra. Rientrando nello studio, i due uomini avevano scoperto che i piani erano stati rubati. Poirot esamina l'erba fuori dalla finestra dello studio e non trova traccia di impronte, per cui ritiene che il responsabile sia ancora nella casa. Il principale sospettato \u00e8 Mrs Conroy, misteriosa ospite della casa, nota negli ambienti diplomatici. Ma inaspettatamente, Lady Weardale chiede a Poirot di abbandonare le ricerche, in cambio della restituzione dei piani. Hastings sospetta che Lady Weardale, sia stata spinta a rubare i piani per appianare i suoi debiti ma, dal momento la storia dell'ombra si era rivelata una montatura, Poirot crede che il colpevole possa essere Fitzroy, o lo stesso Lord Alloway. L'investigatore rivela che Lord Alloway era gi\u00e0 stato coinvolto in uno scandalo simile anni prima, anche se in seguito era stato scagionato. Il nobiluomo poteva aver ceduto a un ricatto da parte della signora Conroy consegnando le copie dei piani, per poi fingere il furto. Poirot pensa per\u00f2 che Lord Alloway abbia manomesso i piani in modo da renderli inutili. Il giorno in cui Lord Alloway diviene Primo Ministro, Poirot riceve un assegno e una fotografia dedicata a un \"amico discreto\". Poirot verr\u00e0 poi a sapere che una potenza straniera aveva tentato di costruire la propria versione del sottomarino, non riuscendovi.\n\"L'appartamento al terzo piano\".\nQuattro giovani si recano a casa di Patricia Garnett dopo una serata. La donna non riesce a trovare la chiave del suo appartamento, perci\u00f2 i due ragazzi, Donovan e Jimmy, salgono sull'ascensore per il carbone per cercare di aprire la porta dall'interno. Una volta in casa, Donovan cerca di accedere la luce ma non ci riesce, quindi Jimmy si dirige in un'altra stanza e la accende. I giovani si rendono conto di non essere nell'appartamento di Patricia, ma in quello della vicina Ernestine Grant. I due lasciano l'appartamento e si dirigono al piano superiore dove aprono la porta a Pat e Mildred. Donovan si accorge di avere le mani sporche di sangue, quindi i ragazzi tornano nell'appartamento della vicina, e dietro una tenda, trovano il cadavere della signora Grant. Raggiunte le ragazze sul pianerottolo, discutono della faccenda ma vengono interrotti da Hercule Poirot, che abita al quinto piano. Ispezionato l'appartamento della vittima, Poirot si accorge che l'interruttore funziona di nuovo, e che il sangue sulle mani di Donovan proviene da chiazza coperta da una tovaglia. Il corpo \u00e8 stato spostato. Dopo i rilievi della polizia, appena giunta sul posto, il detective viene a sapere che la donna \u00e8 morta da almeno cinque ore. Poirot ispeziona il cestino della cucina e trova una bottiglia; non potendo annusare a causa del raffreddore la porge a Donovan, che sviene. Poirot ha risolto il caso\u02d0 la bottiglia era infatti un trucco per far s\u00ec che Donovan perdesse i sensi. Nelle tasche dell'uomo ritrova le chiavi dell'appartamento di Patricia e una lettera di un avvocato, che afferma che il matrimonio tra Donovan ed Ernestine, avvenuto otto anni prima, \u00e8 ancora valido. Donovan voleva sposare Patricia, ma la sua ex moglie voleva impedirglielo. Per fermarla, l'uomo l'aveva uccisa prima di uscire con gli amici, per poi tornare a prendere la lettera.\n\"Peccato in doppia copia\".\nPoirot \u00e8 oberato di lavoro e Hastings lo accompagna in vacanza nel sud del Devon. Il quarto giorno, Poirot riceve un biglietto dall'agente teatrale Joseph Aarons che gli chiede di recarsi a Charlock Bay, perch\u00e9 ha bisogno di consultarlo su una questione. I due amici decidono di viaggiare in autobus, e fanno la conoscenza di Mary Durrant, che lavora nel negozio di antiquariato di sua zia. La giovane ragazza si sta recando a Charlock Bay per portare delle preziose miniature a un collezionista americano di nome di J. Baker Wood. L'autobus arriva a destinazione quando Miss Durrant si accorge che le miniature sono state rubate dalla sua valigia. Poirot e Hastings vanno a trovare Mr Wood, che spiega di aver ricevuto una visita da una signora anziana, alla quale ha pagato le miniature. Poirot sospetta che la zia di Mary si sia recata dall'acquirente sotto mentite spoglie, per truffarlo. \n\"Il mistero di Market Basing\".\nPoirot e Hastings si recano dall'ispettore Japp nella citt\u00e0 di campagna di Market Basing. Durante la colazione della domenica, i tre vengono interrotti da un poliziotto locale che chiede l'aiuto di Japp. Walter Protheroe, il proprietario di una grande villa, viene trovato morto nella sua casa fatiscente, presumibilmente per suicidio. I tre si recano nella villa dove incontrano il Dott. Giles chiamato dalla signorina Clegg, la governante. L'agente Pollard arriva in quel momento e aiuta il dottore a sfondare la porta di quercia della camera. Dentro trovarono il cadavere del signor Protheroe, morto a causa di un colpo di pistola alla testa. L'arma si trova stretta nella mano destra della vittima. Gi\u00e0 da una prima analisi per\u00f2, sembra che il colpo non sia stato esploso dalla vittima. Japp nota che la chiave della stanza non \u00e8 nella serratura della porta e suppone che si tratti di una simulazione di suicidio. Nella casa soggiorna anche una coppia, i Parker. La signorina Clegg racconta che la loro visita inaspettata non fosse stata gradita dal signor Protheroe. Un gemello del signor Parker viene trovato sulla scena del crimine, e un testimone afferma di aver sentito Protheroe e Parker discutere nella notte dell'omicidio. Quando si scopre che signor Parker era venuto a conoscenza di segreti sul passato di Protheroe e per questo lo ricattava, l'uomo viene arrestato. Poirot convoca la signorina Clegg alla locanda. Il detective suppone che Protheroe si sia di fatto suicidato, e che la governante abbia inscenato l'omicidio per far incolpare Parker. Clegg ammette di aver trovato il cadavere la mattina, e di aver pensato che il responsabile del suicidio fosse Parker. Per punirlo aveva cambiato la posizione della pistola, e creato dei sospetti intorno a Parker. \n\"Nido di vespe\".\nSeduto sulla terrazza del giardino della sua grande casa, John Harrison riceve una visita inaspettata da Hercule Poirot. Il detective gli dice che sta indagando su un omicidio che non \u00e8 stato ancora commesso, per far s\u00ec che non avvenga. Poirot si accorge della presenza in giardino di un nido di vespe e gli consiglia di rimuoverlo, ma John lo rassicura, riferendogli che se ne sarebbe occupato il suo amico Claude Langton la sera stessa. Claude avrebbe agito usando della benzina, non essendo favorevole al metodo con il cianuro di potassio, troppo rischioso a detta di John. Tuttavia Poirot appare sorpreso e riferisce a Harrison di aver visto sul registro del farmacista una richiesta di cianuro di potassio a nome di Claude Langton. Il detective rivela di sospettare che l'uomo voglia vendicarsi di Langton per avergli sottratto la fidanzata. Poirot si congeda dall'amico, dandosi appuntamento alle nove di sera quando Claude avrebbe dovuto rimuovere il nido. Tuttavia, all'orario stabilito Poirot vede uscire Claude dalla casa di Harrison e apprende che il nido di vespe non \u00e8 stato rimosso e che i due erano rimasti a chiacchierare sulla terrazza. Raggiunto John, Poirot si sincera dello stato di salute dell'amico e gli rivela di avergli sottratto il cianuro dalla sua tasca e di averlo sostituito con della innocua soda. Successivamente gli riveler\u00e0 di aver intuito il piano di John : porre fine alla propria esistenza (essendo malato terminale) avvelenandosi con il cianuro e far ricardere le colpe della sua morte su Claude Langton, il quale si era riavvicinato alla moglie di John. Poirot evitando il suicidio di John Harrison, ha evitato che Langton fosse impiccato per omicidio e quindi che venisse commesso un delitto.\n\"La dama velata\".\nPoirot chiama Lady Millicent Castle-Vaughn presso il suo hotel londinese. Lady Millicent sta per sposarsi, ma uno spietato ricattatore chiamato Lavington la tiene in scacco con una lettera d'amore scritta da lei ad un altro uomo diversi anni prima. Lavington vuole ventimila sterline e Poirot cerca di recuperare la lettera. La donna afferma che il documento \u00e8 tenuto nascosto in una scatola cinese, che il ricattatore tiene in un luogo segreto. Poirot entra in contatto con Lavington ma l'uomo si rifiuta di restituire la lettera. Il ricattatore poi parte per Parigi, dando a Lady Millicent un ultimatum per pagare. Poirot si reca a casa di Lavington il giorno dopo, vestito da operaio, con la scusa di dover montare delle serrature antifurto alla finestra. La notte stessa, il detective si introduce in casa attraverso una delle finestre manomesse, accompagnato da Hastings. Dopo una lunga ricerca, Poirot trova la scatola nascosta in un tronco scavato, in fondo a una piccola pila di legna in cucina. l giorno dopo, Lady Millicent ritira la lettera e insiste nel voler tenere il cofanetto come souvenir, ma Poirot le impedisce di prenderlo. Il detective rivela di aver scoperto un compartimento segreto della scatola contenente alcuni gioielli frutto di una rapina a Bond Street. L'ispettore Japp entra nella stanza e identifica la signora come \"Gertie\", complice di Lavington, il cui vero nome \u00e8 Reed. Il finto ricattatore era stato ucciso nei Paesi Bassi pochi giorni prima dalla sua stessa banda di ladri. I membri della banda avevano deciso di usare Poirot per recuperare i gioielli mancanti.\n\"Un problema in alto mare\".\nPoirot si trova in vacanza su un'imbarcazione diretta in Egitto insieme ad altri passeggeri. Tra loro c'\u00e8 un certo Colonnello Clapperton, un ex musicista che, dopo essere stato ferito durante la guerra, era stato curato da una dama dell'alta societ\u00e0. I due si erano poi sposati, ma la donna si era rivelata antipatica ed ipocondriaca, mentre il Colonnello era un uomo molto paziente ed accondiscendente. Due giovani ragazze della barca, Kitty Mooney e Pamela Creegan, prendono in simpatia il colonnello e decidono di \"salvarlo\" da sua moglie. La barca raggiunge Alessandria e molti della compagnia scendono a terra. La signora Clapperton \u00e8 l'unica a non voler scendere: urla marito da dietro la porta della cabina di voler essere lasciata sola. Quando tutti risalgono sulla nave, la signora Clapperton non risponde pi\u00f9 alla porta, quindi un inserviente la apre su richiesta del Colonnello. La nobildonna viene trovata pugnalata con a fianco alcuni gioielli tipici del luogo. Vengono interrogati diversi venditori di perle, ma Poirot rimane perplesso: la porta della cabina \u00e8 chiusa a chiave dall'interno, la signora Clapperton non avrebbe mai aperto a uno sconosciuto, e i venditori di perle non hanno alcun movente. Quella sera, su richiesta di Poirot, i passeggeri vengono riuniti nel salone. Poirot mostra agli ospiti una bambola appartenente a un ventriloquo che parla e ripete le parole che la signora Clapperton ha rivolto a suo marito da dietro la porta della cabina. Il Colonnello balza in piedi e subito collassa, morendo di infarto. Poirot spiega: la signora Clapperton era gi\u00e0 morta quando suo marito, insieme a Poirot, Kitty e Pamela, avevano sentito la voce dalla cabina. Il Colonnello aveva posto un registratore al suo interno, per poi scendere dalla nave con le due ragazze, creandosi un alibi perfetto.\n\"Come va il vostro giardino?\".\nIl racconto \" Come va il vostro giardino? \" contiene delle idee che riprese e rielaborate costituiranno, molti anni dopo, le fondamenta del romanzo \"Poirot e la strage degli innocenti\", del 1969\nPoirot riceve una lettera da una donna anziana, la signorina Amelia Barrowby, che vive a Rosebank, a Charman's Green. La donna \u00e8 molto vaga, ma la lettera incuriosisce Poirot che decide di seguire il caso. Cinque giorni dopo, sul giornale appare un articolo sulla morte di Miss Barrowby. Poirot invia una lettera ai parenti della donna, e riceve una risposta da Mary Delafontaine, la nipote, che lo informa che i suoi servizi non sono pi\u00f9 necessari. Tuttavia, il detective si reca nella casa dove rimane incantato dal giardino ben curato e decorato da conchiglie. Una volta in casa Poirot incontra una ragazza russa di nome Katrina Reiger, dama di compagnia della defunta, che afferma di essere la beneficiaria dell'eredit\u00e0 di Miss Barrowby. La polizia locale scopre che la signorina Barrowby \u00e8 morta a causa di un avvelenamento da stricnina. In quanto eredi diretti, i Delafontaines vengono sospettati, insieme a Katrina, che si rivela beneficiaria dell'eredit\u00e0. La giovane russa viene arrestata dalla polizia e, a conferma del movente, viene trovato un contenitore con della stricnina sotto il suo materasso. Poirot non \u00e8 convinto della colpevolezza della donna e prosegue le indagini. Il detective si ricorda delle conchiglie di ostriche nel giardino e invia la sua segretaria, dal pescivendolo, che racconta di aver venduto il pesce ai Delafontaines. I parenti della donna le avevano fatto mangiare delle ostriche avvelenate e avevano nascosto i gusci nel giardino. La signora Delafontaine confessa di aver rubato i soldi alla zia per molti anni e di averla uccisa per fare in modo che l'eredit\u00e0 non andasse a Katrina."}
{"id": "766119", "revid": "34928", "url": "https://it.wikipedia.org/wiki?curid=766119", "title": "Charles Hanoteau", "text": ""}
{"id": "766121", "revid": "34928", "url": "https://it.wikipedia.org/wiki?curid=766121", "title": "Jean Hanoteau", "text": ""}
{"id": "766122", "revid": "869733", "url": "https://it.wikipedia.org/wiki?curid=766122", "title": "Nicholas Sparks", "text": "I suoi romanzi sono spesso ambientati in North Carolina e hanno come principali argomenti l'amore eterno, il destino e la religione. Tra i suoi maggiori successi si ricordano \"Le pagine della nostra vita\" (\"The Notebook\"), \"Le parole che non ti ho detto\" (\"Message in a Bottle\"), \"I passi dell'amore\" (\"A Walk to Remember\"), \"Come un uragano\" (\"Nights in Rodanthe\") e \"L'ultima canzone\" (\"The Last Song\"). Molti dei suoi libri hanno avuto un adattamento cinematografico, con coppie di protagonisti come Kevin Costner e Robin Wright (\"Le parole che non ti ho detto\"), Shane West e Mandy Moore (\"I passi dell'amore\"), Ryan Gosling e Rachel McAdams (\"Le pagine della nostra vita\"), Richard Gere e Diane Lane (\"Come un uragano\"), Channing Tatum e Amanda Seyfried (\"Dear John\"), Miley Cyrus e Liam Hemsworth (\"The Last Song\"), Zac Efron e Taylor Schilling (\"Ho cercato il tuo nome\").\nBiografia.\nNato ad Omaha, in Nebraska, il 31 dicembre del 1965, da Patrick Michael Sparks, professore, e da Jill Emma Marie Thoene, casalinga, ha due fratelli: Michael Earl \"Micah\" Sparks e Danielle \"Dana\" Sparks (deceduta nel 2000, all'et\u00e0 di soli 33 anni, in seguito ad un tumore al cervello). Lo scrittore ha affermato che Dana \u00e8 stata la sua principale fonte di ispirazione per il personaggio di Jamie Sullivan, protagonista femminile de \"I passi dell'amore\" (\"A Walk to Remember\").\nHa avuto un'educazione cattolica, fede che condivide con la moglie Cathy e che ha trasmesso ai suoi cinque figli. Tra i temi portanti dei romanzi di Sparks vi sono infatti la spiritualit\u00e0, la fede e il destino. Dopo aver studiato al Bella Vista High School, per meriti sportivi ha ottenuto una borsa di studio alla University of Notre Dame, dove detiene ancora oggi il record della staffetta 4 x 800. Laureatosi con lode nel 1988 e sposatosi con Cathy Cote nel 1989, si \u00e8 trasferito a New Bern, in North Carolina, dove ha iniziato a scrivere i suoi romanzi e dove vive ancora oggi insieme alla moglie e ai loro cinque figli: Miles, Ryan, Landon e le gemelle Lexie e Savannah. Il 6 febbraio 2015, Sparks annuncia che lui e la moglie Cathy si sono separati.\nCarriera.\nSparks ha scritto il suo primo romanzo, dal titolo \"The Passing\" (mai pubblicato), nel 1985, quando era ancora uno studente. Nel 1990 ha pubblicato il suo primo libro, intitolato \"Il bambino che impar\u00f2 a colorare il buio\" (\"Wokini: A Lakota Journey to Happiness and Self-Understanding\"), scritto a quattro mani con Billy Mills.\nNel 1992 si \u00e8 trasferito per un periodo a Washington, ed \u00e8 l\u00ec che ha iniziato a scrivere \"Le pagine della nostra vita\" (\"The Notebook\"), che \u00e8 stato pubblicato nel 1996 e ha ottenuto ben presto un notevole successo, raggiungendo la prima posizione del \"New York Times best seller list\". Raggiunta la notoriet\u00e0, Sparks ha fatto ritorno a New Bern, in North Carolina. Da allora ha scritto numerosi altri best seller, molti dei quali sono diventati dei film di successo come \"Le parole che non ti ho detto\" - con protagonisti Kevin Costner e Robin Wright Penn - (1999, incasso di 118.880.016 dollari), \"I passi dell'amore\" - con Shane West e Mandy Moore - (2002, incasso di 47.494.916 dollari), \"Le pagine della nostra vita\" - con Ryan Gosling e Rachel McAdams - (2004, incasso di 115.603.229 dollari). Nel 2008 \u00e8 uscito il film \"Come un uragano\", interpretato da Richard Gere e Diane Lane, mentre nel 2010 sono state prodotte altre due pellicole tratte dai libri di Sparks: \"Dear John\" (da \"Ricordati di guardare la luna\"), con Channing Tatum e Amanda Seyfried, e \"The Last Song\" (da \"L'ultima canzone\"), con Miley Cyrus e Liam Hemsworth. Nel 2012 \u00e8 stata la volta del film \"Ho cercato il tuo nome\", con protagonisti Zac Efron e Taylor Schilling, e nel 2013 di \"Vicino a te non ho paura\", con Julianne Hough e Josh Duhamel.\nI suoi ultimi romanzi sono \"Il meglio di me\" (\"The Best of Me\"), pubblicato nel 2012, e \"La risposta \u00e8 nelle stelle\" (\"The Longest Ride\"), pubblicato nel 2013. I loro rispettivi adattamenti cinematografici sono gi\u00e0 diventati film di successo.. Nel 2016 esce il film \"La scelta\" tratto dall'omonimo romanzo."}
{"id": "766123", "revid": "104458", "url": "https://it.wikipedia.org/wiki?curid=766123", "title": "Michaela Kirchgasser", "text": "Biografia.\nStagioni 2001-2004.\nSpecialista delle prove tecniche nata a Schwarzach im Pongau e originaria di Filzmoos, la Kirchgasser ha iniziato a partecipare a gare FIS nel novembre del 2000 e ha esordito in Coppa del Mondo il 9 dicembre 2001 nello slalom speciale di Sestriere, classificandosi 17\u00aa. Soltanto dopo ha debuttato anche in Coppa Europa, il 17 gennaio 2002 a Sankt Sebastian, piazzandosi 28\u00aa in slalom gigante.\nNel circuito continentale ha ottenuto il primo podio (3\u00aa) e la prima vittoria il 18 e 19 gennaio 2003 al Passo del Tonale in slalom speciale; nella stessa stagione ha vinto la medaglia d'oro nello slalom speciale e quella d'argento nello combinata ai Mondiali juniores del Brian\u00e7onnais e si \u00e8 piazzata 3\u00aa sia nella classifica generale sia in quella di slalom speciale della Coppa Europa.\nStagioni 2005-2008.\nNel 2005 ha vinto la medaglia di bronzo nello slalom gigante ai Mondiali juniores di Bardonecchia e ha conquistato il 2\u00ba posto nella classifica generale della Coppa Europa, vincendo quella di slalom gigante. Ai XX Giochi olimpici invernali di , suo esordio olimpico, si \u00e8 classificata 5\u00aa nello slalom speciale, 6\u00aa nella combinata e non ha completato la seconda manche dello slalom gigante.\nHa conquistato il suo primo podio in Coppa del Mondo il 25 novembre 2006 nello slalom gigante di Aspen, classificandosi al 3\u00ba posto, e ai successivi Mondiali di \u00c5re 2007, debutto iridato per la Kirchgasser, ha vinto la medaglia d'oro nella gara a squadre, si \u00e8 piazzata 4\u00aa nello slalom gigante, 9\u00aa nello slalom speciale e non ha concluso lo supercombinata. Nella stessa stagione ha colto poi la prima vittoria in Coppa del Mondo, il 24 febbraio nello slalom gigante disputato in Sierra Nevada, ed \u00e8 risultata 3\u00aa nella classifica della Coppa del Mondo di slalom gigante. Il 30 gennaio 2008 ha ottenuto a Tarvisio in supercombinata la sua ultima vittoria in Coppa Europa.\nStagioni 2009-2013.\nAi Mondiali di Val-d'Is\u00e8re 2009 si \u00e8 piazzata 5\u00aa nello slalom gigante e non ha completato slalom speciale e supercombinata, mentre ai XXI Giochi olimpici invernali di si \u00e8 classificata 15\u00aa nello slalom gigante, 9\u00aa nella supercombinata e non ha completato la seconda manche dello slalom speciale; quell'anno in Coppa del Mondo \u00e8 risultata 3\u00aa nella classifica di combinata.\nHa vinto la medaglia d'argento iridata nella gara a squadre ai Mondiali di Garmisch-Partenkirchen 2011, dove \u00e8 stata anche 13\u00aa nella supercombinata e non ha terminato lo slalom speciale; nella successiva stagione 2011-2012 si piazzata 2\u00aa nella Coppa del Mondo di slalom speciale, superata dalla connazionale Marlies Schild di 308 punti, dopo aver ottenuto tra l'altro la sua ultima vittoria nel circuito, il 17 marzo a Schladming in slalom speciale. Ai Mondiali di Schladming 2013 ha vinto la medaglia d'oro nella gara a squadre e quella d'argento nello slalom speciale, mentre nella supercombinata \u00e8 stata 4\u00aa e nello slalom gigante non ha completato la prova.\nStagioni 2014-2018.\nIl 21 gennaio 2014 ha colto a Kirchberg in Tirol in slalom speciale il suo ultimo podio in Coppa Europa (2\u00aa) e ai successivi XXII Giochi olimpici invernali di , sua ultima presenza olimpica, si \u00e8 classificata 12\u00aa nello slalom gigante, 7\u00aa nella supercombinata e non ha concluso lo slalom speciale; quell'anno in Coppa del Mondo ha chiuso al 2\u00ba posto nella classifica di combinata. Nella stagione successiva, ai Mondiali di Vail/Beaver Creek 2015, si \u00e8 aggiudicata la medaglia d'oro nella gara a squadre, la medaglia di bronzo nella combinata, si \u00e8 classificata 6\u00aa nello slalom gigante e non ha concluso lo slalom speciale.\nDue anni dopo ai Mondiali di Sankt Moritz 2017, suo congedo iridato, ha nuovamente vinto la medaglia di bronzo nella combinata e si \u00e8 classificata 12\u00aa nello slalom gigante e 6\u00aa nello slalom speciale; il 24 febbraio dello stesso anno ha colto a Crans-Montana in combinata il suo ultimo podio in Coppa del Mondo (3\u00aa). Si \u00e8 ritirata dalle competizioni al termine della stagione 2017-2018 e la sua ultima gara \u00e8 stata lo slalom speciale di Coppa del Mondo disputato il 10 marzo a Ofterschwang, non completato dalla Kirchgasser.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nSC = supercombinata"}
{"id": "766124", "revid": "10548", "url": "https://it.wikipedia.org/wiki?curid=766124", "title": "Fontana Rosa dei Venti di Taranto", "text": ""}
{"id": "766125", "revid": "34928", "url": "https://it.wikipedia.org/wiki?curid=766125", "title": "Louis Joseph Hanoteau", "text": ""}
{"id": "766126", "revid": "52076", "url": "https://it.wikipedia.org/wiki?curid=766126", "title": "Palazzo degli Uffici di Taranto", "text": ""}
{"id": "766127", "revid": "767487", "url": "https://it.wikipedia.org/wiki?curid=766127", "title": "I Luf", "text": "I Luf sono un gruppo folk rock italiano formatosi in Lombardia nel 2000.\nBiografia.\nLa storia del gruppo comincia nel 1999, quando l'attuale leader della band, Dario Canossi, terminata l'esperienza con il gruppo De Sfroos e fresco della collaborazione con Davide Van de Sfroos per l'album d'esordio \"Br\u00e8va e Tiv\u00e0n\" decide di intraprendere un nuovo progetto con musicisti del Lecchese e della Brianza.\nI Luf (\"lupi\" in dialetto bresciano), nascono come collettivo dove partecipano musicisti con varie esperienze alle spalle alcuni dei quali facenti parte dei De Sfroos. La prima formazione stabile \u00e8 composta da: Dario Canossi (chitarra, voce), Sergio \"Jeio\" Pontoriero (basso, voce), Ranieri \"Ragno\" Fumagalli (fiati, cornamuse), Cesare Comito (chitarre), Lorenzo Marra (fisarmonica), Angapiemage \"Anga\" Persico (violino), Pier Zuin (cornamuse), Franco Penatti (batteria). Successivamente Fabio Biale ha sostituito Persico al violino.\nNel 1999 registrano un demo \"Fin qui tutto uene\" pubblicato poi nel 2004 con il titolo \"Quasi Luf\" dove \u00e8 ancora preponderante l'influenza del rock rispetto al folk.\nCanossi, che scrive i brani, prende ispirazione dal combat folk dei Modena City Ramblers e dai Pogues. I brani molto ritmati coniugano il rock con la musica popolare ed il folk. Il gruppo \u00e8 apprezzato soprattutto per i concerti che spingono il pubblico a ballare in gruppo. Grande attenzione \u00e8 posta ai testi delle canzoni, ricchi di riferimenti all'attualit\u00e0, alcuni in dialetto della Val Camonica.\nNel 2002 esce il loro primo album, \"Ocio ai Luf\", che riscuote un buon successo. Nel disco partecipano, tra gli altri, Lorenzo Monguzzi, cantante dei Mercanti di Liquore (\"Per un pezzo di pane\") e Vincenzo Zitello, virtuoso di arpa celtica (\"Nina Nana\"); il testo di quest'ultimo brano \u00e8 di Angelo Canossi, uno dei pi\u00f9 grandi poeti dialettali lombardi del '900.\nIl disco \u00e8 seguito dalle apparizioni su Rai2 nei programmi \"Follia Rotolante\" e \"CD live\".\nNel 2005 esce il secondo album dei Luf \"Bala e fa bal\u00e0\". Il titolo riassume la filosofia dei Luf, divertirsi e far divertire e far ballare. Questo album contiene una prima cover: quella di \"Sweet Home Alabama\" dei Lynyrd Skynyrd che per l'occasione \u00e8 stata riscritta in dialetto bresciano e rinominata \"So nahit \u2018n Val Camonega\" (Sono nato in Val Camonica), nel brano \"O pescator che peschi\" collabora Marino Severini dei Gang.\nIl Natale 2006 vede la pubblicazione del libro \"Peace&amp;Luf\", 25 anni e 25 canzoni, con allegati 2\u00a0cd in cui i Luf raccontano la loro storia.\nUscito il 1\u00ba maggio 2007, il successivo album, \"Paradis del Diaol\" viene consigliato dalla rivista musicale Buscadero come uno dei migliori dischi dell'anno. Nel dicembre dello stesso anno i Luf danno alle stampe l'album \"So nahit \u2018n valcamonega\" una compilation di tutti brani scritti in dialetto camuno, con l'aggiunta di un pezzo inedito, \"Aiva\", che affronta il problema dell'acqua.\nNel 2008 i Luf iniziano la loro collaborazione con Flavio Oreglio, realizzando il cd \"Gi\u00f9\", colonna sonora dell'omonimo spettacolo teatrale.\nA Natale 2008, i Luf realizzano \"Luna di rame e d'ottone\", un 45 giri in vinile con CD, copertina in rame ed ottone a tiratura limitata.\nDurante l'estate 2009 partecipano con Enrico Bertolino e i comici di Zelig a varie iniziative a favore del progetto Vida a Pititinga, facendo poi concerti in giro per l'Italia dall'Aquila alla valle Camonica.\nNel gennaio 2010 partecipano assieme agli istituto Greppi di Casatenovo all'iniziativa \"In treno per la memoria\" e suonano a Cracovia.\nAd aprile esce \"Flel\", il loro quarto disco di inediti, a cui segue un tour promozionale. A maggio aprono il concerto dei Nomadi a Casalromano davanti a 5\u00a0000 persone. A settembre aprono la kermesse Woodstock a 5 stelle organizzata da Beppe Grillo davanti a 30\u00a0000 persone..\nAlla fine del 2010 esce \"Live &amp; Luf\" un libro fotografico con DVD e CD del concerto di Maresso registrato il 30 maggio 2010, che viene presentata il 6 gennaio 2011 a Lecco.\nIl 14 maggio 2011 presentano al Teatro Sociale di Bergamo l'EP composto da 6 brani \"Note per Sognare\".\nIl 17 gennaio 2012 esce l'album tributo, \"I Luf Cantano Guccini\", contenente brani del celebre cantautore modenese riarrangiati.\nA luglio 2012 regalano all'Associazione \"Libera - Associazioni Nomi e Numeri contro le Mafie\" due canzoni che saranno pubblicate in un CD dal titolo \"A ruota libera\", per celebrare il ventennale della strage di Via d'Amelio presentato in occasione delle celebrazioni a Palermo.\nNel 2013, pubblicano l'album \"Mat e famat\" il cui titolo \u00e8 ispirato al celebre discorso di Steve Jobs tenutosi all'Universit\u00e0 di Stanford. L'album contiene collaborazioni con i Vad Vuci, Vincenzo Zitello ed il cantautore Daniele Ronda (divenuto in quel periodo compositore della sigla del Meteo.it) nel brano \"Trebisonda\" e una cover della canzone \"American Land\" di Bruce Springsteen intitolata \"La 'Al de Legn\".\n8 novembre 2014 si giunge all'ultima fatica della band, l'album \u201cTerra e Pace, 1915 \u2013 2015 Cent'anni di gratitudine\u201d con ospite l'amico Massimo Priviero. Un cd che, in occasione del centenario della grande guerra, raccoglie i canti pi\u00f9 belli della tradizione alpina e li rinnova in chiave folk. Si uniscono cos\u00ec le melodie malinconiche dei cori di montagna, con l'energia della musica folk-rock, in perfetto stile Luf.\nIl 20 giugno 2016, in occasione della \"Giornata internazionale del rifugiato\", esce il nuovo lavoro dei Luf, l'album \"Delalt\u00e8r\". Come scritto nella presentazione dello stesso, \u00e8 un lavoro dedicato al tema del viaggio e della fuga (\"Ogni uomo sogna di viaggiare, Il viaggio \u00e8 attesa e speranza, desiderio ed irrequietezza, ricerca e scoperta, \u00e8 coraggio e paura, \u00e8 mistero, \u00e8 fantasia, \u00e8 nostalgia e abbandono, \u00e8 passaggio, trapasso, \u00e8 un percorso interiore, un sogno, \u00e8 partire, lasciare, \u00e8 un\u2019andata, \u00e8 un ritorno, \u00e8 festa e allegria ma per qualcuno \u00e8 solo fuga dalla disperazione. Quando il viaggio diventa fuga il viaggiatore diventa migrante\"). Si tratta di un album doppio, con versioni folk e rock sul primo disco ed acustiche sul secondo, che esce per\u00f2 in due riprese: inizialmente viene distribuito solo il primo disco, mentre la versione acustica viene distribuita ai concerti.\nQuattro anni dopo esce un nuovo lavoro, \"Pihin\u00ec - Tornando al monte\", alcuni testi dei brani scritta da importanti autori (tra gli altri \"Ragazzo selvatico\" scritto da \"Paolo Cognetti\", e \"Il lupo e l\u2019equilibrista\" da Max Solinas), \u201d Non ti far\u00f2 aspettare \u201d \u00e8 stata ispirata dall\u2019omonimo libro di Nives Meroi, \u201d La leggerezza della crisalide\u201d dal libro di Erri De Luca \"Il peso della farfalla\u201d, \u201d Il canto delle manere \u00e8 tratto dal libro di Mauro Corona."}
{"id": "766128", "revid": "10548", "url": "https://it.wikipedia.org/wiki?curid=766128", "title": "Palazzo del Governo di Taranto", "text": ""}
{"id": "766132", "revid": "10548", "url": "https://it.wikipedia.org/wiki?curid=766132", "title": "Palazzo di Citt\u00e0 di Taranto", "text": ""}
{"id": "766135", "revid": "584834", "url": "https://it.wikipedia.org/wiki?curid=766135", "title": "Palazzo di Citt\u00e0", "text": ""}
{"id": "766137", "revid": "124396630", "url": "https://it.wikipedia.org/wiki?curid=766137", "title": "Pasquale Ruju", "text": "Biografia e carriera.\nDopo essersi laureato in Architettura al Politecnico di Torino, si avvicina al mondo del cinema e del teatro come attore, dedicandosi poi principalmente al doppiaggio di personaggi di soap opera (tra cui \"Sentieri\") e di cartoni animati.\nNel 1995 entra a far parte dello staff degli autori di Dylan Dog, scrivendo un breve episodio per il Gigante n.4 (\"Il vicino di casa\" per i disegni di Enea Riboldi), diventando ben presto una delle firme note ai lettori della testata (sulla serie regolare esordisce a maggio del 1997 con \"Il richiamo della foresta\" disegnata da Luigi Piccatto). In seguito gli verranno affidate anche le sceneggiature di storie per gli albi di Nathan Never, Martin Myst\u00e8re, Dampyr e Tex.\nSempre per la Sergio Bonelli Editore, crea la miniserie in diciotto episodi \"Demian\", pubblicata da maggio 2006 ad ottobre 2007 e la mini, sempre in diciotto episodi, \"Cassidy\", a partire dal maggio 2010.\nInoltre nel 2007 ha recitato nella soap \"Vivere\" interpretando il ruolo di Leonardo Savio.\nNel 2010 \u00e8 anche lo sceneggiatore Bonelli pi\u00f9 pubblicato dell'anno, con 1604 pagine e quattro serie all'attivo..\nNel 2012 \u00e8 autore e sceneggiatore del thriller interattivo \"The House of Mystery\", primo esempio italiano di filmgame pubblicitario, nell'ambito della campagna Vigorsol Mystery.. Due anni dopo gli viene affidata la sceneggiatura del 29\u00b0 Speciale Tex (il cosiddetto \"Texone\") dal titolo \"L'orda del tremonto\", disegnato da Corrado Roi.\nInsieme al disegnatore Giovanni Freghieri, crea nel 2015 la mini-serie in quattro episodi Hellnoir.\nNel 2016 pubblica per Edizioni E/O il suo primo romanzo: \"Un caso come gli altri\" finalista al Premio Scerbanenco \nNel 2017 e 2018 escono sempre per Edizioni E/O i romanzi: Nero di mare e Stagione di cenere. Entrambi hanno per protagonista il reporter Franco Zanna.\nNel 2020 cura la sceneggiatura della graphic novel edita da Feltrinelli Comics \"Ballata per un traditore\" basata su un soggetto di Massimo Carlotto e disegnata da David Ferracci\nPremi.\nNel 2004 riceve a Milano il premio Cartoomics per la sceneggiatura e nel 2011 il premio \"U Giancu\" alla Mostra Internazionale dei Cartoonists di Rapallo.\nOpere.\nFumetti.\nDylan Dog.\n\"Albi della serie regolare\"\n\"Albi fuoriserie\"\nGigante\nSpeciale\nAlmanacco\nMaxi\nColor fest\nTex.\n\"Albi della serie regolare\"\n\"Albi fuoriserie\"\nNathan Never.\n\"Albi della serie regolare\"\nDampyr.\n\"Albi della serie regolare\"\nMartin Myst\u00e8re.\n\"Albi della serie regolare\"\nDemian.\nAlbi della serie regolare:\nAlbi fuori dalla serie regolare\nCassidy.\nAlbi della serie regolare:\nLibri.\nPasquale Ruju, \"Nero di mare\", Edizioni e/o, 2017, ISBN 9788866328650\nPasquale Ruju, \"Stagione di cenere\", Edizioni e/o, 2018\nPasquale Ruju, \"Il codice della vendetta\", Edizioni e/o, 2021"}
{"id": "766143", "revid": "10548", "url": "https://it.wikipedia.org/wiki?curid=766143", "title": "Cripta del Redentore di Taranto", "text": ""}
{"id": "766145", "revid": "172231", "url": "https://it.wikipedia.org/wiki?curid=766145", "title": "Chiesa di San Domenico Maggiore di Taranto", "text": ""}
{"id": "766153", "revid": "640277", "url": "https://it.wikipedia.org/wiki?curid=766153", "title": "Sessionmen", "text": ""}
{"id": "766154", "revid": "124246531", "url": "https://it.wikipedia.org/wiki?curid=766154", "title": "Elf (gruppo musicale)", "text": "Gli Elf sono stati un gruppo musicale hard rock fondato dal cantante statunitense Ronnie James Dio nel 1967. Incisero tre album. Nel 1975 il gruppo si sciolse, e i suoi membri andarono a formare il gruppo dei Rainbow, guidato da Ritchie Blackmore (ex Deep Purple).\nStoria.\nGli Elf nacquero nel 1967; la formazione comprendeva Ronnie James Dio (cantante e bassista), Doug Thaler (tastiere), Gary Driscoll (batteria), e i due chitarristi Nick Pantas e David Feinstein. Inizialmente, il gruppo si chiamava The Electric Elves, in seguito abbreviato in The Elves, e infine in \"Elf\" nel 1969.\nNel febbraio del 1968 Nick Pantas mor\u00ec in un incidente automobilistico, in cui rimase ferito anche Thaler; terminata la convalescenza, Thaler abbandon\u00f2 la band, sostituito da Micky Lee Soule (Thaler sarebbe tornato nel business della musica nel 1983, diventando co-manager dei M\u00f6tley Cr\u00fce)\nNel 1972 gli Elf furono notati da Roger Glover e Ian Paice (Deep Purple), che lo stesso anno produssero l'album di debutto \"Elf\". Il sodalizio con i Deep Purple (per i quali gli Elf aprirono molti concerti) rimase sempre un elemento costante della carriera del gruppo. Poco tempo dopo la pubblicazione del loro primo album, gli Elf si spostarono nel Regno Unito.\nNel 1973 Dio lasci\u00f2 il ruolo di bassista a un nuovo acquisto del gruppo, Craig Gruber. Nello stesso anno Feinstein fu sostituito da Steve Edwards. Feinstein (che tra l'altro era cugino di Dio) form\u00f2 una propria band dal nome The Rods, con cui ebbe un discreto successo suonando, tra l'altro, in apertura dei concerti di gruppi come Judas Priest, Iron Maiden e Metallica (Feinstein avrebbe poi fondato un terzo gruppo, chiamato semplicemente Feinstein, nel 2004).\nCon Edwards alla chitarra, gli Elf incisero il loro secondo lavoro, \"Carolina County Ball\".\nNel 1974, Dio fu invitato da Glover a cantare sul suo album solista \"The Butterfly Ball and the Grasshopper Feast\". In tale occasione, il talento vocale di Dio fu notato anche da Ritchie Blackmore che nel 1975, poco tempo dopo la pubblicazione del terzo album degli Elf (\"Trying to Burn the Sun\"), chiese a Dio, Gruber, Driscoll, Soule di unirsi a lui in un nuovo gruppo (che avrebbe preso il nome di Rainbow). Gli Elf furono dunque sciolti; l'unico a rimanere fuori dal progetto di Blackmore fu il chitarrista, Edwards. Dopo la pubblicazione dell'album \"Ritchie Blackmore's Rainbow\", tuttavia, Blackmore conged\u00f2 anche gli altri membri degli Elf, con la sola eccezione di Dio."}
{"id": "766155", "revid": "125411824", "url": "https://it.wikipedia.org/wiki?curid=766155", "title": "Arsenal F\u00fatbol Club", "text": "L'Arsenal F\u00fatbol Club, o pi\u00f9 conosciuto come Arsenal de Sarand\u00ed o semplicemente Arsenal, \u00e8 una societ\u00e0 calcistica argentina di Sarand\u00ed, sobborgo di Avellaneda, nella provincia di Buenos Aires.\nNel suo palmar\u00e8s ci sono una Coppa Sudamericana, una Coppa Suruga Bank, una Coppa d'Argentina, una Supercoppa d'Argentina e un titolo nazionale.\nStadio.\nGioca a Sarand\u00ed nello Estadio Julio Humberto Grondona, che ha una capacit\u00e0 di 16.300 posti. \u00c8 conosciuto anche come El Viaducto (\"Il Viadotto\").\nStoria.\nFu fondata nel gennaio del 1957 dai fratelli H\u00e9ctor e Julio Grondona, in onore dell'Arsenal, famosa squadra inglese. L'uniforme \u00e8 celeste con una fascia diagonale rossa (lo stesso motivo usato nelle uniformi della squadra pi\u00f9 conosciuta dell'Argentina, River Plate). Questi colori sono stati scelti per simboleggiare l'unione dei due club calcistici pi\u00f9 grandi di Avellaneda, riutilizzando un colore rappresentativo per ognuno di essi: il Racing Club (celeste) e l'Independiente (rosso).\nIl fondatore Julio Grondona divenne in seguito presidente dell'Independiente, dell'AFA ed uno dei vicepresidenti della FIFA.\nIl giocatore pi\u00f9 famoso che ha vestito la maglia dell'Arsenal di Sarand\u00ed fu senza dubbio Jorge Burruchaga, che cominci\u00f2 la sua carriera col club nel 1979 (club in cui rimase fino al 1981, prima di passare all'Independiente), e ha anche allenato il club dal 2002 al 2005. \"Burru\" \u00e8 passato alla storia per aver segnato la rete decisiva nella finale del Campionato del Mondo del 1986 contro la Germania Ovest.\nDopo 3 promozioni nelle serie superiori (negli anni 1962, 1986 e 1992), l\"'Arse\" raggiunse la prima divisione nel 2002. La prima partecipazione del club ad una competizione internazionale fu nel 2004, quando, guidato in panchina dall'ex calciatore Burruchaga, raggiunse i Quarti di Finale della Coppa Sudamericana, eliminando il Banfield e il River Plate, prima di arrendersi ai boliviani del Bol\u00edvar. Il 5 dicembre 2007 riuscirono a vincere la coppa battendo i messicani dell'Am\u00e9rica 3-2 nell'andata in Messico, perdendo poi 2-1 in casa la partita di ritorno, con un gol in rimonta di Andrizzi all'83\u00b0 (il giocatore era entrato 15 minuti prima).\nIl 6 settembre 2006 l'Arsenal e gli spagnoli del Barcellona firmarono un contratto che avrebbe potenziato le infrastrutture del club argentino in cambio di giovani giocatori che non hanno giocato pi\u00f9 di un anno in prima squadra. \"Vogliamo che il Barcellona diventi un'opzione per i giovani calciatori argentini - disse Txiki Begiristain, direttore sportivo del Barcellona, al quotidiano sportivo argentino \"Ol\u00e9\" - \u00c8 un progetto a lungo termine che porter\u00e0 benefici ad entrambi i club\". Tuttavia l'accordo fu rotto nel 2007, ufficialmente perch\u00e9 l'Arsenal non aveva le infrastrutture necessarie per reggere un piano di cos\u00ec grandi dimensioni.\nIl 24 giugno 2012 vince il primo campionato della sua storia, dopo una vittoria sul Belgrano e i contemporanei passi falsi di Boca Juniors e Tigre. Il 7 novembre 2012 l'Arsenal vince la prima edizione della Supercoppa Argentina appena istituita, battendo per 4-3 ai calci di rigore i quotati rivali del Boca Juniors."}
{"id": "766156", "revid": "640277", "url": "https://it.wikipedia.org/wiki?curid=766156", "title": "Session men", "text": ""}
{"id": "766158", "revid": "767487", "url": "https://it.wikipedia.org/wiki?curid=766158", "title": "Merchant of Venus", "text": "Mercanti di Venere (\"Merchant of Venus\") \u00e8 un gioco da tavolo pubblicato nel 1988 da Avalon Hill ambientato in una parte inesplorata della galassia durante il risveglio di civilt\u00e0 galattiche. I giocatori muovono le pedine su di una tavola, interpretando il ruolo di commercianti che scoprono civilt\u00e0 sconosciute, compra/vendono da queste merci e navi spaziali e costruiscono fabbriche e spazioporti, ricavando degli utili. Il nome sembra derivi dalla commedia di Shakespeare \"Il mercante di Venezia\".\nScopo.\nLo scopo del gioco \u00e8 di acquisire una certa quantit\u00e0 di denaro ($1000, $2000, $3000 or $4000). Il primo giocatore che raggiunge la cifra stabilita, in merci o \"deeds\" vince la gara.\nStrategia.\nLa lunghezza della gara influenza la strategia. Nelle gare brevi, le rotte commerciali non si svilupperanno cos\u00ec bene come nelle gare pi\u00f9 lunghe."}
{"id": "766162", "revid": "31886", "url": "https://it.wikipedia.org/wiki?curid=766162", "title": "Borduria", "text": "La Borduria \u00e8 uno Stato immaginario, situato nell'Europa dell'Est, che funge da ambientazione in alcune storie a fumetti della serie \"Le avventure di Tintin\" di Herg\u00e9. \nCaratterizzazione.\nStoria\nDa sempre nemica della Syldavia, uno Stato confinante, ha per capitale Szoh\u00f4d (trascrizione del belga zo-ot, \"stupido\"). La Borduria occupa la Syldavia dal 1195 al 1275 ma gli invasori vengono scacciati dal barone Almazout. Successivamente numerosi conflitti continuano a mantenere in opposizione i due paesi. Secondo gli avvenimenti narrati ne \"Lo scettro di Ottokar\", la Borduria \u00e8 comandata da una dittatura filofascista e ha ordinato a \"M\u00fcsstler\" (contrazione di Mussolini e di Hitler), capo del partito \"Guardia d'Acciaio\" (nella versione originale Zyldav Zentral Revolutzion\u00e4r Komitz\u00e4t, Comitato Rivoluzionario Centrale Sildavo) di impadronirsi della Syldavia detronizzando il re, ma l'intervento di Tintin lo impedisce. \nDopo la Seconda guerra mondiale, il paese diventa presumibilmente comunista, anche se ci\u00f2 non viene mai esplicitato. Gli indizi pi\u00f9 probabili si trovano in \"L'affare Girasole\", dove si vede raffigurato un ritratto di un paese nel quale si glorifica il proprio dittatore \"Plekszy-Gladz\" (i quali baffi ricordano quelli di Stalin, e il quale nome \u00e8 calcato palesemente su Plexiglas, richiamando con intenzioni parodistiche lo pseudonimo di Stalin, direttamente ispirato dal suono della parola \"acciaio\" che in russo \u00e8 \"\u0441\u0442\u0430\u043b\u044c\", in inglese \"steel\" e in tedesco \"Stahl\"), e nel quale i visitatori venuti dall'ovest sono perennemente accompagnati da \"guide\" appartenenti alla polizia segreta.\nLingua\nCome il vicino sildavo, gli esempi della lingua bordura presenti nella serie a fumetti sono costituiti solo da pochi frammenti. Sembra essere una lingua germanica occidentale (es. \"m\u00e4nhir\", signore, dall'olandese \"mijnheer\"). Al contrario del sildavo, utilizza solo l'alfabeto latino (molto probabilmente basato su quello ungherese)."}
{"id": "766163", "revid": "2020096", "url": "https://it.wikipedia.org/wiki?curid=766163", "title": "Giro pi\u00f9 veloce", "text": "Nell'automobilismo e nel motociclismo, il giro pi\u00f9 veloce (in inglese fastest lap) \u00e8 la percorrenza, in gara, di un giro della pista nel tempo pi\u00f9 rapido.\nGiro pi\u00f9 veloce in Formula 1.\nIn Formula 1, il tedesco Michael Schumacher detiene attualmente il record dei giri pi\u00f9 veloci ottenuti in carriera, per un totale di 77.\nIl pilota pi\u00f9 giovane a ottenere un giro pi\u00f9 veloce \u00e8 invece a Max Verstappen, che ottiene il suo primo giro veloce a 19 anni, un mese e 14 giorni, nel Gran Premio del Brasile 2016.\nDalla stagione inaugurale avvenuta nel alla stagione , nella massima serie, veniva assegnato un ulteriore punto al pilota che avesse fatto segnare il giro pi\u00f9 veloce; lo stesso accade dal campionato , ma solo se il pilota \u00e8 classificato nelle prime 10 posizioni, ovvero a punti. Ancora oggi in qualche serie, come in Formula 2, vengono assegnati dei punti alle squadre e ai piloti che lo ottengono. \nDalla stagione il pilota che ottiene pi\u00f9 giri veloci nel corso del campionato mondiale di Formula 1 viene premiato col DHL Fastest Lap Award.\nNelle tabelle seguenti sono indicati i giri pi\u00f9 veloci complessivi, quelli ottenuti nel corso di una stagione, e i pi\u00f9 giovani piloti ad averli fatti segnare.\nPi\u00f9 giri veloci in carriera.\nPiloti pi\u00f9 giovani a segnare il giro veloce.\n\"Nota bene: in grassetto sono evidenziati i piloti in attivit\u00e0, con sfondo giallo i piloti che si sono laureati almeno una volta campioni del mondo.\"\nGiro pi\u00f9 veloce nel Motomondiale.\nNella storia del motomondiale, comprendendo i risultati di tutti di tempi nelle classi 50 cm\u00b3, 80 cm\u00b3, 125 cm\u00b3, 250 cm\u00b3, 350 cm\u00b3, 500 cm\u00b3, Moto3, Moto2 e MotoGP, il pilota che ha collezionato il maggior numero di giri veloci \u00e8 stato Giacomo Agostini, che ne ha ottenuti 117; il primo tra quelli in attivit\u00e0 \u00e8 invece Valentino Rossi, al secondo posto con 95 giri veloci."}
{"id": "766169", "revid": "287204", "url": "https://it.wikipedia.org/wiki?curid=766169", "title": "Maigret alle Assise", "text": "Maigret alle Assise (titolo originale francese \"Maigret aux Assises\", pubblicato in traduzione italiana anche col titolo Maigret in Corte d'Assise) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 17 al 23 novembre 1959 in Svizzera e pubblicato per la prima volta nel maggio dell'anno successivo in Francia, presso l'editore Presses de la Cit\u00e9.\n\u00c8 il cinquantacinquesimo romanzo dedicato al celebre commissario.\nTrama.\nMaigret viene chiamato a testimoniare in Corte d'Assise, su un caso di duplice omicidio. L'imputato, Gaston Meurant, \u00e8 accusato di aver ucciso per pochi soldi la vecchia zia e una bambina di quattro anni. Il caso ha avuto una forte risonanza sui giornali, tanto che il giorno del processo l'aula \u00e8 colma di persone. L'inchiesta originaria venne condotta dallo stesso commissario qualche mese prima del processo dove ora \u00e8 chiamato al banco dei testimoni. Durante la sua testimonianza, Maigret informa la corte che dopo la chiusura dell'inchiesta, sono stati individuati nuovi elementi che potrebbero scagionare l'imputato, e coinvolgere la moglie di quest'ultimo, Ginette Meurant, una donna ambiziosa e con pochissimi scrupoli. Gaston Meurnat, in ogni caso, sembra non apprezzare l\"'aiuto\" che in qualche modo sta ricevendo dal commissario. Il processo si chiude con una piena assoluzione e l'attenzione di Maigret e dei suoi ispettori si sposta sulla moglie e sul suo amante, e sul fratello dell'imputato, Alfred.\nIl finale \u00e8 concitato e tragico: Gaston Meurant, dopo l'assoluzione, \u00e8 apatico e confuso come mai lo era stato prima: fa visita al fratello Alfred, un poco di buono che non vede da anni, in Costa Azzurra e da lui riceve una pistola. Va alla ricerca dell'amante della moglie (vero autore dell'efferato duplice delitto) e lo uccide a sangue freddo.\nMaigret non pu\u00f2 far altro che osservare da lontano tutta la vicenda e resta sempre pi\u00f9 convinto che la giustizia delle aule di tribunale, dove le persone vengono \"riassunte\" in poche e sterili frasi, sia molto distante dalla reale comprensione umana, molto pi\u00f9 complessa e imperscrutabile.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1959.\nIn Italia \u00e8 apparso per la prima volta nel 1967, tradotto da Elena Cantini e pubblicato da Mondadori nella collana \"Le inchieste del commissario Maigret\" (n\u00b0 33). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1992 nella traduzione di Emanuela Fubini). Nel 2006 il romanzo \u00e8 stato pubblicato presso Adelphi, con il titolo \"Maigret in Corte d'Assise\", tradotto da Laura Frausin Guarini, nella collana dedicata al commissario (parte de \"gli Adelphi\", al n\u00b0 299).\nFilm e televisione.\nDue sono gli adattamenti del romanzo per la televisione:"}
{"id": "766171", "revid": "339392", "url": "https://it.wikipedia.org/wiki?curid=766171", "title": "Funzione coagulativa", "text": ""}
{"id": "766172", "revid": "486946", "url": "https://it.wikipedia.org/wiki?curid=766172", "title": "Chiesa del Carmine (Taranto)", "text": ""}
{"id": "766176", "revid": "830939", "url": "https://it.wikipedia.org/wiki?curid=766176", "title": "Edgar Douglas Adrian", "text": "Biografia.\nInizio degli studi.\nEdgar Douglas Adrian, nato a Londra il 30 novembre 1889, intraprese i primi studi presso il Department of Physiology di Cambridge che proprio in quel periodo (1908-1911) godeva di un particolare prestigio.\nBen presto nacque in lui, stimolato dal suo insegnante Keith Lucas, un interesse privilegiato verso la fisiologia neuromuscolare. L'occasione di cimentarsi praticamente in questo settore gli si present\u00f2 negli anni che precedettero lo scoppio della prima guerra mondiale. Con la collaborazione del suo insegnante Lucas, inizi\u00f2 una serie di esperimenti sul fenomeno della diminuzione di eccitabilit\u00e0 dei nervi motori, dopo l'avvenuta contrazione delle corrispondenti fibre muscolari. Nel 1916 si interruppe la loro collaborazione a causa della morte di Lucas che rimase vittima in un incidente aereo.\nEsperienza clinica.\nNonostante la morte del suo insegnante, la futura professione di Adrian era ormai avviata. Gi\u00e0 laureato in Medicina (1915), svolse l'attivit\u00e0 clinica rivolgendo il suo interesse soprattutto verso quei pazienti che avevano riportato danni neurologici e \u201cshock da granata\u201d. Forte di un'ampia conoscenza della psicologia freudiana, decise di metterla in pratica nel trattamento dei pazienti soggetti a \u201cshock da granata\u201d ricorrendo alla tecnica dell'ipnosi.\nNella sua breve esperienza clinica, tratt\u00f2 in particolar modo gli aspetti filosofici che vigono nel rapporto complesso tra mente e corpo servendosene per i suoi scritti psicofisiologici.\nCarriera accademica e prime ricerche.\nNel corso degli anni '20, inizi\u00f2 la carriera accademica presso la Westminster School di Londra.\nAl Trinity College di Cambridge ricopr\u00ec la carica di docente di Scienze naturali e succedette al suo insegnante Keith Lucas, nella direzione del laboratorio al Trinity College. Subito fu evidente la grande preparazione culturale di Adrian su una gran variet\u00e0 di temi, tanto che ben presto la sua attivit\u00e0 di esaminatore nei Cambridge Natural Sciences Tripos divenne una leggenda e i suoi allievi di latino e greco facevano il possibile per non perdere neppure una delle sue lezioni.\nLa posizione al Trinity College gli permise di utilizzare molti dei nuovi strumenti per l'amplificazione degli impulsi elettrici delle fibre nervose e dei loro organi terminali. Insieme ai suoi collaboratori fece importanti scoperte riguardanti la sensazione tattile di dolore e pressione, le relazioni temporali tra stimolazione e comportamento neuronale e sulle vie centrali dei nervi sensori fino alle loro terminazioni nella corteccia cerebrale. I risultati delle sue brillanti ricerche sono descritti nei libri, \"The Basis of Sensation\" (1928) e \"The Mechanism of Nervous Action\" (1932).\nStudi sul sistema nervoso centrale.\nAdrian, insieme a B.H.C. Matthews e altri colleghi, continu\u00f2 la carriera di ricercatore attivo anche dopo aver ricevuto il Premio Nobel (1932) spostando, per\u00f2, il suo interesse verso l'attivit\u00e0 elettrica dell'encefalo, servendosi del lavoro svolto da Hans Berger che aveva inventato l'attuale elettroencefalogramma. Adrian, con l'aiuto di Matthews, defin\u00ec molti dei parametri fondamentali per l'elettroencefalografia, come la relazione delle onde cerebrali registrate con questa tecnica con gli stimoli visivi e acustici e con il sonno. Affascinato dalle funzioni cerebrali e cerebellari superiori, apport\u00f2 notevoli contributi all'attuale conoscenza dell'ambito sensoriale, dei recettori vestibolari e della rappresentazione del corpo sulla superficie cerebellare, oggi affidata al modello dell'homunculus somatosensoriale e motorio. Inoltre studi\u00f2 le implicazioni filosofiche e psicologiche di queste ricerche in\u201cThe Physical Background of Perception\u201d (1947, tradotto in italiano nel 1952).\nUltimi anni.\nQuando nel 1966 la moglie mor\u00ec, ritorn\u00f2 a vivere nel College in cui aveva iniziato i suoi studi nel 1908, dove continu\u00f2 la carriera di docente di fisiologia fino al 1975. Mor\u00ec l'8 agosto 1977 lasciando il suo prezioso contributo su molte ricerche del sistema nervoso centrale e periferico.\nLa strada verso il Nobel.\nAdrian ottenne il Premio Nobel per gli studi compiuti sulle fibre nervose periferiche, sul meccanismo della conduzione nervosa e sulla funzione olfattiva.\nNelle sue prime ricerche misur\u00f2 l'ampiezza del potenziale d'azione della fibra nervosa, attraverso metodi indiretti, perfezionati solo nel 1925, grazie alla collaborazione con Cooper, utilizzando un amplificatore a triodo tra il nervo e l'elettrodo.\nStudiando i recettori insieme a Yngve Zotterman, classific\u00f2 i recettori a lento e rapido adattamento. Nel 1925 pubblic\u00f2 un lavoro compiuto con Zotterman su una rana dimostrando che incrementando lo stiramento del muscolo, la frequenza di scarica di un unico propriocettore muscolare aumenta da 5 a 100/sec; invece non si modifica l'ampiezza del potenziale d'azione.\nLe ricerche sulla conduzione nervosa risalgono al periodo tra il 1925 e il 1933 quando not\u00f2 che l'impulso elettrico in ogni fibra nervosa rimaneva lo stesso qualsiasi fosse la natura o l'intensit\u00e0 dello stimolo. Adrian si interess\u00f2 anche all'analisi delle onde elettroncefalografiche, dimostrando che originano dai neuroni corticali, grazie all'introduzione dell'oscilloscopio.\nInfine comp\u00ec gli ultimi studi sulla funzione olfattiva prendendo in esame l'attivit\u00e0 del bulbo olfattivo nel coniglio.\nMeriti.\nNel 1932 gli fu assegnato il Premio Nobel per la Medicina e la Fisiologia, insieme a Charles Sherrington.\nNel 1937 venne nominato docente di fisiologia all'Universit\u00e0 di Cambridge, dove rimase fino al 1975.\nNel 1946 ricevette la medaglia Copley per il suo apporto alle ricerche scientifiche del XX secolo.\nDal 1950 al 1955 ricopr\u00ec la carica di presidente della Royal Society. Nell'ultimo anno di presidenza ottenne il titolo nobiliare di Lord.\nNel 1951 fu eletto Rettore del Trinity College di Cambridge"}
{"id": "766179", "revid": "123386677", "url": "https://it.wikipedia.org/wiki?curid=766179", "title": "Il terrore viene per posta", "text": "Il terrore viene per posta (\"The Moving Finger\") \u00e8 un romanzo giallo scritto da Agatha Christie, avente per protagonista il personaggio di Miss Marple. Pubblicato per la prima volta nel 1942, fu stampato dalla Arnoldo Mondadori Editore nella collana Il Giallo Mondadori con il numero 193.\nTrama.\nIl pilota Jerry Burton, per riprendersi da un terribile incidente di volo, si trasferisce con la sorella Joanna nella \"tranquilla\" cittadina di Lymstock. Qui affittano dall'anziana Emily Barton la casa di Little Furze e iniziano la loro vita in campagna, che ben presto per\u00f2 viene scossa da un'ondata di lettere anonime, in cui si insinuano scabrosi e falsi particolari su coloro che le ricevono. Sembrerebbe tutto qui, ma le cose cambiano quando, a causa di una di queste lettere, la moglie dell'avvocato Richard Symmington, si suicida. Ora non si tratta pi\u00f9 solo di lettere anonime, ma d'istigazione al suicidio. Una settimana pi\u00f9 tardi viene uccisa la cameriera della signora Symmington, Agnes Woddell, che aveva contattato telefonicamente Partridge, la domestica dei Burton, per vederla e manifestarle una sua preoccupazione.\nIl sovrintendente Nash e l'ispettore Graves, esperto di lettere anonime, sono persuasi che il colpevole sia una donna istruita e insospettabile. Intanto Burton, che ha ospitato per qualche giorno la giovane e solitaria Megan, figlia della signora Symmington e del suo precedente marito, si innamora della ragazza e la chiede in matrimonio, ottenendo un rifiuto.\nQuando Elsie Holland, avvenente domestica di casa Symmington, riceve una minacciosa lettera anonima, la polizia arresta Aim\u00e9e Griffith, sorella del medico locale, avendola fisicamente vista mentre la componeva con la stessa macchina da scrivere usata per le altre. Il caso parrebbe chiuso, ma Miss Marple, chiamata in causa dalla moglie del vicario, non \u00e8 d'accordo.\nSi serve di Megan per tendere una trappola all'avvocato Symmington. Una sera, la ragazza entra nel suo studio, ricattandolo e dicendogli di averlo spiato mentre introduceva del veleno nel bicchiere della consorte. La notte Symmington, dopo aver addormentato la figliastra con un sonnifero, la preleva dal letto e le introduce la testa nel forno, per simulare un suicidio, ma viene colto in flagrante dalla polizia.\nMiss Marple racconta a Jerry che aveva imboccato la pista giusta scoprendo che Elsie Holland era stata l'unica, fino agli ultimi giorni, a non ricevere lettere anonime. Symmington, infatti, si era sbarazzato della moglie per sposarla. Aveva aggiunto del cianuro al bicchiere d'acqua che la moglie aveva bevuto per inghiottire un cachet (avvelenato anch'esso). Quando Aim\u00e9e, segretamente innamorata di Richard, aveva effettivamente inviato la lettera minatoria a Elsie, l'avvocato ne aveva approfittato per nascondere nella cantina della presunta colpevole le pagine strappate di una Bibbia, da cui erano state ritagliate le parole delle missive precedenti, composte invece da Symmington con un tipico stile femminile, per depistare le indagini.\nMegan capisce di amare Jerry, che acquista Little Furze, e lo sposa, Joanna convola a nozze con Owen Griffith."}
{"id": "766180", "revid": "26891", "url": "https://it.wikipedia.org/wiki?curid=766180", "title": "Rompighiaccio nucleare", "text": ""}
{"id": "766193", "revid": "287204", "url": "https://it.wikipedia.org/wiki?curid=766193", "title": "Uno scacco di Maigret", "text": "Uno scacco di Maigret (titolo originale francese \"Un \u00e9chec de Maigret\", pubblicato in traduzione italiana poi col titolo Scacco a Maigret e ora Maigret prende un granchio) \u00e8 un romanzo di Georges Simenon con protagonista il Commissario Maigret.\nIl romanzo fu scritto a Golden Gate, villa di Cannes in Francia dal 26 febbraio al 4 marzo 1956 e pubblicato sempre in Francia, il 12 settembre lo stesso anno presso l'editore Presses de la Cit\u00e9.\n\u00c8 il quarantanovesimo romanzo dedicato al celebre commissario.\nTrama.\nIn una Parigi piovosa e tetra il commissario Maigret da giorni indaga sulla scomparsa di una turista inglese in visita alla citt\u00e0, quando, su richiesta espressa del ministro dell'interno, riceve un grosso imprenditore di nome Fumal. Il commissario riconosce in lui un giovane compaesano poco amato fin dai tempi d'infanzia. Questi chiede, quasi ordina a Maigret di indagare su alcune lettere minatorie che sta ricevendo e che lo minacciano di morte.\nPoco dopo la fine di questo colloquio arriva nell'ufficio di Maigret la segretaria dell'uomo affermando di aver visto il suo titolare scrivere lui stesso quelle lettere. Ci\u00f2 nonostante il commissario fa controllare l'abitazione del Fumal, il quale per\u00f2 la mattina dopo viene rinvenuto ucciso.\nDurante l'indagine il commissario scandaglia la vita dell'imprenditore scoprendo un mondo di rancori, odii e umiliazioni che il Fumal aveva generato in famiglia e negli affari. Fino all'ultimo il commissario cercher\u00e0 tra i familiari o i collaboratori pi\u00f9 stretti il colpevole ma solo con l'apertura della cassaforte e rilevando il furto di svariati milioni di franchi Maigret comprender\u00e0 come siano stati perpetrati sia il furto che l'omicidio. Maigret riconoscer\u00e0 il colpevole nel maggiordomo del signor Fumal. Ciononostante, presumendo la cattura, l'assassino riuscir\u00e0 a fuggire e a riparare all'estero. Dopo circa tre anni, per\u00f2, durante un rimpatrio con un passaporto falso, l'omicida di nome Victor verr\u00e0 identificato e arrestato. Anche la turista inglese, protagonista dell'altro caso non risolto dal commissario in questo romanzo, verr\u00e0 poi trovata viva e vegeta in Australia, dove aveva iniziato una nuova vita.\nFilm e televisione.\nTre sono gli adattamenti del romanzo per la televisione:"}
{"id": "766197", "revid": "28026", "url": "https://it.wikipedia.org/wiki?curid=766197", "title": "Scacco a Maigret", "text": ""}
{"id": "766198", "revid": "28026", "url": "https://it.wikipedia.org/wiki?curid=766198", "title": "Maigret prende un granchio", "text": ""}
{"id": "766199", "revid": "484362", "url": "https://it.wikipedia.org/wiki?curid=766199", "title": "La colonna e il fondamento della Verit\u00e0", "text": "La colonna e il fondamento della Verit\u00e0. Saggio di teodicea ortodossa in dodici lettere (\u0421\u0442\u043e\u043b\u043f \u0438 \u0443\u0442\u0432\u0435\u0440\u0436\u0434\u0435\u043d\u0438\u0435 \u0438\u0441\u0442\u0438\u043d\u044b, \"Stolp i utver\u017edenie istiny\") \u00e8 l'opera filosofica e teologica fondamentale di Pavel Aleksandrovi\u010d Florenskij (1882-1937), costruita attraverso l'interazione della saggistica col genere epistolare. Venne pubblicata in prima stampa nel 1914 presso la casa editrice russa \"Put'\" (Mosca) in seguito ai profondi ripensamenti e alle ampie revisioni dell'autore. Spesso considerata come vero capolavoro del pensiero cristiano del Novecento, ebbe in prima battuta un forte impatto nella cultura russa dell'epoca.\nIl contenuto.\nNell'interazione tra filosofia e ontologia trinitaria, la concezione florenskijana della verit\u00e0 \u00e8 nutrita nel suo semplice valore logico da un senso pienamente ontologico e salvifico. Nelle prime lettere che costituiscono l'opera, infatti, il narratore pone in atto la sua ricerca in un primo tempo attraverso una ragione esigente che si cala nell'abisso, fino a raggiungere gli inferni dello scetticismo.\nNel percorso seguito dall'autore, la profondit\u00e0 della vita si rivela inaccessibile al raziocinio: la legge dell'identit\u00e0 e il principio di ragion sufficiente conducono a meri schemi vuoti, alla semplice ed egoistica autoaffermazione dell'io (in specie, il riferimento \u00e8 quindi alla legge dell'identit\u00e0). L'opera di Pavel Aleksandrovi\u010d Florenskij si propone dunque, attraverso una profonda rassegna del pensiero della tradizione ortodossa sempre sotteso e presente, di mostrare le condizioni di attendibilit\u00e0 della verit\u00e0, rivolgendo l'attenzione alle dinamiche interne di una ragione caratterizzata da una struttura antinomica.\nLa conoscenza florenskijana non mira a una verit\u00e0 qualsiasi: l'attenzione \u00e8 puntata sull\"'istina\", la verit\u00e0 concepita nel suo fondamentale legame con la vita e con l'esperienza. Ed \u00e8 una verit\u00e0, inoltre, che contiene in s\u00e9 anche il comune dramma della vita, e non pu\u00f2 non passare per un'ampia decostruzione del soggettivismo assolutistico, in quanto il dramma stesso non pu\u00f2 essere sottoposto a una pura e vuota certezza formale.\nL'autoidentit\u00e0, passando per la morte della parola, esclude ogni possibilit\u00e0 di incontro con ci\u00f2 che si trova fuori dell'io: la sua morte \u00e8 assicurata dalla vanificazione dell'incontro con l'altro.\nLa prima traduzione italiana.\nAl panorama editoriale italiano si deve la prima traduzione mondiale dell'opera. Grazie a Pietro Modesto (traduttore), a El\u00e9mire Zolla (curatore) e all'impegno del suo direttore editoriale Alfredo Cattabiani, l'editore Rusconi nel 1974 pu\u00f2 pubblicare il volume che caratterizzer\u00e0 fortemente la ricezione italiana dell'autore. Una ricezione comunque frammentata e complessa, sottoposta in prima istanza agli avvenimenti politici e storici della terra russa e ai condizionamenti subiti dalla sua cultura. La lettura e l'interpretazione dell'opera florenskijana, ancora in corso, \u00e8 ad ogni modo fortemente limitata, in Occidente, nell'apprezzamento filosofico, come nella sua comprensione e accettazione incondizionata all'interno dell'Accademia quale punto fermo del pensiero contemporaneo."}
{"id": "766202", "revid": "78273", "url": "https://it.wikipedia.org/wiki?curid=766202", "title": "Impero zarista", "text": ""}
{"id": "766203", "revid": "62261", "url": "https://it.wikipedia.org/wiki?curid=766203", "title": "Werner Arber", "text": "Biografia.\nDocente di genetica molecolare dal 1959 al 1970 all'Universit\u00e0 di Ginevra, nel 1971 si trasferisce a Basilea per insegnare microbiologia nell'universit\u00e0 omonima.\nNominato membro, pur essendo personalmente protestante, della Pontificia Accademia delle Scienze nel 1981 e consigliere dal 1995, ne diviene presidente nel 2010.\nAttivit\u00e0 scientifica.\nImpronta le sue ricerche sul meccanismo di difesa della cellula batterica nei confronti dei virus, ricevendo per le sue scoperte il Premio Nobel nel 1978, in compagnia di Daniel Nathans e Hamilton O. Smith, con l\u2019aiuto dei quali scopre gli enzimi di restrizione. \nI suoi studi risultano attualmente la base dell'ingegneria genetica e della biologia molecolare."}
{"id": "766207", "revid": "125651724", "url": "https://it.wikipedia.org/wiki?curid=766207", "title": "Peter Mikkelsen", "text": "Carriera.\nDiventato internazionale, precocissimo e promettentissimo all'et\u00e0 di soli 29 anni, dopo la partecipazione al Campionato mondiale di calcio Under-17 del 1989 in Scozia, venne selezionato per i mondiali di calcio gi\u00e0 nell'edizione del Campionato mondiale di calcio 1990, dove diresse Germania Ovest-Jugoslavia e l'ottavo di finale tra Inghilterra e Belgio. Nel 1991, all'et\u00e0 di soli 31 anni, venne votato dalla IFFHS come miglior arbitro dell'anno al mondo. Al Campionato europeo in Svezia, l'altissima probabilit\u00e0 di vederlo arbitrare la finalissima, venne vanificata dal sorprendente exploit della Danimarca, che non gli consent\u00ec di andare oltre l'apparizione nei Paesi Bassi-CSI nella fase a gironi. Venne nominato per la seconda volta miglior arbitro dell'anno nel 1993. Al Campionato mondiale di calcio 1994, dopo aver diretto Spagna-Corea del Sud (segnalandosi per aver applicato correttamente, per la prima volta nella storia, la regola dell'espulsione per fallo da ultimo uomo, nell'occasione lo spagnolo Nadal), Svizzera-Colombia e l'ottavo di finale Paesi Bassi-Irlanda, fu in pole position per aggiudicarsi la finale, ma le polemiche ed i veti incrociati tra il responsabile arbitrale Paolo Casarin ed il presidente della FIFA Jo\u00e3o Havelange, fecero propendere per una scelta di compromesso, cio\u00e8 l'ungherese S\u00e1ndor Puhl. Nel 1996, dopo la direzione delle semifinali agli Europei under 21 a Barcellona, seppur vistosamente ingrassato fu designato per la gara del Campionato europeo di calcio in Inghilterra tra Bulgaria-Romania, annullando un gol regolare ai rumeni, e l'anno successivo pose termine alla sua carriera sui campi dirigendo l'andata dello spareggio per l'accesso ai mondiali tra Russia-Italia: Mikkelsen, infatti, non resistette al calo di motivazioni personali, concomitanti anche con l'ascesa del connazionale Kim Milton Nielsen, che gli venne preferito sulla scena internazionale. Vanta anche la direzione in una semifinale di Coppa dei Campioni (nel 1991), in una semifinale di Coppa delle Coppe (nel 1994) ed in una semifinale di Coppa UEFA (nel 1990). \u00c8 stato anche componente della commissione arbitrale della FIFA. Nel 2014 viene insignito del FIFA Special Award."}
{"id": "766215", "revid": "10548", "url": "https://it.wikipedia.org/wiki?curid=766215", "title": "Cristo del Mare di Taranto", "text": ""}
{"id": "766217", "revid": "267975", "url": "https://it.wikipedia.org/wiki?curid=766217", "title": "Santa Maria della Speranza (titolo cardinalizio)", "text": "Il titolo cardinalizio di Santa Maria della Speranza (in latino: \"Titulum Sanct\u00e6 Mari\u00e6 de Spe\") fu eretto da papa Giovanni Paolo II nel 2001.\nIl titolo insiste sulla chiesa omonima nella zona Val Melaina a Roma, sede parrocchiale dal 1995.\nDal 21 febbraio 2001 il titolare \u00e8 il cardinale \u00d3scar Andr\u00e9s Rodr\u00edguez Maradiaga, arcivescovo metropolita di Tegucigalpa in Honduras."}
{"id": "766220", "revid": "78273", "url": "https://it.wikipedia.org/wiki?curid=766220", "title": "La Colonna e il fondamento della verit\u00e0. Saggio di teodicea ortodossa in dodici lettere", "text": ""}
{"id": "766221", "revid": "767487", "url": "https://it.wikipedia.org/wiki?curid=766221", "title": "Leo Weisgerber", "text": "Insegn\u00f2 come professore presso le seguenti universit\u00e0:\nDurante la guerra, diresse la stazione Rennes Bretagne che diffondeva le prime trasmissioni radio in lingua bretone."}
{"id": "766222", "revid": "36426", "url": "https://it.wikipedia.org/wiki?curid=766222", "title": "Santuario dell'Annunziata (Ficarra)", "text": "Il santuario dell'Annunziata \u00e8 la chiesa madre di Ficarra, comune italiano della citt\u00e0 metropolitana di Messina. Fu costruita nel XV secolo su uno dei tre colli del paese.\nDescrizione.\nLa chiesa ha una planimetria di tipo basilicale con tre navate: quella centrale \u00e8 pi\u00f9 elevata. La facciata presenta un rosone sopra il portone. All'interno vi sono varie colonne e archi e il transetto \u00e8 fortemente rilevato all'esterno. In fondo alla navata centrale vi \u00e8 un organo a canne con un coro decorato in oro. Il pulpito in legno ha degli ornamenti simili all'organo, come anche il paliotto dell'altare. Entrambi vennero realizzati nel Settecento. Nella navata a sud vi \u00e8 la cappella dell'Annunziata, e nord la Cappella del Santissimo Sacramento. Il campanile \u00e8 pi\u00f9 recente ed \u00e8 semplicemente accostato al santuario.\nCappella dell'Annunziata.\nLa cappella dell'Annunziata \u00e8 stata realizzata in stile barocco, in un modo che ricorda i lavori dei Gagini. Vi sono varie colonne, festoni, putti e altri ornamenti floreali in stucco simil-marmo. Il tabernacolo \u00e8 commissionato nel 1525, realizzato da Antonello Gagini che lo ha ultimato nel 1528.\nNella cappella \u00e8 custodita la statua dell'Annunziata. \u00c8 come in attesa, protesa in avanti. Nella mano sinistra ha un libro e con la destra si tiene il petto. In passato, secondo le autorit\u00e0 religiose \u00e8 stata oggetto di eventi miracolosi: ha sudato pi\u00f9 volte sangue. Il simulacro \u00e8 realizzato da Antonello Gagini nel 1506.\nCappella del Sacramento.\nLa cappella entrando a sinistra \u00e8 dedicata al Santissimo Sacramento. Decorata alla greca, possiede un ciborio di marmo con bassorilievi commissionato ad Antonello Gagini nel 1534.\nNel pannello centrale, di maggior altezza e larghezza rispetto a quelli laterali, al centro \u00e8 collocata la custodia delle ostie affiancata da due angeli inginocchiati e in preghiera, e in alto il calice attorniato da quattro testine alate di cherubini in adorazione. Concludono il pannello un fregio ornato con quattro testine alate e una lunetta con cornice decorata da motivi fitomorfi, elemento entro la quale \u00e8 raffigurato l'\"Ecce Homo\" circondato dagli strumenti della Passione.\nNei due pannelli laterali con nicchie - separati da quello centrale da paraste ornate con motivi vegetali e grottesche, sono presenti le figure in altorilievo di \"San Paolo Apostolo\" a sinistra con spada sguainata ed elsa rivolta verso il basso, \"San Pietro Apostolo\" a destra. Sotto il pannello centrale si legge: \"HOC FECIT MAG.CO GASPAR MARAFFA L. FICARRE 153VI\"\".\nGioacchino Di Marzo nel 1880 pubblic\u00f2 il documento originale in cui si evince che il 30 luglio 1534 Antonello Gagini prese l'impegno con Geronimo Lanza, barone di Ficarra, di scolpire per un \"magnifico\" Gaspare Marraffa, anch'egli del luogo, un tabernacolo in ottimo marmo e rilievo, secondo un disegno che gi\u00e0 aveva preparato. L'opera alta sei palmi (m 1,55) e larga cinque (m 1,29) per il prezzo di venticinque once, delle quali gliene venivano anticipate dieci con la promessa che le restanti quindici gli sarebbero state versate dopo aver completato il lavoro, che lo scultore doveva consegnare a Palermo nel Natale dello stesso anno. Ma da come si evince dall'iscrizione, che reca la data del 1536, anno in cui Antonello mor\u00ec, \u00e8 verosimile che il tabernacolo sia stato ultimato da uno dei suoi figli.\nVi \u00e8 inoltre un polittico cinquecentesco, una statua dell'Immacolata in marmo (parte del convento), un Crocifisso in legno del Quattrocento, una statua della Madonna della Neve in marmo e altre tele.\nPortale.\nIl portale fu realizzato dagli scalpellini guidati da Nicola e Domenico Lancia nel settecento. L'architrave, i capitelli corinzi, le colonne sono leggeri ed eleganti."}
{"id": "766225", "revid": "9492", "url": "https://it.wikipedia.org/wiki?curid=766225", "title": "Reduced Gradient Bubble Model", "text": "Il Reduced Gradient Bubble Model (RGBM) \u00e8 un algoritmo di decompressione usato in molti computer subacquei, inizialmente in quelli della casa di produzione Mares e Suunto e, ultimamente, anche in molti altri.\nL'algoritmo in questione considera, ai fini del calcolo delle tappe di decompressione e del profilo di immersione, sia l'azoto disciolto nell'organismo sia quello gassoso in modo da consentire una sicura desaturazione del subacqueo, prevenendo cos\u00ec la crescita eccessiva delle dimensioni delle microbolle, sempre presenti, senza per\u00f2 pregiudicare troppo la durata dell'immersione."}
{"id": "766228", "revid": "29244", "url": "https://it.wikipedia.org/wiki?curid=766228", "title": "RGBM", "text": ""}
{"id": "766230", "revid": "6923", "url": "https://it.wikipedia.org/wiki?curid=766230", "title": "Teatro Flaiano", "text": "Il teatro Flaiano \u00e8 un teatro di Roma.\nStoria.\nInaugurato nel novembre del 1928 con il nome \"Teatro dei Fanciulli\" dal Cavalier Gioacchino Flamini, presidente del circolo Savoia, fu gestito fin dal 1934 dalla moglie. Gli spettacoli che vi vennero rappresentati avevano come titolo \"Cenerentola\", \"Cappuccetto rosso\", \"Il gatto con gli stivali\", \"La principessa pastorella\".\nNel 1944 cambi\u00f2 nome diventando \"Teatro Arlecchino\", ritrovo di artisti e intellettuali come Anna Magnani, Valentina Cortese, Luchino Visconti, Vittorio Caprioli, Gianrico Tedeschi, Bice Valori, Monica Vitti, Valeria Moriconi, Gianni Agus e Raffaele Pisu. Dopo un periodo di routine sar\u00e0 Aldo Fabrizi a ridargli nuova vita e nuova veste.\nNel 1969 diventa Teatro Ennio Flaiano (in omaggio allo scrittore pescarese che qui ha rappresentato, insieme ad altri intellettuali dell'epoca, il suo \"teatro tascabile\"). Nel 1990 la gestione del teatro passa dal teatro di Roma a Teatro e Societ\u00e0 nella persona di Pietro Mezzasoma che lo ristruttura completamente e lo gestisce fino al 1996 anno in cui verr\u00e0 affidata la direzione artistica a Maurizio Costanzo, in questi anni si alterneranno artisti come Valeria Moriconi, Anna Proclemer, Glauco Mauri, Ottavia Piccolo, Paolo Poli, Piera Degli Esposti, Sandro Massimini, Maurizio Micheli, Lucia Poli, Giorgio Albertazzi, Franco Graziosi, Leopoldo Mastelloni.\nNel 1997, viene rilevato dalla Pro.s.i.t. di Gabriella Callea che ne affida la direzione artistica a Rossana Siclari. In questi anni, il teatro ha cercato di individuare una propria strada e fisionomia che si distinguesse, anche con le produzioni, adottando una serie di iniziative coraggiose e innovative come il progetto della \"Piccola lirica\" (grandi opere celebri ridotte a un'ora e mezza, rappresentate con cantanti, musica dal vivo, scene, costumi) ripagato dal grande consenso della critica e del pubblico. La gestione privata, anche se pi\u00f9 problematica, permette una scelta oculata delle ospitalit\u00e0, volta soprattutto ai debutti e a spettacoli non convenzionali, con un occhio di riguardo alla drammaturgia contemporanea che si rivolge con ironia ai grandi classici oppure a situazioni originali ed universali.\nTra quanti si sono esibiti nelle ultime stagioni, ricordiamo l'humour della Compagnia Donati-Olesen, le invenzioni di Stefano Benni con Lucia Poli, prodiga di ritratti caustici della letteratura femminile di ogni tempo, il via scaramantico di un musicista come Sergio Cammariere, la poesia di Yves Lebreton, la maschera tofanesca di Pino Strabioli, il divertimento puro del musical \"Nunsense\" della Compagnia della Rancia di Saverio Marconi, la grazia impagabile dell'attore Quince nei panni di Marlene Dietrich e lo stesso Ennio Flaiano interpretato da Roberto Antonelli nello spettacolo-omaggio \"Forse col tempo conoscendoci peggio\", scritto da Gianna Volpi con Rosetta Flaiano, diretto da Rossana Siclari e premiato nel 2002 con un riconoscimento del Presidente della Repubblica, Carlo Azeglio Ciampi. Dalla stagione 2018/2019 a tutt'oggi, il direttore artistico \u00e8 Antonello Avallone. Nuovo sito del Teatro: www.teatroflaiano.com\nIl teatro ha sede in via di Santo Stefano del Cacco, 15."}
{"id": "766231", "revid": "2014155", "url": "https://it.wikipedia.org/wiki?curid=766231", "title": "Carlotta di Savoia", "text": "Biografia.\nInfanzia.\nEra figlia di Ludovico I, duca di Savoia, (noto anche come Luigi I), e Anna di Lusignano regina di Cipro. I suoi nonni materni erano Giano di Lusignano e Carlotta di Borbone-La Marche. La nonna materna, dalla quale probabilmente prese il nome, era figlia di Giovanni I di Borbone-La Marche e Catherine de Vend\u00f4me.\nEbbe 18 fra fratelli e sorelle, 14 dei quali sopravvissero all'infanzia.\nFidanzamento e matrimonio.\nL'11 marzo 1443, quando Carlotta aveva poco pi\u00f9 di un anno, venne fidanzata con Federico di Sassonia (28 agosto 1439- 23 dicembre 1451), figlio maggiore di Federico II di Sassonia. Per ragioni sconosciute, il fidanzamento fu poi annullato. Meno di otto anni pi\u00f9 tardi, il 14 febbraio 1451, Carlotta spos\u00f2 Luigi, delfino di Francia, figlio maggiore di Carlo VII di Francia e Maria d'Angi\u00f2. La sposa aveva solo nove anni e lo sposo ventisette. Il matrimonio, che aveva avuto luogo senza il consenso del re di Francia, era il secondo per il delfino perch\u00e9 la sua prima moglie, Margherita di Scozia, era morta senza figli nel 1445. Al momento del suo matrimonio, Carlotta divenne delfina di Francia.\nNonostante le virt\u00f9 della moglie, Luigi la trascur\u00f2. Ad esempio, dopo la sua successione al trono di Francia, la abbandon\u00f2 subito in Borgogna - dove i due erano in esilio - per assicurarsi la propria eredit\u00e0, lasciando la giovane regina alle dipendenze di Isabella di Borbone. Un contemporaneo di Carlotta osserv\u00f2 che seppur fosse un'eccellente principessa, non era una persona che poteva recare grande gioia ad un uomo. Fu per\u00f2 lodata per il gusto e l'eccellenza della biblioteca personale.\nRegina di Francia.\nIl 22 luglio 1461, Carlotta divenne regina di Francia, mantenendo la carica fino alla morte del marito il 30 agosto 1483.\nCarlotta diede al marito otto figli di cui tre sopravvissero: Carlo VIII, che divenne re di Francia, Anna, che fu reggente di Francia per il fratello, e Giovanna, che divenne regina di Francia come la moglie di Luigi XII.\nMorte.\nAlla fine di una vita solitaria, Carlotta mor\u00ec il 1\u00ba dicembre del 1483 ad Amboise, appena pochi mesi dopo la morte del marito.\n\u00c8 sepolta accanto al marito nella Basilica di Notre-Dame de Cl\u00e9ry a Cl\u00e9ry-Saint-Andr\u00e9 nel dipartimento del Loiret.\nDiscendenza.\nCarlotta di Savoia e Luigi XI di Francia ebbero otto figli:"}
{"id": "766232", "revid": "767487", "url": "https://it.wikipedia.org/wiki?curid=766232", "title": "Robert Kaye Greville", "text": "Sin dalla giovane et\u00e0 mostr\u00f2 interesse alle scienze naturali e alla botanica.\nEgli segu\u00ec corsi di medicina a Londra e ad Edimburgo ma non complet\u00f2 mai gli studi. \nDopo il matrimonio, nel 1816, si stabil\u00ec ad Edimburgo dove studi\u00f2 anatomia. \nNel 1819 si un\u00ec alla Wernerian Society alla quale sottopose innumerevoli lavori, oltre che alla Botanical Society di Edimburgo. \nNel 1823 Greville inizi\u00f2 a pubblicare le proprie tavole floristiche a colori sul mensile \"Scottish cryptogamic flora\". \nMor\u00ec nella sua casa di Edimburgo il 4 giugno 1866. "}
{"id": "766233", "revid": "270833", "url": "https://it.wikipedia.org/wiki?curid=766233", "title": "Rally Dakar", "text": "Il Rally Dakar (o semplicemente La Dakar e precedentemente Parigi-Dakar), \u00e8 uno dei rally di automobilismo e motociclismo pi\u00f9 famosi al mondo, che prevedeva fino al 2007 la tappa finale nella capitale del Senegal, nell'Africa occidentale.\n\u00c8 noto anche come \"Parigi-Dakar\" in quanto nelle prime edizioni (dal 1979 al 1991 e ancora nel 1993, 1994, 1998, 2000 e 2001) il percorso iniziava appunto dalla capitale francese per terminare in quella del Senegal. In seguito, mentre l'arrivo si \u00e8 mantenuto quasi sempre a Dakar, la sede di partenza ha subito diversi spostamenti dal 1995.\nLa gara, dopo un prologo in Europa, attraversava diversi paesi africani e il deserto del Sahara fino ad arrivare a Dakar. Dopo l'annullamento dell'edizione 2008, proprio quando la gara era pronta a partire, per le serie minacce di attentati terroristici, dal 2009 la corsa ha spostato il suo percorso in Sudamerica, mantenendo comunque la denominazione di \"Dakar\".\nAlla gara partecipano autovetture, motociclette, autocarri, quad e Side by Side. I mezzi che intraprendono questa durissima gara sono dotati di GPS e si vedono rinforzare le proprie parti meccaniche per sopportare il gran caldo e le sollecitazioni.\nStoria.\nLa gara \u00e8 stata ideata da Thierry Sabine, che dopo essersi smarrito nel deserto, rimanendovi disperso per alcuni giorni, durante la Abidjan-Nizza (un altro raid) nel 1976, decise di creare un rally raid che percorresse la direzione inversa della Abidjan-Nizza.\nDal 1979 la corsa da lui ideata debutt\u00f2 sotto la denominazione di Oasis, dal nome dello sponsor principale, prendendo il nome di Parigi-Dakar dall'edizione successiva. Nei primi anni la corsa fu caratterizzata da un'organizzazione molto semplice: ai concorrenti era garantita un'assistenza minima tra una tappa e l'altra e, mancando le grandi Case, automobilistiche e motociclistiche, che ancora non avevano \"scoperto\" la Dakar, concorrevano esclusivamente piloti privati. Le prime due edizioni della gara, per volere di Thierry Sabine, furono caratterizzate da una classifica unica, che vedeva dunque concorrere per la vittoria assoluta le auto assieme alle moto e ai camion.\nL'edizione del 1982, invece, fu caratterizzata dalla costosissima missione internazionale di ricerca e salvataggio di Mark Thatcher, figlio dell'allora Primo Ministro britannico Margaret smarritosi nel Sahara mentre partecipava alla competizione con la sua Peugeot 504.Sua madre intervenne personalmente e, alla fine, il 14 gennaio 1982, un Hercules C-130 dell'aviazione militare algerina lo ritrov\u00f2.\nLa notizia ebbe immediata e vastissima eco nei mass media di tutto il mondo e questo permise alla Dakar di assurgere agli onori delle cronache.\nNel corso dell'edizione del 1992, quando la corsa arriv\u00f2 addirittura a Citt\u00e0 del Capo, in Sudafrica, la gara attravers\u00f2 praticamente tutti i paesi dell'Africa nord-occidentale e parecchi paesi dell'Africa centrale e meridionale.\nOltre all'indiscusso fascino questa competizione \u00e8 tristemente famosa per la sua pericolosit\u00e0: molti piloti, infatti, hanno perso la vita nel tentativo di compiere questa impresa, come ad esempio il campione toscano Fabrizio Meoni, vincitore nelle moto delle edizioni 2001 e 2002, deceduto tre anni dopo l'ultimo successo in seguito ad una caduta. Anche la popolazione locale \u00e8 stata spesso coinvolta in incidenti mortali e perfino il fondatore della corsa, Thierry Sabine, non \u00e8 stato risparmiato dalla sua \"creatura\", rimanendo vittima, assieme ad altre quattro persone, dello schianto del suo elicottero durante l'edizione 1986.\nL'organizzazione.\nThierry Sabine, fondatore della corsa, aveva dato vita alla TSO (\"Thierry Sabine Organization\"). Dopo la sua morte, avvenuta nel 1986, l'organizzazione del rally raid fu assunta dal padre Gilbert, dentista di professione. Di seguito l'elenco dettagliato delle persone che si sono succedute alla guida della corsa.\nIl trasferimento in Sudamerica.\nL'edizione del 2008 \u00e8 stata annullata dall'organizzazione a poche ore dalla partenza a causa della situazione di pericolo per i cittadini europei, in particolare per i francesi, venutasi a creare in Mauritania, dove quattro turisti provenienti da quel Paese erano stati uccisi il 24 dicembre. L'edizione di quell'anno avrebbe dovuto correre otto prove speciali nel territorio di quel Paese.\nNel 2009, la gara si \u00e8 spostata in Sudamerica, tra Argentina e Cile, con partenza da Buenos Aires, giro di boa a Valpara\u00edso e ritorno; curiosamente, la gara delle auto \u00e8 stata vinta per la prima volta da un africano, il sudafricano Giniel de Villiers. In tale anno, debutta anche la categoria dei quad.\nSempre nel 2009 la Mitsubishi Motors a causa della crisi si ritira dalla competizione.\nL'edizione 2010 (1-16 gennaio) \u00e8 stata disputata nello scenario sudamericano come nell'anno precedente: delle quattordici tappe sette erano sul territorio argentino e sette su quello cileno con partenza e arrivo a Buenos Aires e giro di boa ad Antofagasta in Cile. I vincitori della corsa sono gli spagnoli Carlos Sainz e Lucas Cruz nella categoria automobili, il francese Cyril Despres nella categoria moto, l'equipaggio russo \u010cagin, Savostin e Nikolaev nella categoria camion e l'argentino Marcos Patronelli (dietro di lui il fratello Alejandro, che vincer\u00e0 l'anno dopo) nella categoria quad.\nA partire dall'edizione 2012 non si ha pi\u00f9 un percorso ad anello, ma un tracciato che va da costa a costa del sud America.\nDal 2017 debutta la quinta categoria, quella degli SxS.\nL'edizione 2019 \u00e8 stata la prima a svolgersi in un'unica nazione: si svolse nel solo Per\u00f9. In pi\u00f9 fu anche l'ultima a svolgersi in America Latina.\nDal 2020 la gara si corre in Arabia Saudita.\nVittorie di tappa.\n\u00c8 il pilota di auto St\u00e9phane Peterhansel il \"dakariano\" che ha vinto il maggior numero di tappe, 82 a tutta la Rally Dakar 2022.\nIncidenti mortali in gara.\nAd oggi sono 31 i piloti di qualunque mezzo a cui la Dakar \u00e8 stata fatale."}
{"id": "766238", "revid": "123049567", "url": "https://it.wikipedia.org/wiki?curid=766238", "title": "I My Me! Strawberry Eggs", "text": " \u00e8 un anime del 2001 diretto da Yuji Yamaguchi. Composto da 13 episodi, l'anime racconta la storia di un ragazzo che per insegnare \u00e8 costretto a travestirsi da donna. L'opera \u00e8 la classica commedia scolastica, ma affronta anche tematiche piuttosto serie come ad esempio la discriminazione sessuale. In Italia \u00e8 stato trasmesso solo l uno episodio su MTV Italia in originale con sottotitoli in italiano durante l\"'Anime Week\".\nL'edizione italiana in DVD di Dynit contiene la serie in lingua originale con i sottotitoli in italiano ed \u00e8 stata pubblicata in un box da due DVD a prezzo speciale.\nTrama.\nHibiki Amawa, un giovane intraprendente insegnante, si \u00e8 appena trasferito e in cerca di soldi per pagare l'affitto della camera presa dall'irascibile Ruru Sanjo (che minaccia di cucinare il suo cane se non le viene pagato il canone) fa domanda formalmente presso la scuola privata Seitow Sannomiya. Trattato malamente dalla direttrice, scopre che gli uomini in quella scuola non sono ben accetti e la politica ormai assodata \u00e8 che lo staff di insegnanti debba essere formato esclusivamente da donne poich\u00e9 gli uomini semplicemente non sarebbero in grado di svolgere un compito cos\u00ec delicato. Il ragazzo inorridito ritorna al suo appartamento dove incontra la vecchia Ruru che gli consiglia di non arrendersi.\nL'anziana elabora con il giovane un piano per poter insegnare comunque nella scuola: lo fa travestire da donna e gli fornisce un congegno per modificare la sua voce. Hibiki, completamente irriconoscibile, torna quindi alla scuola e sebbene con qualche perplessit\u00e0 viene accettato dalla direttrice. Diventa cos\u00ec un insegnante di educazione fisica e finalmente inizia a svolgere il proprio lavoro.\nViene preso per\u00f2 subito di mira dalla vice preside per le sue maniere poco consone agli standard della scuola. Ad esempio chiede alle ragazze di indossare vestiti diversi rispetto alla gonna canonica per fare gli esercizi, andando contro alla morale. Oppure chiede che le ragazze aiutino i ragazzi a fare le pulizie e cose simili. Nel frattempo Hibiki si affeziona particolarmente ad una sua allieva, F\u016bko Kuzuha, la quale ha avuto un passato particolarmente difficile. Un evento inaspettato per\u00f2 cambier\u00e0 tutto e l'uomo si trover\u00e0 a fare i conti con le sue scelte e i doveri di un insegnante verso i propri studenti."}
{"id": "766240", "revid": "126257", "url": "https://it.wikipedia.org/wiki?curid=766240", "title": "Balbuzie", "text": "La balbuzie detta anche balbettamento, dislalia, disfemia o disartria funzionale \u00e8 un disturbo del linguaggio caratterizzato dalla fluenza interrotta e da involontarie ripetizioni e prolungamenti di suoni, sillabe, parole o frasi, con frequenti pause o blocchi in cui la persona che balbetta non \u00e8 in grado di esprimere verbalmente, in modo continuo, un pensiero o un concetto, nonostante lo abbia gi\u00e0 formulato mentalmente. La locuzione utilizzata per questi blocchi \u00e8 \"disfluenze verbali\".\nQuesto \u00e8 associato a un impatto psicologico negativo che pu\u00f2 portare il disfluente allo sviluppare stati d'ansia, fobie specifiche, forme di evitamento, forme di depressione e isolamento auto-imposto, in relazione agli episodi traumatici vissuti.\nDescrizione.\nIl termine \"balbuzie\" (dal latino \"b\u00e0lbus\", da cui \"balb\u00f9ties\", voce nata per armonia imitativa) \u00e8 pi\u00f9 comunemente associato alle ripetizioni involontarie di suoni della balbuzie clonica, ma comprende anche esitazione o pause prima di parlare, tipici della forma tonica, e il prolungamento di certi suoni, in genere vocali e semi-vocali, spesso come stratagemma per mascherare il problema e migliorare la fluenza.\nEssa inoltre copre un ampio spettro di gravit\u00e0: pu\u00f2 comprendere individui con difficolt\u00e0 appena percettibili, per cui il disordine \u00e8 pi\u00f9 che altro estetico, cos\u00ec come soggetti con una sintomatologia estremamente grave, per cui il problema pu\u00f2 effettivamente impedire la maggior parte della comunicazione verbale.\nIl rapporto di distribuzione del disturbo tra maschio e femmina \u00e8 rispettivamente 4:1 e colpisce 70 milioni di persone in tutto il mondo.\nFattori che influenzano negativamente la balbuzie sono la carenza di sonno, eventi traumatici e situazioni familiari spiacevoli.\nLe fluttuazioni della gravit\u00e0 della balbuzie possono essere casuali. L'esatta eziologia della balbuzie \u00e8 sconosciuta, sebbene si ritenga che abbia origini sia genetiche che neurofisiologiche. Pur essendo disponibili molti trattamenti e terapie che possono aiutare le persone che balbettano a migliorare la propria fluenza, al momento non esiste sostanzialmente una cura univoca per questo disordine.\nStoria e aspetti culturali.\nDa secoli il fenomeno balbuzie si distingue considerevolmente nella societ\u00e0 in generale. A causa dei suoni inusuali emessi dai balbuzienti, ma anche dei comportamenti e degli atteggiamenti che vi sono associati, la balbuzie \u00e8 stata oggetto di interesse scientifico, curiosit\u00e0, discriminazione e ridicolizzazione. La balbuzie \u00e8 stata, e in linea di massima ancora \u00e8, un enigma con una lunga storia di interesse e speculazioni sulla sua causa e sulle possibili cure. Di balbuzienti si possono trovare tracce nella storia come il caso di Demostene, che prov\u00f2 a controllare la sua disfluenza parlando con dei sassolini nella bocca. Il Talmud interpreta alcuni passaggi della Bibbia indicativi del fatto che anche Mos\u00e8 era un balbuziente: la sua balbuzie era stata causata da un carbone ardente posto nella sua bocca che aveva reso \u201clenta ed esitante la sua parola\u201d (Libro dell'Esodo 4, 10). In parte a causa di una percepita scarsa intelligenza dovuta alla sua balbuzie, l'Imperatore Romano Claudio fu inizialmente nascosto in societ\u00e0 e escluso dagli uffici pubblici.\nLe teorie umorali di Galen ebbero grande influenza in Europa durante il Medioevo e anche oltre. In questa teoria la balbuzie era attribuita a squilibri nei quattro umori corporei: la bile gialla, il sangue, la bile nera, e la flemma. Geronimo Mercuriali, scrittore del sedicesimo secolo, propose dei metodi per correggere questo squilibrio come una cambio di dieta, la riduzione nell'attivit\u00e0 sessuale (solo per gli uomini) e le purghe. Credendo che la paura aggravasse la balbuzie, egli sugger\u00ec tecniche per superarla. La manipolazione umorale continu\u00f2 a essere il trattamento dominante della balbuzie fino al diciottesimo secolo.\nNel diciottesimo e diciannovesimo secolo, in Europa erano raccomandati interventi chirurgici contro la balbuzie compresi il taglio della lingua con le forbici, la rimozione di una zeppa triangolare posta nella parte posteriore della lingua, il taglio di nervi, e dei muscoli del collo e delle labbra. Altri raccomandavano di accorciare l'ugola o di rimuovere le tonsille. Tutti questi interventi furono abbandonati a causa del forte rischio di andare incontro a emorragie mortali e per il loro palese fallimento nel curare la balbuzie. Meno drasticamente, Jean Marc Gaspard Itard posizion\u00f2 una piccola placca biforcuta d'oro sotto la lingua per sostenere la \u201cdebolezza\u201d dei muscoli.\nIl patologista italiano Giovanni Morgagni attribu\u00ec la balbuzie a una deviazione dell'osso ioide, una conclusione a cui arriv\u00f2 per via autoptica. [56] Il benedettino Notker I di San Gallo (ca. 840-912), soprannominato Balbulus (\u201cil balbuziente\u201d), descritto dai suoi biografi come \u201cdelicato nel corpo ma non nella mente, balbuziente di lingua ma non di intelletto, audacemente rivolto alle cose di Dio\u201d, \u00e8 stato invocato contro la balbuzie.\nAltri famosi inglesi che balbettavano furono il re Giorgio VI (alla cui vicenda \u00e8 ispirato il film \"Il discorso del re\" di Tom Hooper) e il Primo Ministro Winston Churchill, che condussero il Regno Unito nella seconda guerra mondiale. Giorgio VI si sottopose per anni a terapie per la parola per correggere la sua balbuzie. Churchill sosteneva, forse non parlando direttamente di s\u00e9, che \u201ca volte una leggera e non sgraziata balbuzie o qualche impedimento sono di aiuto per catturare l'attenzione del pubblico...\u201d. Comunque, coloro che conoscevano Churchill e parlavano della sua balbuzie sostenevano che era stato per lui un problema importante. Il suo segretario Phyllis Moir nel suo libro del 1941 \u201cI was Winston Churchill's Private Secretary\u201d sosteneva che \u201cWinston Churchill era nato e cresciuto con la balbuzie\u201d. Moir scrisse inoltre di un episodio, quando balbett\u00f2 \u201c\u00e8 s-s-semplicemente s-s-splendido' come faceva sempre quando era eccitato\u201d. Louis J. Alber che lo aiut\u00f2 a organizzare un tour di conferenze negli Stati Uniti, scrisse nel volume 66 di \u201cThe American Mercury\u201d (1942) che \u201cChurchill si sforzava di esprimere i suoi sentimenti ma la sua balbuzie lo prendeva alla gola e la sua faccia diventava rossa\u201d e che \u201cnato con la balbuzie e con un difetto di pronuncia, il sigmatismo, entrambi causati in larga misura da un difetto del suo palato, Churchill fu in un primo momento fortemente ostacolato nei suoi discorsi in pubblico. \u00c8 segno della sua perseveranza se, nonostante il suo handicap, \u00e8 diventato uno dei pi\u00f9 grandi oratori di tutti i tempi\u201d.\nPer secoli furono utilizzate \u201ccure\u201d quali bere costantemente dell'acqua dal guscio di una lumaca per il resto della propria vita, \u201ccolpire un balbuziente in faccia quando il tempo \u00e8 nuvoloso\u201d, rinforzare la lingua alla stregua di un muscolo, e vari rimedi a base di erbe. Allo stesso modo, nel passato sono state avvalorate teorie sulle cause della balbuzie che oggi sono considerate bizzarre. Tra queste ci sono: solleticare troppo i neonati, mangiare in modo inappropriato durante l'allattamento, permettere a un neonato di guardarsi allo specchio, tagliare i capelli del bambino prima che abbia pronunciato la sua prima parola, avere una lingua troppo piccola, o l\"opera del diavolo\".\nEpidemiologia.\nIl tasso statistico di prevalenza o la proporzione di individui che potrebbero balbettare nella propria vita, \u00e8 di circa il 5%, e in generale i maschi sono colpiti dalla balbuzie da due a cinque volte di pi\u00f9 rispetto alle femmine. Nella maggior parte dei casi la disfluenza si manifesta in et\u00e0 prescolare e, secondo alcuni studi, il 2,5% dei bambini al di sotto dei 5 anni di et\u00e0 balbetta. Il rapporto tra balbuzienti di sesso maschile e femminile diventa sempre maggiore con l'aumento dell'et\u00e0 dei bambini: nell'et\u00e0 prescolare, i maschi balbuzienti sono il doppio delle femmine o poco meno; il rapporto diventa tre a uno per quanto riguarda i bambini di prima elementare, fino a crescere fino a cinque a uno nei bambini di quinta elementare, a causa del pi\u00f9 alto tasso di guarigione delle femmine. Considerata l'alta percentuale (circa 65-75%) di recuperi della fluenza in et\u00e0 prescolare, il tasso statistico di prevalenza \u00e8 generalmente considerato pari a circa l'1%.\nLa balbuzie si manifesta in tutte le culture e razze e in percentuali similari. Uno studio statunitense ha evidenziato come non ci siano differenze razziali o etniche nell'incidenza della balbuzie nei bambini in et\u00e0 prescolare. Atri studi offrono risultati diversi. Sintetizzando gli studi pi\u00f9 importanti, E. Cooper e C. Cooper concludono che: \"Sulla base dei dati a oggi disponibili, si nota che la prevalenza statistica dei disturbi della fluenza varia tra le diverse culture mondiali e c'\u00e8 qualche indicazione secondo cui il tasso di prevalenza dei disturbi classificati come balbuzie \u00e8 pi\u00f9 alto tra i neri rispetto ai bianchi e agli asiatici\" (E. Copper e C. Cooper, 1993:197).\nCaratteristiche.\nComportamenti primari.\nI comportamenti primari della balbuzie sono i segni palesi e osservabili dell'interruzione del flusso della parola e includono ripetizioni di suoni, sillabe, parole o frasi, blocchi silenziosi o prolungamento dei suoni. Questi differiscono dalle disfluenze comuni a tutte le persone per il fatto che la disfluenza dei balbuzienti pu\u00f2 durare pi\u00f9 a lungo, \u00e8 pi\u00f9 frequente ed \u00e8 associata a sforzo e tensione. La disfluenza tipica della balbuzie varia anche nella qualit\u00e0: le normali disfluenze tendono a essere ripetizioni di parole, frasi o parti di frasi, mentre la balbuzie si caratterizza per i prolungamenti, i blocchi e le ripetizioni di parti di parole.\nComportamenti secondari.\nI comportamenti secondari della balbuzie non sono legati alla produzione della parola e sono invece comportamenti appresi e collegati ai comportamenti primari.\nI comportamenti secondari includono gli atteggiamenti di fuga, in cui il balbuziente prova a interrompere un momento di balbuzie. Esempi possono essere movimenti fisici come l'improvvisa fuga dal contatto con gli occhi dell'interlocutore, il battito degli occhi, il picchiettio con le mani, i cosiddetti \u201cstarter\u201d ovvero suoni o parole interposte, come \u201cuhm\u201d, \u201cah\u201d, \u201ccio\u00e8\u201d, \"tipo\". In molti casi questi stratagemmi funzionano in un primo tempo e, essendone rinforzati, diventando un'abitudine che \u00e8 successivamente difficile da correggere.\nNon sono pochi i balbuzienti che in seguito ai vissuti traumatici balbettati, hanno sviluppato fobie, come ad esempio dire il proprio nome, presentarsi o parlare al telefono. In questi casi \u00e8 necessario intervenire con una terapia farmacologica, molto spesso unita a una psicoterapia, volta alla desensibilizzazione dall'evento temuto.\nI comportamenti secondari sono anche da riferirsi all'uso di strategie di astensione nei confronti della pronuncia di specifiche parole o dell'incontro di persone o di situazioni che il soggetto che balbetta ritiene pericolose. Alcuni balbuzienti ricorrono con successo a un estensivo evitamento di persone e situazioni per conservare la fluenza e possono evidenziare solo lievi o addirittura nessun comportamento primario. Questi balbuzienti nascosti possono avere alti livelli di ansia, e una paura estrema anche della pi\u00f9 lieve disfluenza.\nVariabilit\u00e0.\nLa gravit\u00e0 della balbuzie \u00e8 spesso incostante anche per i balbuzienti pi\u00f9 gravi. In genere i balbuzienti riferiscono un estremo aumento della fluenza quando parlano all'unisono con altre persone, imitano il parlare di altri, sussurrano, cantano, o recitano e quando parlano agli animali, ai bambini piccoli, o da soli. Altre situazioni, come il parlare in pubblico e parlare al telefono, sono spesso molto temute dai balbuzienti, ed \u00e8 riferito un aumento della balbuzie.\nSentimenti e atteggiamenti.\nLa balbuzie pu\u00f2 avere un significativo impatto cognitivo e affettivo negativo nei balbuzienti. In una famosa analogia, Joseph Sheehan, un importante ricercatore nel campo della balbuzie, ha paragonato la balbuzie a un iceberg, con gli aspetti evidenti della balbuzie posizionati sopra il livello dell'acqua e la pi\u00f9 larga massa di emozioni negative non visibili sotto il livello dell'acqua.\nI sentimenti di imbarazzo, vergogna, frustrazione, paura, rabbia e senso di colpa sono frequenti nei balbuzienti, e possono accrescere la tensione e lo sforzo, anche arrivando ad avere attacchi di panico, il tutto contribuisce a un aumento del disturbo. Con il tempo, la continua esposizione a esperienze negative nell'ambito della comunicazione verbale possono cristallizzare una cattiva concezione e immagine di s\u00e9. Un balbuziente pu\u00f2 proiettare la propria visione negativa di s\u00e9 negli altri, credendo che gli altri pensino che egli sia stupido e nervoso. Questi sentimenti e atteggiamenti negativi possono richiedere una maggiore attenzione rispetto ad un programma di trattamento.\nImpatto emotivo.\nLe conseguenze psicologiche della balbuzie non sono da sottovalutare. Il balbuziente ha a che fare con il suo problema in qualunque ambito. Non a caso il disturbo pu\u00f2 complicare l'inserimento del soggetto colpito in ambito scolastico e lavorativo.\nSpesso durante l'infanzia e l'adolescenza il balbuziente \u00e8 bersaglio di fenomeni di bullismo, in quanto il soggetto colpito non \u00e8 in grado di difendersi verbalmente, e questo va ad appesantire\nla situazione di sofferenza che il disturbo di per s\u00e9 causa.\nEsso non \u00e8 generalmente un problema di produzione fisica dei suoni delle parole o di trasformazione dei pensieri in parole e nonostante una diffusa credenza popolare, la balbuzie non \u00e8 sintomo di scarsa intelligenza.\nInfatti al di fuori della loro difficolt\u00e0 di parola, le persone che balbettano sono assolutamente \u2018normali\u2019 nel senso clinico del termine.\nL'impatto causato dalla balbuzie sullo stato emozionale e funzionale della persona pu\u00f2 essere serio.\nAlcune di queste conseguenze passano inosservate agli ascoltatori e possono includere timore nel pronunciare specifiche vocali o consonanti, paura di essere colti dalla balbuzie in situazioni sociali, isolamento auto-imposto, ansia, evitamento, vergogna o la sensazione di perdita di controllo durante il discorso, inoltre non di rado in contesti di comunicazione verbale il balbuziente si sottopone a forte stress operando una continua sostituzione e riorganizzazione lessicale nel tentativo di evitare suoni o parole di difficile pronuncia.\nLa balbuzie \u00e8 spesso vista come sintomo di ansia, ma in realt\u00e0 non vi \u00e8 correlazione in tale direzione:\nnon \u00e8 infatti l'ansia a causare la balbuzie ma viceversa, soprattutto in contesti sociali.\nIn questo caso l'ansia raggiunge il suo picco qualora la balbuzie si sia manifestata in modalit\u00e0 e contesti\nche il balbuziente ritiene inappropriati,\ncos\u00ec come il picco d'ansia pu\u00f2 essere quasi istantaneo, spesso diventando apparente a met\u00e0 sillaba e portando un osservatore\ncasuale a confondere l'effetto con la causa.\nAnsia, depressione, scarsa autostima, nervosismo e stress non predispongono quindi di per s\u00e9 la balbuzie n\u00e9 la causano, sebbene siano le conseguenze del vivere con una disabilit\u00e0 grandemente stigmatizzata e sono tutti fattori che, a loro volta, aggravano il problema, riducendo la\nquantit\u00e0 di stress necessario per innescare la balbuzie.\nTale fenomeno crea inevitabilmente un circolo vizioso per cui \u00e8 stato proposto il nome di 'sindrome del balbuziente'.\nQuesto disordine \u00e8 inoltre variabile: in certe situazioni, tipica quella di parlare al telefono, la balbuzie pu\u00f2 essere pi\u00f9 o meno grave, dipendendo dal livello di ansia collegato con quella attivit\u00e0.\nI balbuzienti spesso percepiscono la propria balbuzie in modo fluttuante, come se ci fossero giorni in cui \u00e8 pi\u00f9 evidente, meno evidente o totalmente assente.\nBalbuzie e disturbi del sonno.\nEsiste una forte correlazione tra balbuzie e mancanza di sonno. Il lobo temporale, che \u00e8 una regione del cervello coinvolta nell'elaborazione linguistica, funziona male nei soggetti privati del sonno o con problemi di insonnia. Non a caso un lavoro di logopedia non pu\u00f2 avere grandi risultati in presenza di disturbi del sonno. In generale, tanto minori sono le ore del sonno notturno, tanto maggiore sar\u00e0 l'incidenza del manifestarsi della balbuzie il giorno seguente. Uno studio ha dimostrato che un soggetto sano non balbuziente (seppur avente la predisposizione genetica), ha manifestato questo disturbo dopo episodi di insonnia protratta per diversi giorni.\nI disturbi del sonno peggiorano la balbuzie tramite diversi meccanismi, quelli attualmente conosciuti sono: \nClassificazione.\nLa \u201cbalbuzie evolutiva\u201d \u00e8 la balbuzie che ha inizio quando un bambino sta imparando a parlare e trova il suo sviluppo quando il bambino arriva nell'et\u00e0 adulta. Altri disturbi della parola con sintomi somiglianti alla balbuzie sono il cluttering, la parola della parkinsoniano, il tremore essenziale, la disfonia spasmodica, il mutismo selettivo e l'ansia sociale.\nEvolutiva.\nLa balbuzie \u00e8 un tipico disordine evolutivo che comincia nella prima infanzia e continua nell'et\u00e0 adulta per almeno il 20% dei bambini che ne sono affetti. Il primo manifestarsi della balbuzie \u00e8, in media, intorno ai 30 mesi. Sebbene esista una certa variabilit\u00e0, i primi segni della balbuzie consistono nella ripetizione di sillabe o parole, mentre i comportamenti secondari come tensione, astensioni da situazioni o atteggiamenti di fuga sono in genere inizialmente assenti.\nLa maggior parte dei bambini \u00e8 inconsapevole delle interruzioni che incorrono nei propri discorsi. In una prima fase, la disfluenza pu\u00f2 essere occasionale, e periodi di balbuzie sono seguiti da periodi di relativa fluenza.\nSebbene la percentuale di recupero sia molto alta, con il tempo un giovane balbuziente pu\u00f2 passare da ripetizioni morbide e rilassate ad una balbuzie accompagnata da tensione e sforzo, inclusi blocchi e prolungamenti. Taluni ritengono che la reazione dei genitori possa influire sullo sviluppo di una balbuzie cronica. Le raccomandazioni a parlare lentamente, a respirare, a ripetere, eccetera possono accrescere l'ansia e la paura del bambino, portando verso maggiori difficolt\u00e0 della parola e, nel \u201cciclo della balbuzie\u201d, verso maggiori paura, ansia e aspettative di balbettare.\nCon il tempo possono sopraggiungere i comportamenti secondari come il battito degli occhi, i movimenti delle labbra, cos\u00ec come la paura e l'evitamento di suoni, parole, persone o situazioni in cui si parla. Alla fine, molti diventano pienamente coscienti del proprio disturbo e cominciano a identificarsi come \u201cbalbuzienti\u201d. Con questo pu\u00f2 comparire una pi\u00f9 profonda frustrazione, l'imbarazzo e la vergogna.\nAltre volte, pi\u00f9 raramente, il modello di sviluppo della balbuzie che \u00e8 stato descritto include l'improvvisa impossibilit\u00e0 per il bambino di parlare, sebbene provi a farlo. Il bambino in genere si blocca in silenzio in corrispondenza del primo suono della frase, e manifesta elevati livelli di consapevolezza e frustrazione. Un altro modello di sviluppo si manifesta con improvvisi e frequenti ripetizioni di frasi e parole, senza l'insorgenza di comportamenti secondari.\nCause della balbuzie evolutiva.\nAd oggi, non esistono cause singole ed esclusive della balbuzie evolutiva. Una variet\u00e0 di ipotesi e teorie suggeriscono una molteplicit\u00e0 di fattori che contribuiscono all'insorgere della balbuzie.\nTra queste c'\u00e8 la forte evidenza che la balbuzie abbia una base genetica. I bambini che hanno parenti di primo grado che balbettano hanno una probabilit\u00e0 tre volte maggiore di sviluppare la balbuzie. Comunque, studi sulle adozioni e sui gemelli suggeriscono che i fattori genetici interagiscono con i fattori ambientali per l'instaurarsi della balbuzie, e una percentuale dal quaranta al settanta per cento dei balbuzienti non hanno una storia familiare del disordine.\n\u00c8 anche evidente che la balbuzie \u00e8 pi\u00f9 comune in bambini che hanno anche altre concomitanti difficolt\u00e0 del linguaggio, dell'apprendimento o motorie.\nL'ipotesi genetica circa la causa della balbuzie tuttavia non pu\u00f2 reggere il fatto evidente che il balbuziente quando \u00e8 solo, nel chiuso della sua stanza, non sottoposto a giudizio esterno, parla correttamente senza nessuna difficolt\u00e0 di linguaggio. Questa variabilit\u00e0 della sua condizione spinge invece a pensare che l'elemento relazionale abbia una base maggiore.\nIn alcuni balbuzienti, i fattori congeniti possono avere un ruolo importante. Questi includono un trauma fisico alla nascita o in prossimit\u00e0 della nascita, compreso un danno cerebrale, un ritardo mentale, o situazioni stressanti, come la nascita di un fratello, trasferimenti, o un'improvvisa crescita delle abilit\u00e0 linguistiche.\nCi sono chiare evidenze empiriche di differenze strutturali e funzionali nel cervello dei balbuzienti. La ricerca \u00e8 complicata dalla possibilit\u00e0 che queste differenze possano essere la conseguenza della balbuzie piuttosto che la causa, anche se recenti ricerche su bambini pi\u00f9 grandi confermano l'esistenza di differenze strutturali, rinforzando l'argomento secondo il quale almeno alcune di queste differenze non sono conseguenza della balbuzie.\nAnche deficit nei processi uditivi sono stati proposti come causa della balbuzie. La balbuzie \u00e8 meno presente nei sordi e nei soggetti con problemi di udito e la fluenza pu\u00f2 migliorare alterando il feedback acustico, per esempio mascherandolo, con il feedback acustico ritardato, o con il feedback a frequenza alterata. Ci sono inoltre alcune evidenze per cui l'organizzazione funzionale della corteccia uditiva pu\u00f2 essere differente nei balbuzienti.\nCi sono evidenze di differenze nell'elaborazione linguistica tra balbuzienti e non balbuzienti. Scanning del cervello di balbuzienti adulti hanno rivelato un incremento nell'attivazione dell'emisfero destro, che \u00e8 associato alle emozioni, rispetto all'emisfero sinistro, che \u00e8 associato al parlare. Inoltre, \u00e8 stata osservata una riduzione nell'attivazione della corteccia uditiva sinistra.\nIl \u201cmodello delle capacit\u00e0 e delle richieste\u201d \u00e8 stato elaborato per rispondere all'eterogeneit\u00e0 del disordine. Secondo questo approccio, la capacit\u00e0 linguistica varia in relazione alla capacit\u00e0 dell'individuo di parlare in modo fluente e alla richiesta posta all'individuo dalla situazione. La capacit\u00e0 di una parlata fluente pu\u00f2 essere influenzata da una predisposizione al disordine, da un deficit nel processo uditivo o di produzione delle parole, e da fattori cognitivi e affettivi. La richiesta o aspettativa pu\u00f2 essere accresciuta da fattori interni come scarsa confidenza, scarsa autostima o inadeguate capacit\u00e0 di linguaggio, o da fattori esterni come la pressione sociale, la pressione del tempo, situazione stressanti legate al parlare, insistenze per una perfetta fluenza e simili. Nei balbuzienti, la gravit\u00e0 del disordine aumenta quando l'aspettativa sulla capacit\u00e0 di parlare della persona eccede la capacit\u00e0 di fronteggiare queste pressioni.\nAcquisita.\nIn rari casi, la balbuzie pu\u00f2 essere acquisita in et\u00e0 adulta quale risultato di eventi neurologici come una ferita alla testa, un tumore, un ictus o abuso/cattivo uso di droghe. La balbuzie in questo caso ha caratteristiche differenti dalla balbuzie che insorge nel bambino: in particolare tende a essere limitata a ripetizione di parti di parole o suoni, ed \u00e8 associata ad una quasi totale mancanza di ansia e comportamenti secondari. Tecniche come il \u201cfeedback acustico alterato\u201d (vedi sotto) che possono facilitare la fluenza nella balbuzie quale disordine evolutivo, non sono efficaci con la balbuzie acquisita.\nLa balbuzie psicogena pu\u00f2 anche intervenire in seguito ad una esperienza traumatica come un lutto, l'interruzione di una relazione o come reazione psicologica a un trauma fisico. I suoi sintomi tendono a essere omogenei: la balbuzie compare all'improvviso ed \u00e8 associata ad un evento significativo, \u00e8 costante e non influenzata dalle diverse situazioni, ed \u00e8 accompagnata da poca consapevolezza o preoccupazione da parte di chi la manifesta.\nTrattamento.\nTerapie volte alla fluenza.\nLe terapie volte alla fluenza insegnano al balbuziente a parlare fluentemente controllando il respiro, la fonazione e l'articolazione (labbra, mandibola e lingua). Sono basate sulle tecniche di condizionamento del comportamento.\nI balbuzienti sono addestrati a ridurre la velocit\u00e0 della loro parlata allungando le vocali e le consonanti, e usando altre tecniche di fluenza come il flusso d'aria continuo e un modo di parlare \u201cmorbido\u201d. Il risultato \u00e8 una parlata lenta e monotona che \u00e8 per\u00f2 utilizzata solo durante il periodo di addestramento. Dopo che il balbuziente impara a dominare la capacit\u00e0 di parlare fluentemente, la velocit\u00e0 e l'intonazione aumentano gradualmente. Questo modo di parlare pi\u00f9 normale \u00e8 quindi trasferito nella vita di ogni giorno, anche se la scarsit\u00e0 di naturalezza nel parlare alla fine del trattamento rimane una frequente criticit\u00e0. Queste terapie volte alla fluenza sono spesso insegnate in programmi terapeutici di gruppo, che durano dalle due alle tre settimane, anche se recentemente il \u2018Camperdown Program\u2019 di durata pi\u00f9 breve si \u00e8 rivelato efficace.\nDispositivi elettronici per la fluenza.\nI feedback acustici alterati, attraverso i quali il balbuziente pu\u00f2 ascoltare la propria voce in maniera differente dal solito, sono stati utilizzati per oltre 50 anni nel trattamento della balbuzie. L'effetto dei feedback acustici alterati pu\u00f2 essere riprodotto parlando in coro con un'altra persona, procurando \u201ccoperture\u201d alla voce del disfluente mentre parla (mascheramento), ritardando leggermente la voce del balbuziente (feedback acustici ritardati) e/o modificando la frequenza dei feedback (feedback con frequenza alterata). Gli studi su tali tecniche hanno evidenziato risultati eterogenei; alcuni balbuzienti infatti hanno mostrato riduzioni sostanziali del disturbo, mentre altri hanno ottenuti soltanto piccoli miglioramenti o addirittura nessun giovamento. In una recensione del 2006 sull'efficacia dei trattamenti per la balbuzie, \u00e8 risultato che nessuno degli studi sui feedback acustici alterati rispettava i criteri di qualit\u00e0 sperimentale, come ad esempio la presenza di gruppi di controllo.\nTerapie di modifica della balbuzie.\nL'obiettivo delle terapie di modifica della balbuzie non \u00e8 quello di eliminare la disfluenza bens\u00ec quello di modificarla, in modo tale che l'atto del balbettare risulti pi\u00f9 facile e meno faticoso. La base logica \u00e8 la seguente: siccome la paura e l'ansia provocano il peggioramento della balbuzie, allora, se si balbettasse con pi\u00f9 disinvoltura, con meno apprensione e con minor astensione dalle situazioni, la disfluenza diminuirebbe. L'approccio pi\u00f9 largamente conosciuto \u00e8 stato pubblicato nel 1973 da Charles Van Riper, approccio conosciuto anche come terapia di modifica del blocco.\nCome previsto da Van Riper, la terapia di modifica della balbuzie prevede quattro fasi:\nPossibili terapie farmacologiche.\nL'efficacia degli psicofarmaci, come benzodiazepine, farmaci anti-convulsionanti, antidepressivi, antipsicotici, anti-ipertensivi, nel trattamento della balbuzie, \u00e8 stata sperimentata su adulti e bambini attraverso alcune ricerche, tuttavia i risultati ottenuti sono stati poco soddisfacenti. Questi farmaci si sono trovati utili solo ad abbassare il livello di ansia e frustrazione associato all'episodio di balbuzie.\nUna esauriente recensione del 2006 sull'argomento concludeva che pochi studi clinici erano metodologicamente solidi. Tra questi, solo uno, mostrava una riduzione nella frequenza dei blocchi fino a meno del 5% delle parole pronunciate. Inoltre sono stati notati effetti collaterali potenzialmente gravi legati all'uso dei trattamenti farmacologici.\nSi segnala l'esistenza di un nuovo farmaco studiato particolarmente per la balbuzie, chiamato pagoclone, (un ansiolitico, agonista del GABA), attualmente non venduto in Italia.\nGruppi di supporto e movimento di auto-aiuto.\nInsieme agli esistenti trattamenti comportamentali, protesici e farmaceutici che forniscono un limitato sollievo dai sintomi palesi della balbuzie, i gruppi di supporto e il movimento dell'auto-aiuto continuano a riscuotere popolarit\u00e0 e sostegno sia da parte dei professionisti che si occupano di balbuzie che da parte dei balbuzienti. Uno tra i punti fermi che \u00e8 alla base del movimento di auto-aiuto \u00e8 che, siccome la cura non esiste, la qualit\u00e0 della vita del disfluente pu\u00f2 essere migliorata attraverso una piena accettazione di s\u00e9 stessi e della propria balbuzie.\nPrognosi.\nTra i bambini in et\u00e0 prescolare, la prognosi per quanto concerne la guarigione \u00e8 buona. Sulla base delle ricerche, circa il 65% dei balbuzienti in et\u00e0 prescolare recupera la fluenza spontaneamente nei primi due anni in cui il disturbo si \u00e8 manifestato, e circa il 74% riacquista la fluenza della parola entro i primi anni dell'adolescenza. In particolare le bambine evidenziano dei migliori recuperi. Per gli altri bambini gli interventi tempestivi sono efficaci per recuperare la normale fluenza verbale.\nQuando invece la balbuzie diventa radicata e il bambino sviluppa i comportamenti secondari, la prognosi \u00e8 pi\u00f9 prudente, e soltanto il 18% dei balbuzienti guarisce spontaneamente entro cinque anni dalla manifestazione del disturbo. Comunque, attraverso i trattamenti, \u00e8 possibile eliminare quasi completamente il disturbo, lasciando solo piccole tracce della balbuzie nel bambino.\nPer quanto riguarda i balbuzienti adulti, non esiste una cura, anche se essi possono ottenere un recupero parziale della fluenza attraverso alcune terapie. Alcuni balbuzienti spesso imparano a balbettare di meno e ad essere meno colpiti dal disturbo nella sfera emotiva, sebbene altri non mostrino miglioramenti a seguito delle terapie."}
{"id": "766243", "revid": "1457847", "url": "https://it.wikipedia.org/wiki?curid=766243", "title": "Difesa slava", "text": "La difesa slava \u00e8 un'apertura degli scacchi . \u00c8 una delle continuazioni pi\u00f9 popolari tra le aperture di gioco chiuso, insieme al gambetto di donna rifiutato. \u00c8 caratterizzata dalla sequenza di mosse:\nIn questo modo il Nero difende il pedone d5 attaccato consolidando la sua presenza al centro. A differenza del gambetto di donna rifiutato, il Nero non chiude immediatamente l'alfiere campochiaro dietro al pedone e6, cosa che spesso costituisce il maggior problema del nero in quella apertura. Il maggiore svantaggio di questa apertura \u00e8 nel fatto che avendo realizzato la spinta c7-c6 il nero ha pi\u00f9 difficolt\u00e0 a reagire al centro con la spinta in c5, cosa che costerebbe un tempo.\nImpianti che si ispiravano a concetti strategici propri della difesa slava, si possono trovare in partite della fine del XVI e XVII secolo, giocate da Polerio, Alapin, \u010cigorin, Perlis.\nLa consacrazione ufficiale di tale apertura si ebbe nel Torneo di Merano del 1924, con la storica partita fra Gr\u00fcnfeld e Rubinstein, quando il Nero adott\u00f2 una specifica variante della difesa slava, in breve assurta al rango di apertura autonoma con il nome appunto di difesa di Merano.\nFu poi la scuola russa con a capo Botvinnik, il grande campione sovietico che sostenne teoricamente la causa del Nero. Negli anni cinquanta Bron\u0161tejn e Heller indicarono nuove linee di gioco sulla base di continuazioni di gambetto, mentre Smyslov si schierava in difesa di alcune varianti del Nero cadute in disuso.\nLa difesa slava \u00e8 stata estesamente analizzata e molte varianti hanno preso nel tempo un posto a s\u00e9 nella teoria delle aperture (variante di Merano, sistema Botvinnik) con una estensione teorica che pu\u00f2 arrivare fino alle 20 mosse.\nLa teoria della difesa slava si divide in due tronconi principali, a seconda se il nero gioca dxc4 o e7-e6, anche se a rigore la nomenclatura assegna a quest'ultimo sistema la denominazione di difesa semi-slava.\nVarianti principali.\nTra le varianti minori merita un cenno il controgambetto Winawer, introdotto da Simon Winawer contro Marshall nel torneo di Monte Carlo 1902 (Vedi la partita). Il nero dopo 3.Cc3 gioca 3. ...e5, sacrificando un pedone in cambio dell'iniziativa. La teoria giudica dubbia questa mossa, ma il bianco deve giocare con energia per annullare il controgioco del nero.\nIn alcune partite il nero \u00e8 prevalso su giocatori di alto livello (v. Karpov\u2013Bareev, Linares 1992).\nVariante di cambio.\nIl cambio stabilizza il centro e determina una struttura di pedoni simmetrica. Da un punto di vista strategico questa variante \u00e8 inferiore rispetto al gambetto di donna. Il nero pareggia piuttosto facilmente.\nSegue, nella continuazione classica: 4.Cc3 Cf6 5.Cf3 Cc6. Il nero insiste nel voler mantenere la simmetria ma questa tattica difficilmente pu\u00f2 risultare vantaggiosa a lungo termine. \nLa risposta simmetrica 6. ... Af5.\nIl nero insiste con la tattica della posizione simmetrica: 7. e3 e6 (mosse di consolidamento) 8. Ab5! (la pi\u00f9 energica).\nLa risposta 6. ... e6.\nSi tratta della continuazione pi\u00f9 solida. \nIl nero intende giocare 7. ... Ad6 al fine di cambiare gli alfieri camposcuro o, alternativamente, per poter effettuare la spinta in e5. Seguono 7. e3 Ad6 8. Ag3, l'alfiere conserva la diagonale poich\u00e9 il cambio 8. Axd6 Dxd6 elimina la tensione e facilita il gioco del nero.\nGambetto slavo rifiutato.\nCon la mossa 4. e3 il bianco protegge c4, ma chiude quasi completamente la diagonale dell'alfiere di donna. Pertanto si tratta di una spinta solida ma passiva allo stesso tempo. Si pu\u00f2 giocare anche 4. Cc3, alla quale il nero pu\u00f2 rispondere con 4. ...Db6 (variante S\u00fcchting).\nGambetto slavo accettato.\n3. Cf3 Cf6 4. Cc3 (la mossa pi\u00f9 energica) 4. ...dxc4, che fa entrare nella difesa slava classica.\nLe continuazioni possibili sono:\nVariante posizionale con 5. a4 Af5.\nLa mossa 5. a4 \u00e8 il metodo pi\u00f9 efficace per recuperare il pedone c4. \nIl bianco in questo modo previene la spinta in b5 che difenderebbe il pedone appena catturato e porterebbe il nero a guadagnare spazio sull'ala di donna con la latente minaccia b5-b4 e il dilagare dei pedoni neri sul lato di donna.\nLa successiva 5. ... Af5 del nero rientra pienamente nello spirito del Gambetto slavo: lo sviluppo dell'alfiere di donna del nero si realizza senza alcun inconveniente, permettendogli di controllare la casa e4. A questo proposito si render\u00e0 necessaria la spinta del pedone \"e\" del bianco per assicurare lo sviluppo dell'Af1 e continuare la lotta per il controllo del centro.\nVariante 5. e4 b5.\nla variante pi\u00f9 violenta, in cui il bianco sacrifica un pedone per l'iniziativa.\nDopo la spinta 5. e4 il nero riesce a conservare il pedone c4. Il bianco gioca di gambetto, lascia al suo destino il pedone sacrificato e cerca di sfondare violentemente al centro prima che il nero riesca a completare il suo sviluppo. \u00c8 questa una variante molto violenta dove la tattica la fa da padrona rispetto alla strategia di gioco e la cui estensione teorica ha raggiunto dimensioni ragguardevoli, fino anche a oltre 15-20 mosse in alcune varianti. In queste continuazioni il minimo errore di uno dei due giocatori determina spesso la sconfitta in poche mosse.\nDifesa semi-slava.\nIn caso di 4. ...e6, si giunge alla difesa semi-slava. Questa posizione pu\u00f2 essere raggiunta per trasposizione anche con il gambetto di donna rifiutato nel quale per\u00f2 il nero gioca come seconda mossa 2. ... e6 e solo alla terza mossa 3. ... c6\nVariante Botvinnik.\n5. Ag5 dxc4 6. e4 b5 7. e5 h6 8. Ah4 g5 9. Cxg5 hxg5 10. Axg5 Cbd7\nVariante di Merano.\n5. e3 Cbd7 6. Ad3 dxc4 7. Axc4 b5\n\u00c8 tra le continuazioni pi\u00f9 usuali della difesa semislava.\nVariante anti-Merano.\n1. d4 d5 2. c4 c6 3. Cf3 Cf6 4. Cc3 e6 5. e3 Cbd7 6. Dc2\nLa mossa 6. Dc2 spinge il nero alla presa 6\u2026 dxc4, cui segue 7. Axc4, mossa che permette al bianco di risparmiare un tempo rispetto a 6. Ad3"}
{"id": "766248", "revid": "1573940", "url": "https://it.wikipedia.org/wiki?curid=766248", "title": "Grylloblattodea", "text": "L'Ordine dei Grylloblattodea o Nototteri () comprende una sola famiglia, \"Grylloblattidae\", formata da solo poche specie attribuite a tre generi: Grylloblatta , con una decina di specie diffuse nelle zone montuose del Nordamerica, Galloisiana con tre specie in Giappone e Grylloblattina con una sola specie nella Russia asiatica.\nL'Ordine fu istituito nel 1914 da Walker ed \u00e8 di grandissimo interesse scientifico in quanto si ritenuto molto primitivo; comprende specie attere di aspetto larviforme con caratteri che da un lato le avvicinano ai Blattoidei (per le zampe tutte uguali e con tarsi di 5 articoli), e dall'altro agli Ortotteri Ensiferi (per la struttura e lo sviluppo dell'ovopositore). In realt\u00e0 esse sono da ritenere 'fossili viventi' della serie evolutiva degli Ortotteroidei, affini ai progenitori dei Blattoidei e degli Ortotteri.\nMorfologia.\nSpecie attere, di medie dimensioni, di colore giallastro. La cuticola \u00e8 scarsamente sclerificata. Il capo appiattito e diretto in avanti ricorda quello dei Dermatteri; porta due piccoli occhi laterali (formati da circa 60 ommatidi in \"Grylloblatta campodeiformis\" ), oppure assenti, e manca di ocelli. Antenne moniliformi e lunghe (da 28 a 40 antennomeri, secondo la specie); apparato boccale masticatore di tipo ortotteroideo, palpi mascellari di 5 articoli, labiali di 3, mandibole distalmente bidentate e con dente subprossimale, labium con premento completamente diviso\nNel torace i segmenti si presentano depressi, indipendenti tra loro, con tergiti planari e di lunghezza decrescente dal primo all'ultimo; gli sterniti sono poco sclerificati; e pleure di struttura primitiva e col trocantino ampio. Le zampe sono simili a quelle dei Blattoidei, di tipo cursorio, con coxe allungate e con tarsi di 5 articoli senza pulvilli ed arolio.\nL'addome, piuttosto lungo, formato da 11 uriti, l'ultimo dei quali rappresentato da 3 laminette che circondano l'ano. Nel maschio il IX sternite porta due coxiti asimmetrici, con stili. Il X urite, in entrambi i sessi, porta un paio di lunghi cerci, simili a quelli dei Plecotteri, di 8-9 articoli allungati. Le femmine hanno un ovopositore lungo, formato da 6 valve, simile per alcune caratteristiche all'ovopositore degli stadi ninfali degli Ortotteri Tettigonidei.\nAnatomia.\nL'apparato respiratorio \u00e8 di tipo olopneustico (2 stigmi toracici+8 addominali). Il sistema nervoso \u00e8 formato da 3 gangli toracici, dei quali l'ultimo \u00e8 fuso con i primo ganglio dell'addome, e da 7 gangli addominali liberi. L'apparato digerente presenta, nello stomodeo, ingluvie e ventriglio distinti; il breve mesenteron porta 2 ciechi poco differenziati; tubi malpighiani 12-24.\nBiologia.\nInsetti ovipari, pseudoametabolici, a sviluppo molto lento. Dopo l'accoppiamento il maschio viene divorato dalla femmina che depone le uova nei muschi un anno dopo. Le uova si schiudono dopo circa un anno dalla loro deposizione; le neanidi sono del tutto simili all'adulto e di colore grigiastro, salvo l'ultimo stadio che \u00e8 di colore bianco.\nLo sviluppo postembrionale richiede 5 anni con 8 mute (3 nel primo anno, una muta per ciascuno degli anni da secondo al quarto, e 2 nel quinto anno).\nI Grilloblattoidei sono animali lucifughi, a metabolismo molto rallentato; si nutrono di detriti di insetti o di piante tenere. Vivono ad alta quota, dal limite superiore degli alberi fino al limite delle nevi, in fessure di rocce, sotto i sassi, nei muschi. Non tollerano temperature superiori ai 10\u00a0\u00b0C e sono attivi nell'intervallo termico +11,3\u00a0\u00b0C -2,5\u00a0\u00b0C, ma sopravvivono anche a temperature pi\u00f9 basse (fino a -6\u00a0\u00b0C), purch\u00e9 la temperatura non cali troppo rapidamente; amano l'umidit\u00e0."}
{"id": "766249", "revid": "10548", "url": "https://it.wikipedia.org/wiki?curid=766249", "title": "Tempio Dorico di Taranto", "text": ""}
{"id": "766253", "revid": "287204", "url": "https://it.wikipedia.org/wiki?curid=766253", "title": "Peste suina", "text": "La peste suina classica \u00e8 una malattia virale dei suini (domestici e cinghiali), a elevata contagiosit\u00e0.\nNonostante i sintomi siano simili a quelli della peste suina africana, \u00e8 causata da un virus diverso.\nL'agente eziologico \u00e8 un \"Flavivirus\" correlato ai virus della diarrea virale bovina e della \"Border disease\" degli ovini. Con questi costituisce il genere \"Pestivirus\". Il virus \u00e8 abbastanza resistente alle basse temperature e in condizioni di essiccamento pu\u00f2 resistere anche 20 giorni in feci, sangue e secrezioni oculari; si pu\u00f2 rinvenire, inoltre, nelle carni affumicate, nei prosciutti e nei salumi, anche diversi mesi dopo la loro produzione.\nLa virulenza \u00e8 un carattere distintivo di ogni ceppo virale; alcuni di questi danno luogo a forme acute e letali, altri a forme croniche e atipiche. Attualmente la malattia \u00e8 diffusa in Africa, Asia, America centro-meridionale, Europa. Imponenti picchi epidemici sono in Germania e Paesi Bassi; indenni sono l'America settentrionale, l'Australia e il Giappone. L'infezione pu\u00f2 avvenire per contatto diretto tra animali o indiretto, cio\u00e8 con le loro secrezioni o oggetti e alimenti contaminati da questi. Normalmente i suini si infettano per via oro-nasale.\nNella forma acuta l'incubazione pu\u00f2 durare dai 3 ai 14 giorni. La sintomatologia \u00e8 caratterizzata da febbre elevata, depressione, abbattimento, disidratazione, congiuntivite, vomito, diarrea, cianosi, paresi del treno posteriore. La mortalit\u00e0 pu\u00f2 raggiungere il 100% negli allevamenti. Le carcasse dei suini morti di peste suina (forma acuta) sono caratterizzate da un quadro fortemente emorragico. Nelle scrofe gravide sono frequenti aborti con mummificazione dei feti. Alcuni suinetti che si sono infettati durante la vita intrauterina possono nascere apparentemente sani (con un lieve ritardo di crescita) e invece essere serbatoi permanenti del virus. Le forme croniche della malattia si presentano con enterite necrotico-ulcerose (caratteristici i \"bottoni ulcerosi\" vicino alla valvola ileo ciecale)."}
{"id": "766254", "revid": "21079", "url": "https://it.wikipedia.org/wiki?curid=766254", "title": "Operazione associativa", "text": ""}
{"id": "766255", "revid": "767487", "url": "https://it.wikipedia.org/wiki?curid=766255", "title": "Nodo banale", "text": "In matematica, e pi\u00f9 precisamente in teoria dei nodi, il nodo banale \u00e8 il pi\u00f9 semplice dei nodi possibili. Intuitivamente, il nodo banale \u00e8 una corda non annodata chiusa su s\u00e9 stessa. Viene chiamato nodo banale ogni immagine di un'immersione della circonferenza che possa essere deformata tramite un'isotopia ambiente in un nodo banale standard, cio\u00e8 un'immersione che abbia la classica forma di una circonferenza. Il nodo banale \u00e8 l'elemento neutro dell'operazione di somma connessa fra nodi.\nRiconoscimento del nodo banale.\nIl problema di decidere se un dato nodo sia banale o meno \u00e8 stata una delle principali motivazione per lo sviluppo di invarianti, in quanto si pensava che potessero portare allo sviluppo di un algoritmo efficiente per il riconoscimento del nodo banale a partire dal diagramma di un nodo o una qualche altra sua presentazione. Al momento esistono vari algoritmi per il riconoscimento del nodo banale (che non utilizzano invarianti), ma o \u00e8 noto che sono inefficienti oppure non ne esiste nessuna implementazione efficiente nota. \u00c8 noto che l'omologia di Floer riconosce il nodo banale, ma per altri invarianti, come gli invarianti di tipo finito, non si sa se sia cos\u00ec. Anche se lo fossero, comunque, rimarrebbe il problema di calcolarli in modo efficiente.\nInvarianti.\nIl polinomio di Alexander-Conway e il polinomio di Jones del nodo banale sono banali:\nNessun altro nodo con al pi\u00f9 10 incroci ha un polinomio di Alexander banale, ma il nodo di Kinoshita-Terasaka e il nodo di Conway (entrambi con 11 incroci) hanno gli stessi polinomi di Alexander e di Conway del nodo banale. L'esistenza di nodi non banali con polinomio di Jones banale \u00e8 un problema aperto \nIl complemento del nodo banale \u00e8 omeomorfo ad un toro solido, ed il suo gruppo fondamentale \u00e8 il gruppo ciclico infinito."}
{"id": "766259", "revid": "647919", "url": "https://it.wikipedia.org/wiki?curid=766259", "title": "Castello Aragonese di Taranto", "text": ""}
{"id": "766260", "revid": "647919", "url": "https://it.wikipedia.org/wiki?curid=766260", "title": "Castello Aragonese di Venosa", "text": ""}
{"id": "766262", "revid": "647919", "url": "https://it.wikipedia.org/wiki?curid=766262", "title": "Castello Aragonese di Reggio Calabria", "text": ""}
{"id": "766263", "revid": "80598", "url": "https://it.wikipedia.org/wiki?curid=766263", "title": "Franco Cerri", "text": "Biografia.\nMolto apprezzato a livello internazionale, ha lavorato al fianco di artisti come Django Reinhardt, Gorni Kramer, Chet Baker, Gerry Mulligan, Billie Holiday, St\u00e9phane Grappelli, Lee Konitz, Dizzy Gillespie, Tullio De Piscopo, Pino Presti, Jean Luc Ponty.\nNel 1980 ha formato un duo con il pianista Enrico Intra, con il quale ha fondato a Milano la \"Civica Scuola di Jazz\".\nGli inizi.\nRiceve la sua prima chitarra (costata 78 lire), in regalo dal padre, all'et\u00e0 di diciassette anni, ed inizia ad imparare a suonare da autodidatta; inizia nel frattempo a lavorare dapprima come muratore e poi come ascensorista presso la Montecatini, guadagnando undici lire al giorno.\nIl riferimento per l'apprendimento della chitarra \u00e8 il noto chitarrista Michele Ortuso, di cui studia la tecnica.\nDurante la seconda guerra mondiale si esibisce in spettacoli per i lavoratori nei dopolavoro, insieme con alcune orchestrine, riuscendo a farsi notare per la sua notevole tecnica; in questo periodo ha la sua prima esibizione radiofonica a \"Radio Tevere, voce di Roma libera\". Un programma radiofonico molto innovativo che scosse la monotonia della RSI divenendo il programma pi\u00f9 seguito nel nord Italia, anche da molti antifascisti. La Radio, appoggiata dallo stesso Mussolini, fingeva di trasmettere da una stazione clandestina di Roma, mentre in realt\u00e0 trasmetteva da Milano, sfuggendo alla censura e ottenendo cos\u00ec la massima libert\u00e0 nelle scelte redazionali come la messa in onda di musica Jazz o la diffusione di radiogiornali con notizie molto precise e realistiche.\nCon Gorni Kramer.\nLa sua attivit\u00e0 professionale come chitarrista inizi\u00f2 nel 1945 con l'ingresso nell'orchestra di Gorni Kramer, a cui viene presentato dai componenti del Quartetto Cetra, che lo avevano ascoltato dal vivo: il suo debutto avvenne nello spettacolo \"Vento del nord\", in cui suonava insieme a Giordano Bruno Martelli, Franco Mojoli, Carlo Zeme ed ovviamente lo stesso Kramer (alla fisarmonica).\nUna delle prime canzoni che registr\u00f2 fu \"La classe degli asini\", per Natalino Otto: durante l'incisione il cantante genovese gli chiese a tradimento: \"Cominciamo con l'interrogare il pi\u00f9 intelligente. Tu, Franco Cerri, sai dirmi dove si trovano i Pirenei?\"; il giovane chitarrista improvvisa una risposta, imitando la voce di Gilberto Govi, e risponde: \"I Pirenei... I Pirenei si trovano, se si cercano. Ma, se non si cercano, no!\".\nKramer decise di lasciare la battuta (con il coro di disapprovazione degli altri musicisti) nel disco, ed \u00e8 rimasta anche in tutte le ristampe successive, fino a quelle su CD.\nSempre con la formazione di Kramer ebbe le prime sessioni di registrazione nei dischi incisi dai Cetra; nello stesso periodo suon\u00f2 anche nell'orchestra di Giampiero Boneschi.\nNegli anni seguenti ebbe modo di esibirsi insieme a molti grandi nomi del jazz, tra i quali, nel 1949, Django Reinhardt, che era stato uno dei musicisti che lo avevano influenzato musicalmente, e con cui suon\u00f2 per due settimane al night club milanese \"Astoria\", in trio con il violinista St\u00e9phane Grappelli.\nDa solista.\nNel 1950 conobbe il sassofonista Flavio Ambrosetti, con cui decise di formare un gruppo autonomo, il suo primo \"Franco Cerri Quintet\", con cui inizi\u00f2 ad incidere i primi dischi e ad esibirsi in tutta Europa, continuando a suonare con molti dei pi\u00f9 grandi nomi del jazz mondiale, come Wes Montgomery, Chet Baker, Gerry Mulligan, Lee Konitz, Dizzy Gillespie, per citarne alcuni.\nCon Billie Holiday ebbe l'occasione di suonare nel 1958, quando la cantante, durante un'esibizione al \"Teatro Smeraldo\" di Milano venne fischiata da un pubblico di giovani e militari; venne quindi organizzato da alcuni uomini di cultura della citt\u00e0 un concerto \"riparatore\" al \"Teatro Gerolamo\", in cui la Holiday si esib\u00ec con il suo pianista Mal Waldron, con Gene Victory alla batteria e Cerri, in questa occasione, al contrabbasso.\nNel 1954 ebbe una parentesi nella sua carriera come attore e ballerino, lavorando con Renato Rascel nella commedia musicale \"Tobia, candida spia\".\nLa Rai lo chiam\u00f2 inoltre come conduttore di alcuni programmi divulgativi sul jazz per la neonata televisione italiana: ricordiamo tra gli altri \"Di jazz in jazz\", \"Jazz primo amore\", \"Il jazz in Italia\" e \"Il jazz in Europa\", ed \u00e8 proprio in queste occasioni che si mise in luce come \"showman\" oltre che come musicista, al punto da essere chiamato spesso come ospite in \"Il Musichiere\" e in \"Buone vacanze\".\nEbbe nuovamente un'esperienza come contrabbassista, suonando nel 1959 nel quartetto del clarinettista Aurelio Ciarallo (completato da Sal Martirano al pianoforte e da Gil Cuppini alla batteria); tra le altre esperienze con questo strumento quelle con Lee Konitz e quella, sempre nel 1959, con Chet Baker.\nNell'ottobre del 1966 debutt\u00f2 negli Stati Uniti esibendosi al Lincoln Center di New York, ottenendo notevoli consensi anche presso i jazzisti americani.\n\"Session man\" e compositore.\nFranco Cerri condusse, oltre alla sua carriera come jazzista, anche quella di turnista in sala d'incisione, lavorando con molti degli artisti pi\u00f9 rappresentativi della musica italiana.\nGi\u00e0 nel 1950 suon\u00f2 con Bruno Martino, e negli anni seguenti lavor\u00f2, tra gli altri, con Renato Carosone, Nuccia Bongiovanni, Flo Sandon's, Nicola Arigliano, Peter Van Wood e Johnny Dorelli.\nNegli anni successivi lavor\u00f2 con Mina (ricordato e replicato dalla Rai in diverse occasioni anche un duetto interpretato dai due nel 1967 del classico di Jobim \"Corcovado\") e Roberto Vecchioni.\nSi dedic\u00f2 inoltre alla composizione di canzoni, scrivendo, tra le tante, \"Mister Jackson\" per il Quartetto Cetra, \"Se mi vuoi\" e \"Stazione Termini\" per Bruno Martino, \"La riconoscerei tra mille\" e \"Passavo di qui\" per Nicola Arigliano; compose anche alcune musiche per spot pubblicitari.\nGli anni settanta ed il proseguimento dell'attivit\u00e0.\nNegli anni settanta si prest\u00f2 come attore in uno spot TV che pubblicizzava il noto detersivo per il bucato \"Bio Presto\": Cerri compariva in piedi, inquadrato a mezzo busto, immerso in una vasca di vetro piena d'acqua fino al collo: divenne famoso come \"l'uomo in ammollo\".\nTra i vari gruppi jazz da lui guidati in questo periodo \u00e8 da ricordare il \"Franco Cerri quartet\", in cui suonarono anche, tra gli altri, Tullio De Piscopo, Angelo Arienti, Franco Bombino e Giorgio Azzolini.\nNel 1973 rinunci\u00f2 al vecchio quartetto e, per dare nuova linfa alla sua musica, form\u00f2 un nuovo complesso costituito da Nando De Luca al pianoforte, Pino Presti al basso elettrico, Giorgio Baiocco al sax e flauto, tenendo della vecchia formazione solo il batterista Tullio De Piscopo. Con questi musicisti si esib\u00ec in molte citt\u00e0 italiane e fu al fianco del violinista jazz St\u00e9phane Grappelli per una serie di concerti al Jazz Power di Milano (Aprile 1973).\nPer la Fratelli Fabbri Editori realizz\u00f2, in collaborazione con il chitarrista classico Mario Gangi, un corso in 60 lezioni, che fu stato ristampato per 4 edizioni.\nNel 1975 condusse, insieme a Renato Sellani e al figlio Stefano Cerri (avuto nel 1952 dalla sua prima moglie, dalla quale si separ\u00f2 per sposare, nel 1973, la sua seconda moglie Marion, con cui ebbe un secondo figlio, Nicola) la trasmissione \"Angeli e Cornacchie\", tre puntate per la regia di Enzo Trapani.\nDal 1977 al 1979 fu ospite fisso, insieme a Nicola Arigliano, nella trasmissione televisiva di cabaret \"Non stop\".\nForm\u00f2 poi nel 1980 un duo con il pianista Enrico Intra, con il quale realizz\u00f2 numerose incisioni; non abbandonando per\u00f2 la musica leggera, e nel 1990 suon\u00f2 nell'album \"A briglia sciolta\" di Caterina Valente, mentre nel 2005 \u00e8 tornato al Festival di Sanremo 2005 accompagnando Nicola Arigliano insieme ad Antonello Vannucchi, tastierista dei Marc 4.\nIl 15 febbraio 2013 fu \"guest\" al Festival di Sanremo, al fianco di Simona Molinari e Peter Cincotti, nell'esecuzione di \"Tua\", canzone divenuta celebre grazie all'interpretazione di Jula de Palma al Festival del 1959.\nNel 2014, per \"Il Musichione\" di Rai 2, esegu\u00ec una versione \"swing\" di \"Vattene amore\" assieme a Elio e le Storie Tese e Mietta, interprete originaria del celebre brano.\nSempre attento alla didattica, contribu\u00ec negli anni presso la civica scuola di jazz di Milano a dar vita a formazioni di allievi con le quali collabor\u00f2 dal vivo e discograficamente.\nScompare a Milano, citt\u00e0 nella quale era nato, il 18 ottobre 2021 all'et\u00e0 di 95 anni.\nTelevisione e pubblicit\u00e0.\nPresent\u00f2 con Arnoldo Fo\u00e0 ed insieme al chitarrista Mario Gangi la trasmissione televisiva \"Chitarra amore mio\" (1965).\nFranco Cerri fu protagonista negli anni sessanta/settanta di un noto spot televisivo, diventando un volto familiare al grande pubblico.\nOnorificenze.\nHonorary Award 2009 per la 3\u00aa edizione degli Italian Jazz Awards.\nDiscografia.\nTelevisione.\nPartecipazione a Carosello.\nPartecip\u00f2 inoltre a numerose edizioni della rubrica pubblicitaria televisiva \"Carosello\", vuoi come musicista, vuoi come attore:"}
{"id": "766270", "revid": "61051", "url": "https://it.wikipedia.org/wiki?curid=766270", "title": "Fomitopsis", "text": "Fomitopsis P. Karst., \"Meddn Soc. Fauna Flora fenn.\" 6: 9 (1881).\nFomitopsis \u00e8 un genere di funghi basidiomiceti appartenente alla famiglia Fomitopsidaceae.\nSpecie di \"Fomitopsis\".\nLa specie tipo \u00e8 \"Fomitopsis pinicola\" (Sw.) P. Karst. (1881), altre specie incluse sono:"}
{"id": "766281", "revid": "2036605", "url": "https://it.wikipedia.org/wiki?curid=766281", "title": "Battaglia di Tauroento", "text": "Quella di Tauroento fu una battaglia navale combattuta il 31 luglio del 49 a.C. dalla flotta romana cesariana comandata da Decimo Bruto, ufficiale di Cesare durante la guerra civile, e da una flotta composta da navi marsigliesi e navi romane poste sotto il comando di Lucio Nasidio della fazione degli ottimati.\nAntefatto.\nLa battaglia fu il secondo tentativo operato della forze ostiili a Cesare, dopo quello non riuscito a seguito della battaglia di Marsiglia, di forzare l'assedio della citt\u00e0.\nL'assedio di Marsiglia fu ordinato ed organizzato da Cesare, dopo che la citt\u00e0, nel mentre si stavano conducendo trattative tra i notabili e Cesare, il cui intento era quello di giungere il pi\u00f9 velocemente possibile in Spagna, su istigazione di Lucio Domizio Enobarbo, si alle\u00f2 invece con i suoi nemici.\nOrganizzato l'assedio, Cesare lasci\u00f2 il comando delle operazioni terrestri a Gaio Trebonio e quelle navali a Decimo Bruto, al quale aveva ordinato di costruire velocemente 12 navi da guerra; terminati i lavori preparatori Cesare prosegu\u00ec la sua marcia verso la Spagna.\nDopo il primo tentativo, la citt\u00e0 di Marsiglia tent\u00f2 nuovamente di forzare il blocco navale, grazie all'aiuto della flotta comandata da Nasidio.\nNasidio, che dalla Sicilia aveva navigato costeggiando la penisola italiana, arriv\u00f2 nei pressi di Marsiglia senza che la sua presenza fosse nota agli assedianti. Quindi, riusc\u00ec, sempre di nascosto dagli assedianti, ad avvertire della sua presenza Domiziano ed i maggiorenti della citt\u00e0, convincendoli a dare nuovamente battaglia alla flotta comandata da Decimo.\nLa battaglia navale.\nLa flotta cesariana contava ora 18 navi; 12 erano quelle fatte costruire su ordine di Cesare ad Arles a cui si erano aggiunte 6 navi sottratte ai marsigliesi durante la battaglia di Marsiglia.\nI marsigliesi, le cui forze a seguito della battaglia combattuta il 27 giugno si erano ridotte a 8 unit\u00e0, costruirono, in circa un mese, 9 nuove navi, reintegrando cos\u00ec il numero originario di navi a loro disposizione. Anche Nasidio comandava una flotta di 17, per cui il numero complessivo di navi a disposizione delle forze anti cesariane era di 34 navi.\nLa battaglia fu combattuta a Tauroento (l'odierna Saint-Cyr-sur-Mer), piazzaforte dei marsigliesi, dove la flotta pompeiana e quella marsigliese si riunirono.\nNonostante la superiorit\u00e0 numerica e il valore dei marsigliesi, anche questa volta i cesariani riuscirono a sconfiggere i nemici, mantenendo il blocco sulla citt\u00e0.\nNasidio, vista la piega che stava prendendo la battaglia, prefer\u00ec abbandonare i suoi alleati e far rotta verso la Spagna per portare aiuto ai pompeiani che l\u00ec si trovavano; la flotta navale marisigliese fu quasi interamente distrutta o catturata, tanto che rientrarono in porto solo 7 delle 17 navi partite per la battaglia.\nConseguenze.\nLa vittoria ebbe come conseguenza la fuga dalla citt\u00e0 di Lucio Domizio Enobarbo, anch'esso diretto verso la Spagna, ma pi\u00f9 importante fu il mantenimento del blocco alla citt\u00e0, che entro pochi mesi avrebbe capitolato agli assedianti.\nCollegamenti esterni.\nMaritima, la marina di Roma Repubblicana"}
{"id": "766283", "revid": "767487", "url": "https://it.wikipedia.org/wiki?curid=766283", "title": "Gambetto di donna rifiutato", "text": "Il gambetto di donna rifiutato \u00e8, assieme alla difesa slava, una delle pi\u00f9 popolari aperture di gioco chiuso degli scacchi . \u00c8 caratterizzato dalla sequenza di mosse:\nAnalisi.\nIn questo modo il Nero consolida in modo naturale il centro messo sotto pressione dal pedone c4. \u00c8 vero che il pedone d5 \u00e8 protetto dalla Dd8, ma se il Nero non portasse altri pezzi o pedoni a difesa, il Bianco potrebbe approfittarne per guadagnare tempi con la sequenza: 3. cxd5 Dxd5 4.Cc3 passando in vantaggio. In teoria sarebbe possibile anche difendere il pedone d5 con 2\u2026Cf6, ma in questo caso il Bianco potrebbe continuare con 3.cxd5 Cxd5 4.e4 realizzando in pieno la sua idea strategica consistente nel completo controllo del centro mediante l'affiancamento dei pedoni d4-e4 (in realt\u00e0 non \u00e8 cos\u00ec semplice perch\u00e9 dopo 4\u2026Cf6 5.Cc3 e5!, il Nero non sta affatto male. Il Bianco dovrebbe continuare pi\u00f9 semplicemente con 4.Cf3 minacciando la spinta in e4 e passando in vantaggio).\nContinuazioni.\nTra le varianti principali del gambetto di donna rifiutato si hanno:"}
{"id": "766287", "revid": "8489", "url": "https://it.wikipedia.org/wiki?curid=766287", "title": "Strawberry Eggs", "text": ""}
{"id": "766289", "revid": "8489", "url": "https://it.wikipedia.org/wiki?curid=766289", "title": "Strawberry Egg", "text": ""}
{"id": "766292", "revid": "22486", "url": "https://it.wikipedia.org/wiki?curid=766292", "title": "Gambetto di Donna rifiutato", "text": ""}
{"id": "766304", "revid": "765341", "url": "https://it.wikipedia.org/wiki?curid=766304", "title": "Piptoporus", "text": "Piptoporus P. Karst., \"Meddn Soc. Fauna Flora fenn.\" 6: 9 (1881).\nPiptoporus \u00e8 un genere di funghi basidiomiceti della famiglia Fomitopsidaceae.\nSpecie di Piptoporus.\nLa specie tipo \u00e8 \"Piptoporus betulinus\" (Bull.) P. Karst. (1881)."}
{"id": "766307", "revid": "226458", "url": "https://it.wikipedia.org/wiki?curid=766307", "title": "Nodo primo", "text": "In matematica, e pi\u00f9 precisamente in teoria dei nodi, un nodo primo \u00e8 un nodo che non pu\u00f2 essere \"decomposto\" in nodi pi\u00f9 semplici, in analogia con la nozione di numero primo.\nI nodi primi sono quindi i mattoni fondamentali della teoria dei nodi.\nDefinizione.\nUn nodo formula_1 non banale \u00e8 primo se non \u00e8 ottenibile come somma connessa\ndi due nodi non banali. \nNella teoria dei nodi vi \u00e8 un teorema di fattorizzazione analogo al teorema fondamentale dell'aritmetica, che asserisce che ogni nodo \u00e8 ottenibile in modo unico come somma connessa di alcuni nodi primi. Per questo motivo i nodi primi hanno un ruolo centrale nella teoria dei nodi: una loro classificazione \u00e8 stato da sempre il tema centrale della teoria fin dalla fine del XIX secolo.\nIn analogia con i numeri primi, si richiede nella definizione che il nodo banale non sia primo (il numero 1 infatti non \u00e8 primo).\nI nodi primi pi\u00f9 semplici.\nI nodi primi sono generalmente descritti tramite diagrammi, con ordine crescente di incroci. Il nodo primo pi\u00f9 semplice in questa descrizione \u00e8 il \"nodo a trifoglio\" con 3 incroci, seguito dal \"nodo a otto\" con quattro incroci. La tabella seguente mostra il numero di nodi primi con formula_3 incroci.\nNella tabella due nodi ottenuti tramite una riflessione lungo un piano vengono considerati equivalenti: non si tiene conto cio\u00e8 della chiralit\u00e0 (esistono ad esempio \"due versioni\" del nodo a trifoglio, e qui ne viene contata una sola).\nNella tabella seguente sono disegnati tutti i nodi primi ottenibili con 6 incroci:"}
{"id": "766308", "revid": "1714743", "url": "https://it.wikipedia.org/wiki?curid=766308", "title": "Anna di Beaujeu", "text": "Biografia.\nAnna era stata originariamente promessa in sposa a Nicola I, duca di Lorena e, in vista del matrimonio, creata viscontessa di Thouars nel 1468. Tuttavia Nicola ruppe l'impegno per sostenere Maria di Borgogna, unica figlia di Carlo I di Borgogna e ambita erede del potente Ducato di Borgogna che perseguiva, sotto Carlo I, una politica apertamente ostile verso la Francia.\nLa morte inattesa di Nicola, avvenuta nel 1473, e la rinnovata fedelt\u00e0 di Renato II, suo successore alla guida del ducato, consentirono a Luigi XI di riottenere il controllo della Lorena, frustrando le aspirazioni borgognone. Quello stesso anno Anna venne data in sposa a Pietro II, duca di Bourbon (Borbone).\nFino alla maggiore et\u00e0 del fratello Carlo VIII, il futuro sovrano, Anna e il marito Pietro furono reggenti di Francia. Dal 1483 al 1491 i due coniugi mantennero l'autorit\u00e0 reale contro le ingerenze di Luigi d'Orl\u00e9ans (che nel 1498 salir\u00e0 al trono come Luigi XII di Francia): era una fazione quella della famiglia degli Orl\u00e9ans che giocava tradizionalmente un ruolo importante negli affari della casa reale.\nReggente di Francia.\nDurante la sua reggenza Anna super\u00f2 diverse difficolt\u00e0, tra le quali le rivolte di una parte dell'aristocrazia che aveva mal sofferto la politica assolutista di Luigi XI. Per sedarle furono elargite diverse concessioni, a discapito di quei privilegi che la piccola nobilt\u00e0 e la borghesia commerciale francese avevano ottenuto sotto Luigi, e molte terre furono restituite alle famiglie nobili ostili, tra le quali quella di Orl\u00e8ans.\nNel 1491, a dispetto dell'opposizione austriaca ed inglese, la reggente di Francia organizz\u00f2 il matrimonio fra il fratello Carlo VIII e Anna, duchessa di Bretagna per portare la Bretagna sotto l'amministrazione diretta della corona francese.\nIl matrimonio combinato da Anna fu causa di successivi dissidi con la duchessa bretone.\nNel 1492 Anna di Beaujeu fu l'artefice, insieme al maresciallo di Francia Philippe de Cr\u00e8vec\u0153ur d'Esquerdes, del trattato di \u00c9taples che poneva fine all'assedio inglese della citt\u00e0 di Boulogne-sur-Mer, iniziato come rappresaglia per il sostegno francese a Perkin Warbeck, pretendente al trono di Inghilterra contro re Enrico VII. Secondo il trattato, Perkin Warbeck veniva espulso dalla Francia, che pagava all'Inghilterra un'indennit\u00e0 di sterline.\nIl trattato fu un grande successo dell'Inghilterra, che con un'operazione militare modesta riusciva a costringere alla diplomazia la Francia che, pur uscita vincitrice dalla Guerra dei cent'anni, non poteva permettersi un nuovo conflitto di lunga durata con l'Inghilterra ma, allo stesso tempo, si risolse positivamente anche per la Francia, che ottenne il pieno controllo sulla Bretagna e la definitiva rinuncia delle pretese inglesi sul suolo francese, sebbene in cambio del pagamento di un'indennit\u00e0 di corone.\nFu ancora reggente di Francia del settembre 1494 al luglio 1495, quando Carlo VIII discese in Italia per occupare il regno di Napoli.\nPietro mor\u00ec nel 1503 e gli successe l'unica figlia della coppia, Susanna, Duchessa di Borbone. Anna tuttavia fu sempre dominante nell'ambito familiare e rimase l'amministratrice dei possedimenti dei Borbone anche dopo la morte del marito, proteggendoli dalle mire reali. Mor\u00ec nel 1522, all'et\u00e0 di 61 anni, nel castello di Chantelle.\nDiscendenza.\nAnna e Pietro ebbero due figli:"}
{"id": "766310", "revid": "287204", "url": "https://it.wikipedia.org/wiki?curid=766310", "title": "Celso (usurpatore)", "text": "\u00c8 incluso nella lista dei trenta tiranni della \"Historia Augusta\".\nBiografia.\nCelso fu un tribuno militare che viveva nella provincia d'Africa. L\"Historia Augusta\" lo definisce un uomo senza alcun tratto rimarchevole se non la sua carica e la sua onest\u00e0.\nNel 265, dodicesimo anno di regno di Gallieno, quando diversi usurpatori infestavano l'impero, il proconsole della provincia Vibio Passieno e il generale del \"limes tripolitanus\" Fabio Pomponiano lo proclamarono imperatore. L'elezione fu cos\u00ec inaspettata che, non essendo pronti i paludamenti imperiali, Celso fu rivestito delle vesti prese dalla statua della dea \"Caelestis\".\nDopo appena sette giorni di regno, Celso fu ucciso per mano di Galliena, si dice cugina dell'imperatore, e il suo corpo dato in pasto ai cani. Per mostrare la propria devozione a Gallieno, gli abitanti di Sicca Veneria ne presero la testa, la misero su una croce, e danzarono trionfanti intorno a questa."}
{"id": "766311", "revid": "1699816", "url": "https://it.wikipedia.org/wiki?curid=766311", "title": "Sollevamento orografico", "text": "In meteorologia il sollevamento orografico avviene quando una massa d'aria atmosferica viene forzata a spostarsi da una minore elevazione a una maggiore a causa della particolare conformazione orografica del terreno.\nMentre la massa d'aria guadagna quota, si espande e si raffredda secondo il gradiente adiabatico secco. Visto che una massa d'aria fredda pu\u00f2 contenere una quantit\u00e0 d'acqua minore di una massa d'aria pi\u00f9 calda, la sua umidit\u00e0 relativa aumenta. Quando l'umidit\u00e0 relativa dell'aria raggiunge il 100% (punto di rugiada) si ha condensazione del vapore acqueo e formazione di nubi e, nelle giuste condizioni, il formarsi di precipitazioni (pioggia, neve o altro), diminuendo la propria temperatura secondo il gradiente termico verticale pseudo-adiabatico.\nDescrizione.\nQuando un vento umido e generalmente freddo risale una catena montuosa si raffredda e l'umidit\u00e0 dell'aria condensa: esso produce dunque generali condizioni di cattivo tempo, pioggia e/o neve nel versante sopravvento (questo \"vento di risalita\" prende il nome di \"Stau\", in tedesco \"ristagno\", \"coda\"); al di l\u00e0 della catena montuosa, cio\u00e8 nel versante sottovento, al contrario si ha in genere un vento secco, caldo discendente detto favonio o \"F\u00f6hn\" che sfavorisce la condensazione per compressione adiabatica dell'aria, aumentando la propria temperatura secondo il gradiente adiabatico secco maggiore del gradiente termico pseudo-adiabatico di risalita, e portando quindi al dissolvimento delle nubi e a scarse o nulle precipitazioni cio\u00e8 quindi generali condizioni di tempo mite, stabile e cielo estremamente limpido. Il fenomeno \u00e8 tanto pi\u00f9 evidente quanto pi\u00f9 la corrente d'aria in ascesa \u00e8 umida e tanto pi\u00f9 la catena montuosa \u00e8 elevata. Il fronte di nubi che si forma lungo la cresta, cio\u00e8 nella zona di transizione, \u00e8 detto invece \"muro del F\u00f6hn\", spesso costituito da nubi stratificate lenticolari.\nIn Italia i pi\u00f9 imponenti effetti di \"Stau\" possono prodursi su ciascun versante della catena alpina e di quella appenninica in corrispondenza di opportune condizioni meteorologiche.\nEffetti.\nPrecipitazioni.\nPrecipitazioni indotte dal sollevamento orografico sono comuni in:\nOmbra pluviometrica.\nLe precipitazioni pi\u00f9 intense si hanno immediatamente a sopravento della catena montuosa, dove l'aria giunge al punto pi\u00f9 alto durante lo scavalcamento. Qui l'aria si libera di molta dell'umidit\u00e0 che contiene, sotto forma di pioggia. \nL'aria prosegue quindi nel suo percorso ritornando a perdere quota, comprimendosi e riscaldandosi. Quest'aria pi\u00f9 calda e secca genera l'ombra pluviometrica, un'area a sottovento delle montagne larga anche caratterizzata da scarse precipitazioni. Le precipitazioni annuali possono arrivare a non superare i 200\u00a0mm.\nIl vento che scende dal versante delle montagne prende il nome di vento catabatico.\nAree in cui questo fenomeno \u00e8 particolarmente notevole:\nOnde atmosferiche.\nQuando l'aria scorre sopra una barriera montuosa, il sollevamento orografico pu\u00f2 generare una variet\u00e0 di effetti d'onda che producono movimenti d'aria verticali. Se l'aria \u00e8 vicina al punto di rugiada, l'onda pu\u00f2 produrre nubi di sottovento:\nVenti discendenti e vento di foehn.\nI venti discendenti, altrimenti detti \"venti catabatici\", colpiscono il lato a sottovento della catena montuosa che ha dato origine al sollevamento orografico. Durante il sollevamento, l'aria si raffredda secondo il gradiente adiabatico secco. Giunta al punto di rugiada, l'umidit\u00e0 si condensa e forma le nubi che danno origine al muro di F\u00f6hn. Il sollevamento a questo punto procede secondo il gradiente adiabatico saturo, che \u00e8 inferiore (l'aria, cio\u00e8, si raffredda pi\u00f9 lentamente).\nPrima di giungere alla sommit\u00e0 e scavalcare quindi la catena montuosa, l'aria si libera di molta della sua umidit\u00e0 grazie alle precipitazioni, quindi le nubi sul lato a sottovento si dissolveranno a una quota superiore che sul lato a sopravvento. L'aria, a questo punto limpida, si riscalder\u00e0 nuovamente secondo il gradiente adiabatico secco, vale a dire si riscalder\u00e0 in maniera maggiore di quando si sia raffreddata salendo.\nIl vento caldo di \"F\u00f6hn\" che si forma in queste condizioni, noto localmente anche come \"Chinook\", \"Bergwind\" o \"Diablo wind\", pu\u00f2 creare aumenti di temperatura anche di 30\u00a0\u00b0C.\nAlcuni venti come lo Scirocco, la Bora e i Venti di Santa Ana sono esempi di venti discendenti con limitato effetto a causa della limitata umidit\u00e0 di partenza, e traggono energia soprattutto dalla compressione."}
{"id": "766312", "revid": "124550382", "url": "https://it.wikipedia.org/wiki?curid=766312", "title": "Convenzione contro la desertificazione", "text": "La Convenzione delle Nazioni Unite per combattere la desertificazione in quei Paesi che soffrono di gravi siccit\u00e0, particolarmente in Africa, brevemente Convenzione contro la desertificazione (\"United Nations Convention to Combat Desertification\", UNCCD), viene aperta alla firma dei Paesi il 17 giugno 1994 a Parigi, ed \u00e8 entrata in vigore a dicembre 1996, 90 giorni dopo la ratifica del cinquantesimo paese, ma la sua storia \u00e8 lunga e tortuosa.\nStoria e generalit\u00e0.\nL'ONU aveva da tempo riconosciuto la desertificazione come uno dei maggiori problemi economici, sociali e ambientali in vari paesi del mondo, e nel 1977 la Conferenza delle Nazioni Unite sulla desertificazione (UNCOD) adott\u00f2 il Piano d'azione per combattere la desertificazione (PACD). Nonostante questo piano, uno studio dell'UNEP del 1991 concluse che, \"malgrado si possano registrare alcuni esempi localizzati di successo, il processo di degrado della terra in zone aride, semi-aride e subumide si \u00e8 generalmente intensificato\".\nQuindi, la desertificazione rappresentava ancora un argomento di grande preoccupazione nel giugno successivo quando i governanti di molti paesi del mondo si riunirono a Rio de Janeiro per il summit mondiale dei capi di Stato di Rio de Janeiro (UNCED).\nA Rio de Janeiro furono presentate la Convenzione sulla diversit\u00e0 biologica (CBD) e la Convenzione quadro delle Nazioni Unite sui cambiamenti climatici (UNFCCC), ma si stabil\u00ec anche che contro la desertificazione si sarebbero dovute sviluppare attivit\u00e0 nuove, con un approccio integrato ai problemi enfatizzando le azioni che promuovessero lo sviluppo sostenibile a livello di comunit\u00e0, quindi un approccio che cerca di bloccare il grande fenomeno della desertificazione attraverso la somma di tanti piccoli interventi.\nA Rio de Janeiro si decise inoltre di istituire un comitato di negoziazione intergovernativo per preparare, entro giugno 1994, una convenzione per combattere la desertificazione in quei paesi che soffrono di gravi siccit\u00e0, particolarmente in Africa. Il 17 giugno 1994, a Parigi, la \"Convenzione per combattere la desertificazione in quei Paesi che soffrono di gravi siccit\u00e0, particolarmente in Africa\" viene adottata ed aperta alla firma dei Paesi. La convenzione conta pi\u00f9 di 170 parti e la prima conferenza delle parti si tenne nell'ottobre 1997 a Roma.\nLa Convenzione contro la desertificazione viene considerata, insieme a CBD e UNFCCC una delle tre Convenzioni di Rio.\nDefinizioni.\nLa desertificazione \u00e8 identificata dalla Convenzione come la \"degradazione delle terre in aree aride, semi aride, e subumide principalmente causata dalle attivit\u00e0 umane e dal cambiamento climatico\".\nIl nuovo concetto di \"desertificazione\" non si riferisce pi\u00f9 quindi al \"processo di espansione dei deserti esistenti\" ma al processo di degrado, pi\u00f9 o meno lento e pi\u00f9 o meno volontario, di terre soggette a \"sovrasfruttamento\" e a \"uso non appropriato\". Tale degrado risulta maggiormente irreversibile in zone gi\u00e0 in origine aride o semi-aride.\nCirca un terzo delle terre emerse, in pi\u00f9 di cento paesi e popolate da circa un miliardo di persone sono da considerarsi aride, semi-aride o subumide e sono quindi potenzialmente in pericolo di desertificazione. Molte aree sono gi\u00e0 vittime di questo fenomeno.\nCause e obiettivi.\nLe cause maggiori di desertificazione sono state identificate in deforestazione, sovrapascolo, e cattive pratiche di irrigazione; ma anche povert\u00e0 e instabilit\u00e0 politica sono considerate contribuire significativamente.\nCombattere la desertificazione diventa quindi essenziale per assicurare una produttivit\u00e0, immediata e nel lungo termine, per le popolazioni che vivono nelle aree interessate. Visti i fallimenti che si sono avuti in passato, la Convenzione sta cercando di sviluppare un approccio innovativo al problema. Il problema \u00e8 difficile e si prevede che non ci saranno soluzioni in tempi brevi in quanto le cause sono molte e complesse e spaziano dai meccanismi del commercio internazionale alle pratiche di uso del suolo non sostenibili.\nLa Convenzione quindi ha adottato una strategia basata sulla promozione di tante azioni locali, spesso piccole ma spesso con idee nuove ed approcci innovativi e che prediligano il partenariato internazionale. Questo perch\u00e9 i cambiamenti da effettuare sono sia a livello locale che internazionale.\nLa Convenzione cerca di fermare il processo di desertificazione e di restaurare parte dei terreni degradati anche per contribuire al raggiungimento di una sicurezza alimentare nelle aree affette, ossia per \"contribuire a creare le basi per uno sviluppo sostenibile nei paesi affetti da desertificazione\" \u00e8 il fine ultimo della Convenzione.\nI provvedimenti della Convenzione.\nI paesi afflitti dai problemi di desertificazione stanno mettendo in pratica le linee guida della Convenzione attraverso l'identificazione e la messa in opera di programmi d'azione nazionali, sub-regionali e regionali. I programmi sono sviluppati seguendo gli specifici criteri regionali (diversi da regione a regione) descritti negli Annessi della convenzione. L'Africa, la regione dove i processi di desertificazione sono i pi\u00f9 drammatici, \u00e8 considerata una priorit\u00e0 a livello globale, ma anche per Asia, America Latina e Caraibi, Mediterraneo Settentrionale, ed Europa Orientale e Centrale esistono delle linee guida specifiche per lo sviluppo dei programmi.\nIn tutte le regioni i programmi e le attivit\u00e0 devono comunque svilupparsi secondo i seguenti criteri:\nUn altro criterio importante nella creazione di programmi contro la desertificazione \u00e8 quello della \"cooperazione tra i paesi afflitti dallo stesso problema\", soprattutto se confinanti. \u00c8 infatti molto importante che le azioni vengano concertate in maniera da offrire un fronte, pi\u00f9 forte possibile, e da potere sommare gli effetti positivi.\nQuello di \"coordinare le azioni\" \u00e8 anche un tema molto importante per riuscire pi\u00f9 facilmente a canalizzare su tali attivit\u00e0 i finanziamenti da parte di agenzie bilaterali o multilaterali di cooperazione.\nI paesi cosiddetti sviluppati rivestono un ruolo importante anche nello sviluppo di attivit\u00e0 di ricerca e delle tecnologie pi\u00f9 adatte a fronteggiare i problemi di desertificazione.\nLa Convenzione inoltre pone un'enfasi particolare nella sensibilizzazione, nell'educazione e nella formazione riguardo alle problematiche, alle cause e alle possibili attivit\u00e0 di difesa dai problemi derivanti dalla desertificazione.\nIl Segretariato.\nIl segretariato permanente dell'UNCCD \u00e8 stato istituito durante la prima Conferenza tenutasi a Roma nel 1997. \u00c8 stata situata a Bonn dal gennaio 1999, e si \u00e8 trasferita a Haus Carstanjen al nuovo Campus delle Nazioni Unite nel luglio 2006.\nLe funzioni del segretariato sono di organizzare le sessioni della Conferenza e dei suoi organi sussidiari istituiti ai sensi della Convenzione e di fornire loro i servizi richiesti. Un compito chiave della segreteria \u00e8 quello di compilare e trasmettere i rapporti per le agenzie ONU e i paesi firmatari."}
{"id": "766314", "revid": "1573940", "url": "https://it.wikipedia.org/wiki?curid=766314", "title": "Igumeno", "text": "Igumeno, ihumen o egumeno, hegumenos (; ; ) \u00e8 il titolo con cui viene indicata la guida di un monastero nelle Chiese ortodosse, ruolo simile a quello di abate. Tale termine significa \"colui che \u00e8 in carica\", \"la guida\" in greco. La persona a capo di un convento di monache \u00e8 chiamata invece egumenia o ihumenia (Greco: hegumeni; Serbo: \u0418\u0433\u0443\u043c\u0430\u043d\u0438\u0458\u0430 o Igumanija; Russo: \u0438\u0433\u0443\u043c\u0435\u043d\u0438\u044f). \nEgumeno sta inoltre ad indicare uno dei ranghi della gerarchia monastica ortodossa. \nInizialmente il titolo fu applicato in tutti i monasteri. Dopo il 1874, quando i monasteri russi furono secolarizzati e classificati in tre classi, il titolo di egumeno fu riservato solo per i monasteri appartenenti alla classe pi\u00f9 bassa, la terza. L'abate dei monasteri delle prime due classi fu invece chiamato archimandrita.\nI doveri di egumeni e archimandriti sono gli stessi, solamente durante il servizio religioso gli egumeni vestono un semplice mantello, mentre gli archimandriti ne indossano uno decorato con sacri testi, portano la mitra e tengono nella mano un bastone di legno lavorato (\u043f\u0430\u043b\u0438\u0446\u0430, \"palitsa\").\nNella Chiesa cattolica greca di rito bizantino, il capo di un gruppo di monasteri raggruppato nello stesso territorio \u00e8 chiamato Protoegumeno (Proto-ihumen, Protoihumen, Proto-egumeno)."}
{"id": "766315", "revid": "729019", "url": "https://it.wikipedia.org/wiki?curid=766315", "title": "Pseudoclitocybe", "text": "Pseudoclitocybe (Singer) Singer, \"Mycologia\" 48: 725 (1956).\nPseudoclitocybe \u00e8 un genere di funghi basidiomiceti appartenente alla famiglia Tricholomataceae.\nSpecie di \"Pseudoclitocybe\".\nLa specie tipo \u00e8 \"Pseudoclitocybe cyathiformis\" (Bull.) Singer (1956), altre specie incluse sono:"}
{"id": "766316", "revid": "2198060", "url": "https://it.wikipedia.org/wiki?curid=766316", "title": "Riola (Vergato)", "text": "Riola (\"Ri\u00f4la\" in bolognese montano medio) \u00e8 un paese situato nella medio-alta valle del fiume Reno, frazione del comune di Vergato, nella citt\u00e0 metropolitana di Bologna con una popolazione di circa 900 abitanti. Il Reno divide l'abitato di Riola da quello di Ponte, frazione di Grizzana Morandi. \nIl paese si trova a 263 m s.l.m. ed \u00e8 attraversato dalla Strada statale 64 Porrettana (SS 64). \u00c8 situato a 13\u00a0km da Porretta Terme e 8 da Vergato e si trova praticamente a met\u00e0 strada fra Bologna e Pistoia.\nStoria.\nIl paese si sviluppa intorno al 1860 grazie alla costruzione della strada statale Porrettana (SS 64) e a quella della ferrovia omonima.\nMonumenti.\nLa Chiesa di Santa Maria Assunta, situata in territorio comunale di Grizzana Morandi ma da sempre considerata \"la chiesa di Riola\", bianca all'interno e rivestita in piastre di arenaria all'esterno, fu completata nel 1978 su progetto di Alvar Aalto.\nAltra attrazione di Riola \u00e8 il Museo dei Tarocchi, ospitato in un casale restaurato del XVII secolo, con una collezione di opere di vari autori nazionali ed internazionali.\nAd un chilometro appena da Riola si pu\u00f2 ammirare la Rocchetta Mattei, posta nel territorio del comune di Grizzana Morandi, edificio del 1859 dalle bizzarre forme, un po' medievali, un po' arabeggianti, verosimilmente attribuibile allo stile eclettico. L'edificio \u00e8 stato restaurato e riaperto al pubblico.\nIl castello ha acquisito notoriet\u00e0 grazie al programma televisivo in onda su Rai 2 \"Voglio essere un mago!\"."}
{"id": "766318", "revid": "39256", "url": "https://it.wikipedia.org/wiki?curid=766318", "title": "Thug Life Vol. 1", "text": ""}
{"id": "766320", "revid": "124123", "url": "https://it.wikipedia.org/wiki?curid=766320", "title": "Louis Alibert", "text": "Nato in un piccolo paese della Linguadoca (dipartimento dell'Aude) da una famiglia di agricoltori in cui si parlava occitano, nel dicembre 1912 si spos\u00f2 con Marie Lator, dalla quale ebbe un figlio (poi deceduto in guerra nel 1943), e si stabil\u00ec a Montr\u00e9al d'Aude, dove risiedette per trent'anni fino al 1942.\nIn questo tempo si dedic\u00f2 alla normalizzazione della lingua occitana moderna e allo sviluppo di una lingua letteraria comune sulla base di quanto gi\u00e0 compiuto da Fr\u00e9d\u00e9ric Mistral, Antonin Perbosc e Prosper Estieu applicando i metodi dell'Institut d'Estudis Catalans; ricopr\u00ec anche la carica di segretario generale della \"Societat d'Estudis Occitans\" (fondata a Tolosa nel 1930).\nNel 1935 Alibert pubblic\u00f2 a Barcellona presso la Oficina de Relacions Meridionals della Generalitat de Catalunya la sua opera principale, la \"Gramatica Occitana segons los parlars lengadocians\", dedicata esclusivamente ai parlanti linguadociano, che serv\u00ec poi da base per l'inquadramento sistematico degli altri dialetti occitani. Nel contempo svilupp\u00f2 la grafia classica dell'occitano e pi\u00f9 precisamente la norma classica ispirata all'antico uso e adattata alla lingua moderna. In onore al suo autore, tale norma \u00e8 anche detta \"alibertina\".\nDurante la seconda guerra mondiale, Alibert fu un attivo sostenitore del regime di Vichy: ci\u00f2 gli valse una condanna a 5 anni di prigione in seguito alla Liberazione, li fu dato il titolo di \"indegno\" a vita. Sua moglie fece 10 anni di prigione per aver denunciato alcuni resistenti poi deportati nei campi di concentramento.\nNel dopoguerra ebbe un ruolo limitato nell'occitanismo emergente ma pare che non abbia attivamente partecipato alla fondazione dell'Institut d'Estudis Occitans (IEO, il successore della Societat d'Estudis Occitans) nel 1945. Tuttavia, l'IEO adott\u00f2 la norma classica come standard rifacendosi alla grammatica alibertina del 1935.\nNegli ultimi anni, si dedic\u00f2 alla raccolta di materiali per un dizionario occitano, che avrebbe dovuto arrestare la frammentazione dialettale scritta e la francesizzazione del vocabolario, dell'ortografia e della sintassi, ma mor\u00ec a Montpellier il 16 aprile 1959, all'et\u00e0 di 74 anni, lasciando la sua opera incompiuta.\nNel 1966, grazie al lavoro di Robert Lafont e Pierre Bec sui manoscritti inediti di Alibert, venne dato alle stampe il \"Dictionnaire occitan-fran\u00e7ais d'apr\u00e8s les parlers languedociens\", che non raggiunse tuttavia la qualit\u00e0 della grammatica del 1935."}
{"id": "766323", "revid": "599013", "url": "https://it.wikipedia.org/wiki?curid=766323", "title": "Riola", "text": ""}
{"id": "766330", "revid": "61051", "url": "https://it.wikipedia.org/wiki?curid=766330", "title": "Fomitopsidaceae", "text": "Le fotimopsidacee (Fomitopsidaceae ) compongono una famiglia di funghi basidiomiceti appartenente all'ordine Polyporales.\nGeneri di Fomitopsidaceae.\nIl genere tipo \u00e8 \"Fomitopsis\" P. Karst., altri generi inclusi sono:"}
{"id": "766337", "revid": "6066", "url": "https://it.wikipedia.org/wiki?curid=766337", "title": "Epistola di Giacomo", "text": ""}
{"id": "766340", "revid": "87909", "url": "https://it.wikipedia.org/wiki?curid=766340", "title": "Susanna duchessa di Borbone", "text": ""}
{"id": "766347", "revid": "1543377", "url": "https://it.wikipedia.org/wiki?curid=766347", "title": "Trebelliano", "text": "\u00c8 incluso nella lista dei Trenta Tiranni della \"Historia Augusta\", ma gli storici moderni ritengono che sia un personaggio inventato dall'autore dell'opera.\nSecondo la \"Historia\", Trebelliano fu un predone che regn\u00f2 sui Cilici e che chiamava la propria fortezza, posta nella parte pi\u00f9 interna tra le montagne dell'Isauria, \"Palatium\", come il palazzo imperiale sul Palatino a Roma. Avrebbe creato una zecca e si sarebbe arrogato il titolo di imperatore romano. Quando per\u00f2 fu tentato di lasciare la propria fortezza e raggiungere la pianura, fu affrontato ed ucciso dall'egiziano Causisoleo, \"dux Gallieni\" (\"generale di Gallieno\"), oltre che fratello di quell'Aurelio Teodoto che aveva sconfitto Mussio Emiliano. A quel punto gli Isauri si arresero a Gallieno, per timore che lo stesso potesse infierire contro di loro dopo la morte del loro comandante.\nTrebelliano \u00e8 citato da Eutropio, ma questa citazione \u00e8 comunemente considerata un'interpolazione successiva, o un errore per Regaliano, nel qual caso l'autore della \"Historia\" si sarebbe ispirato a questo brano per la biografia di Trebelliano."}
{"id": "766348", "revid": "287204", "url": "https://it.wikipedia.org/wiki?curid=766348", "title": "Biblioteca Civica Gambalunga", "text": "La Biblioteca Civica Gambalunga di Rimini fu aperta nel 1619, su lascito di Alessandro Gambalunga nell'omonimo palazzo (iniziato nel 1610 e terminato nel 1614), dove ha ancora la sua sede, nel centro di Rimini.\nIl nobile Alessandro Gambalunga muore il 12 agosto 1619, lasciando al Comune sia il palazzo (costato settantamila scudi ed edificato fra 1610 e 1614) sia la biblioteca, posta \u00ab\"nella stanza da basso\"\u00bb, che diventa pubblica.\nI bibliotecari.\nIl primo bibliotecario fu Michele Moretti (1619-1649), raddoppi\u00f2 la quantit\u00e0 dei volumi lasciati da Gambalunga e fece allestire le \u00ab\"scansie di noce\"\u00bb delle sale seicentesche. A lui si deve anche l'acquisto dei due mappamondi - il terraqueo e il celeste - del Blaeu, datati Amsterdam 1622 e 1640.\nGli succedette il sacerdote Girolamo Avanzolini, cappellano di San Silvestro, mansionario della cattedrale e maestro di cappella, che sar\u00e0 bibliotecario dal 1649 al 1678. Egli cerc\u00f2 di recuperare i manoscritti della biblioteca Malatestiana di San Francesco, ritrovando l'autografo dei poemi \"Hesperis\" e \"Argonauticon\" dell'umanista Basinio da Parma, dono dell'autore a Roberto Valturio, e una copia membranacea della seconda met\u00e0 del Duecento dell\"Anticlaudianus\" di Alano di Lilla, anch'essa appartenuta al Valturio.\nBibliotecario dal 1678 al 1694 fu il sacerdote Giuseppe Malatesta Garuffi. Tra le sue innumerevoli opere, edite e inedite, c'\u00e8 \"L'Italia accademica\" (1688), censimento storico delle accademie italiane. Dal 1711 al 1715, fu Ignazio Vanzi (1667-1715).\nNel 1741, va ricordata la presenza nella Biblioteca, come vice-custode, di un giovane nobile, Giuseppe Garampi (1725-1792), futuro arcivescovo, cardinale, nunzio apostolico e prefetto degli archivi vaticani. All'epoca era gi\u00e0 in contatto col Muratori e in una lettera gli segnalava alcuni codici e gli chiedeva una lista di opere da acquistare."}
{"id": "766349", "revid": "125855722", "url": "https://it.wikipedia.org/wiki?curid=766349", "title": "Apple TV", "text": "Apple TV (pubblicizzato come: tv, Unicode: \uf8fftv) \u00e8 un media center prodotto da Apple con lo scopo di riprodurre la musica, i video ed i podcast presenti nella libreria di iTunes di un computer basato su macOS o Microsoft Windows. Visto il mai avvenuto decollo del prodotto, Apple ne sviluppa una nuova versione chiamata \"Apple TV Take 2\". Con questa Apple intende fare un passo indietro rispetto al concetto inizialmente sviluppato e trasformare questo dispositivo da \"Computer-dipendente\" a \"Computer-indipendente\": si possono comprare e/o noleggiare film su internet, anche in alta definizione, direttamente dalla propria TV; comprare canzoni; navigare sulle reti internet di \".Mac\" e Flickr; guardare video su YouTube; guardare o ascoltare Podcast anche in alta definizione. Inoltre, si possono utilizzare i contenuti multimediali contenuti su pi\u00f9 di 5 computer. Tutto questo rende Apple TV indipendente da qualsiasi computer.\nSincronizzazione con iTunes.\nLa sincronizzazione avviene utilizzando la rete wireless, che permette la connessione fra il dispositivo ed un computer che abbia installato iTunes. Tutti i dati della libreria vengono trasferiti sulla memoria flash da 8 GB di cui \u00e8 fornita la Apple TV.\nVisualizzazione.\nI contenuti di Apple TV vengono visualizzati su una TV al plasma, uno schermo LCD o una TV utilizzando un'interfaccia rinnovata e molto intuitiva, simile in alcune parti a quella di Front Row. \u00c8 possibile comandare il dispositivo attraverso il telecomando Apple Remote incluso, identico a quello fornito in dotazione con i normali computer Apple, oppure attraverso iPod touch, iPhone o iPad attraverso l'applicazione Remote disponibile su App Store. Con l'ultimo aggiornamento software, reso disponibile dal produttore il 28 gennaio 2013, \u00e8 possibile comandare Apple TV anche attraverso una tastiera Bluetooth.\nSpecifiche.\n\"Apple TV Take 2\" si basa su una versione di macOS semplificata e rivisitata funzionante su un processore Intel.\nLe sue dimensioni sono 197\u00d7197, \u00e8 alta 28 millimetri e pesa 1,09 chilogrammi. Da met\u00e0 marzo 2007 \u00e8 disponibile in America e in altri paesi al prezzo di 299 dollari attraverso l'Apple Store e tutti i negozi Apple. Da febbraio 2008 in America, grazie all'inserimento del servizio \"iTunes Movie Rentals\", il costo \u00e8 sceso a 229 dollari. Invece sul mercato italiano Apple TV resta 119 \u20ac per la versione da 160 GB.\nL'Apple TV 2, non pi\u00f9 in commercio, aveva un costo in Italia di 119 \u20ac. La nuova Apple TV presentata il 7 marzo 2012 ha un prezzo di 109 \u20ac. Il 28 gennaio 2013 \u00e8 stato pubblicato un aggiornamento hardware minore del processore per le nuove Apple TV prodotte, in modo tale da impedire il jailbreak tramite una falla hardware della CPU. Dal 18 giugno 2014 il prezzo della Apple TV \u00e8 stato abbassato a 99 \u20ac. Le misure per la seconda e la terza generazione sono 98\u00d798\u00d727 millimetri e peso di 0,27 chilogrammi. In occasione della presentazione ufficiale dell'Apple Watch del 9 marzo 2015 il prezzo \u00e8 stato ulteriormente ritoccato verso il basso: 79 \u20ac (69 $ in USA).\nA settembre 2015 viene presentata la quarta generazione di Apple TV con il nuovo sistema operativo tvOS, con associato un app store che consente di scaricare applicazioni di terze parti per video, audio, giochi e altri contenuti. In dotazione un nuovo telecomando che consente la funzionalit\u00e0 a scorrimento per selezionare, al posto del pulsante di freccia del vecchio telecomando. Rispetto alle due generazioni precedenti, aumentano l'altezza che diventa 35 millimetri e il peso che sale a 425 grammi.\nIl 12 settembre 2017 Apple ha annunciato la quinta generazione di Apple TV, denominata Apple TV 4K, che supporta l'uscita 2160p, HDR10, Dolby Vision e include un processore Apple A10X Fusion pi\u00f9 veloce. Esternamente \u00e8 simile al modello di quarta generazione, con le uniche differenze l'aggiunta di una presa d'aria sulla base, la rimozione della porta USB-C e l'aggiunta di un contorno bianco attorno al pulsante del menu sul telecomando Siri in dotazione. Dopo l'annuncio dei nuovi modelli, la versione da 64GB della quarta generazione di Apple TV \u00e8 stata interrotta.\nSistema operativo.\nIl sistema operativo della Apple TV (2G e 3G) \u00e8 basato su una versione modificata di iOS, mentre sulla Apple TV di prima generazione il sistema era basato su una versione modificata di Mac OS X Tiger.Le ultime versioni dell'OS disponibili delle varie generazioni di Apple TV sono:\nRicezione.\nAlcuni consideravano l'idea di Apple TV come una copia del gi\u00e0 presente Windows Media Center, ma quando tali voci giunsero a Steve Jobs, CEO di Apple, questi ha risposto mostrando la grande differenza fra un telecomando Media Center ed uno Apple.\nLa ditta di Cupertino aveva gi\u00e0 sperimentato un media center di questo genere con l'Apple Set Top Box, ma il progetto non venne portato a termine. Quando Apple ha introdotto \"Apple TV Take 2\", rivoluzionando il precedente dispositivo, la ricezione del pubblico \u00e8 cambiata."}
{"id": "766354", "revid": "712828", "url": "https://it.wikipedia.org/wiki?curid=766354", "title": "Ultima Alleanza di Uomini ed Elfi", "text": ""}
{"id": "766356", "revid": "287204", "url": "https://it.wikipedia.org/wiki?curid=766356", "title": "Rhamphocottus richardsonii", "text": "Rhamphocottus richardsonii \u00e8 l'unica specie della famiglia Rhamphocottidae.\nDistribuzione e habitat.\nQuesto pesce \u00e8 diffuso nel nord del Pacifico, tra il Giappone e l'Alaska, estendendosi anche lungo le acque della costa occidentale del Nordamerica. Abita acque costiere e stagni di marea nel nord Pacifico, mentre pi\u00f9 a sud vive solamente in acque profonde (fino a -200 metri) dove trova acque pi\u00f9 fredde, adatte ai suoi bisogni.\nDescrizione.\n\"Rhamphocottus richardsonii\" ha un aspetto molto particolare: la testa \u00e8 ampia e allungata, di forma diavolina. Gli occhi sono grandi. L'opercolo branchiale \u00e8 munito di pi\u00f9 spine molto taglienti. Il corpo \u00e8 alto, con dorso gibboso, il ventre \u00e8 piatto. Il peduncolo caudale \u00e8 sottile. Presenta due pinne dorsali distinte, un paio di grosse pettorali (composte da solo raggi senza membrane, ed usate per spostarsi tra le rocce), la coppia di pinne ventrali ridotte a pochi raggi, la ventrale e la caudale molto ridotte. Tutte le pinne sono formate da grossi raggi, a malapena uniti tra loro da lembi di tessuto. L'intero corpo \u00e8 coperto da piccole scaglie. La vescica natatoria \u00e8 assente. La livrea \u00e8 beige, con marmorizzazioni brune e nere. I raggi delle pinne sono beige-rossastri con macchie brune. Il peduncolo caudale \u00e8 rosso.\nAlimentazione.\nSi nutre di zooplancton, piccoli crostacei e larve dei pesci."}
{"id": "766357", "revid": "229617", "url": "https://it.wikipedia.org/wiki?curid=766357", "title": "CD audio", "text": ""}
{"id": "766359", "revid": "6923", "url": "https://it.wikipedia.org/wiki?curid=766359", "title": "MetroCampania NordEst", "text": "MetroCampania NordEst (MCNE), gi\u00e0 \"Ferrovia Alifana e Benevento-Napoli\" (\"FABN\") era una societ\u00e0 a responsabilit\u00e0 limitata il cui capitale sociale era detenuto dal socio unico Ente Autonomo Volturno, holding del trasporto regionale.\nRientrava tra le aziende del Consorzio UnicoCampania.\nStoria.\nLa societ\u00e0 \"MetroCampania NordEst\" nasce nel 2005, prodotto di una serie di accorpamenti e fusioni di aziende ferroviarie campane. La sua parte pi\u00f9 consistente \u00e8 costituita dall'accorpamento delle due vecchie aziende ferroviarie \"Alifana\" e \"Caudina\" operato come attuazione delle nuove direttive europee per il riordino delle ferrovie che prevedono la \"privatizzazione\" e la separazione del trasporto regionale e locale, nonch\u00e9 dell'infrastruttura dall'esercizio. La precedente fusione fra le due Gestioni commissariali delle ferrovie Alifana e Caudina (FABN) aveva costituito la precedente societ\u00e0, ora disciolta, \"Ferrovia Alifana e Benevento\u00a0\u2013 Napoli s.r.l.\".\nCon atto di fusione del 27 dicembre 2012 l'azienda \u00e8 stata incorporata nell'Ente Autonomo Volturno.\nLinee gestite.\nL'azienda gestiva le linee ferroviarie: Ferrovia Alifana, Ferrovia Benevento-Cancello e la Linea Napoli-Giugliano-Aversa (detta anche \"Linea Arcobaleno\") del sistema metropolitano regionale campano.\nI collegamenti ferroviari effettuati sulle due linee giungono fino alla stazione di Napoli Centrale, percorrendo le tratte Napoli\u2013Cancello e Napoli\u2013Santa Maria Capua Vetere di Rete Ferroviaria Italiana."}
{"id": "766361", "revid": "122419", "url": "https://it.wikipedia.org/wiki?curid=766361", "title": "Antonino Palazzo", "text": ""}
{"id": "766366", "revid": "69794", "url": "https://it.wikipedia.org/wiki?curid=766366", "title": "Senatori della IX legislatura del Regno d'Italia", "text": "Elenco dei senatori della IX legislatura del Regno d'Italia nominati dal re Vittorio Emanuele II divisi per anno di nomina.\nIl numero indicato \u00e8 quello della serie cronologica ufficiale."}
{"id": "766374", "revid": "93685", "url": "https://it.wikipedia.org/wiki?curid=766374", "title": "Qumram", "text": ""}
{"id": "766378", "revid": "1077968", "url": "https://it.wikipedia.org/wiki?curid=766378", "title": "Maigret e la giovane morta", "text": "Maigret e la giovane morta (titolo originale francese \"Maigret et la jeune morte\", pubblicato in traduzione italiana anche col titolo Maigret e la ragazza morta) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dall'11 al 18 gennaio 1954, pubblicato per la prima volta in Francia l'11 giugno dello stesso anno presso l'editore Presses de la Cit\u00e9.\n\u00c8 il quarantacinquesimo romanzo dedicato al celebre commissario.\nTrama.\nLa giornata di Maigret \u00e8 stata pessima: trenta ore di interrogatorio alle prese con tre individui che non volevano confessare. Alle tre del mattino, riceve la notizia: a Montmartre \u00e8 stato rinvenuto il cadavere di una ragazza di circa vent'anni. Il commissario si reca sul posto con Janvier nella speranza di non incontrare l'ispettore Lognon, \"il lagnoso\", che sicuramente si sentirebbe usurpato perch\u00e9 quella \u00e8 la sua circoscrizione. Infatti lo trovano sul posto. Da una prima occhiata al corpo della giovane, Maigret capisce che qualcosa non torna. L'abito da sera liso e consunto e la scarpa d'argento con tacco a spillo potrebbero far pensare a una prostituta, ma i capelli scuri, morbidi e ben curati e soprattutto il viso imbronciato fanno pensare a una bambina. Maigret pretende e ottiene che la foto della vittima venga pubblicata sui maggiori quotidiani.\nL'inchiesta procede lenta e inesorabile e come spesso accade si insinua nel passato della vittima e della sua famiglia, delle sue amicizie. Lognon conduce una sua indagine parallela, che lo porta a scontrarsi, ma anche incontrarsi con Maigret e la sua squadra. Si risolve infine, non senza difficolt\u00e0, con l'arresto di un barista, Albert Falconi, gi\u00e0 noto al Quai, che aveva commissionato ad un suo sgherro il furto dei documenti (poi risoltosi in omicidio) della ragazza, per poter ottenere una fantomatica eredit\u00e0 a lei destinata.\nIl romanzo \u00e8 \"itinerante\", infatti le informazioni-chiave per le indagini arrivano dall'Italia, dalla Turchia; Lognon si reca a Bruxelles in un goffo tentativo di anticipare il commissario e la vittima avrebbe dovuto raggiungere New York e l\u00ec ricevere l'eredit\u00e0. Maigret invece rimane sempre a Parigi, quasi come sapesse che l\u00ec si trovavano in realt\u00e0 le risposte a tutte le domande del caso. Quindi, Simenon in questo romanzo non nasconde la sua personale passione per i viaggi: intorno ai trent'anni infatti, l'autore ha viaggiato in tutto il mondo con colei che sarebbe diventata la sua prima moglie, R\u00e9gine Renchon, chiamata \"Tigy\".\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1954.\nIn Italia \u00e8 apparso per la prima volta nel 1957, tradotto da Gigliola Cerelli con il titolo \"Maigret e la ragazza morta\", e pubblicato da Mondadori nella collana \"Il girasole. Biblioteca economica Mondadori\" (n\u00b0 65). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1974 nella traduzione di Emanuela Fubini). Nel 2005 il romanzo \u00e8 stato pubblicato presso Adelphi, con il titolo \"Maigret e la giovane morta\", tradotto da Laura Frausin Guarino, nella collana dedicata al commissario (parte de \"gli Adelphi\", al n\u00b0 271).\nFilm e televisione.\nQuattro sono stati gli adattamenti del romanzo per la televisione:\nIl 6 aprile 2022 uscir\u00e0 nelle sale \"Maigret\" di Patrice Leconte, con G\u00e9rard Depardieu nella parte del commissario, tratto dal romanzo."}
{"id": "766396", "revid": "287204", "url": "https://it.wikipedia.org/wiki?curid=766396", "title": "Maigret \u00e8 solo", "text": "Maigret \u00e8 solo (titolo originale francese \"Maigret chez le ministre\", pubblicato in traduzione italiana dal 2005 col titolo originale Maigret e il ministro) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta \"Shadow Rock Farm\" di Lakeville (Connecticut), negli Stati Uniti d'America, dal 16 al 23 agosto 1954: pubblicato in Canada sul magazine \"Le Cercle du roman policier\" nell'estate dello stesso anno, apparve in Francia il 25 gennaio 1955 presso l'editore Presses de la Cit\u00e9.\n\u00c8 il quarantaseiesimo romanzo dedicato al celebre commissario.\nTrama.\nIl ministro dei lavori pubblici, Auguste Point, chiama Maigret a casa e chiede di potersi incontrare in maniera riservata. Maigret si reca dunque la sera stessa a incontrarlo in un appartamento di boulevard Pasteur, dove il ministro gli racconta che gli hanno sottratto un documento importante riguardante un sanatorio (in un paese immaginario chiamato Clairfond, vicino a Meg\u00e8ve) di propriet\u00e0 dello Stato crollato causando la morte di 128 bambini. Il professor Calame, perito e specialista della scuola nazionale francese d'ingegneria civile, aveva previsto la catastrofe e aveva scritto un rapporto dettagliato che per\u00f2 \u00e8 stato trascurato dai politici; questo documento \u00e8 scomparso e sono molti coloro ai quali farebbe comodo che non venga ritrovato. Il ministro, dunque, non pu\u00f2 ammettere di essere stato derubato, perch\u00e9 lo accuserebbero di aver fatto sparire apposta la perizia e di aver montato il furto come scusa per salvarsi o salvare qualche collega e questo porterebbe all'annientamento della propria reputazione e carriera politica, cosa che potrebbe rientrare nella strategia di chi ha rubato il documento. Deve quindi chiedere al commissario di ritrovarlo, o almeno identificare il ladro, senza attirare su di s\u00e9 l'attenzione della stampa, la quale conosce che il rapporto era in questi giorni nelle sue mani. Il deputato Joseph Mascoulin, avido di potere e senza scrupoli, potrebbe essere invischiato nel furto. Maigret comincia a interrogare Blanche Lamotte, segretaria del ministro. Manda Janvier a prendere informazioni su di lei; il giovane Lapointe a investigare su Jules Piquemal, assistente di Calame che nel frattempo \u00e8 morto di tumore, e l'ispettore Lucas a investigare su Jacques Fleury, capo di gabinetto dei lavori pubblici. Scopre dunque che Jules Piquemal \u00e8 sparito; \u00e8 stato visto con un uomo che, dopo una serie di false piste, risulta essere Eug\u00e8ne Beno\u00eet, ex-poliziotto e investigatore privato che infine ammette di aver rubato il rapporto, il quale \u00e8 stato fotocopiato e distrutto. Maigret sa che Beno\u00eet \u00e8 a servizio di Mascoulin, ma non potr\u00e0 provarlo. Ha comunque salvato la reputazione del ministro.\nFilm e televisione.\nIl romanzo \u00e8 stato adattato almeno cinque volte per la televisione:"}
{"id": "766403", "revid": "287204", "url": "https://it.wikipedia.org/wiki?curid=766403", "title": "Tetrico iunior", "text": "Nel 273 Tetrico iunior fu elevato dal padre al rango di \"Caesar\", ricevendo anche il titolo di \"princeps iuventutis\". Nel gennaio 274 entr\u00f2 nella capitale di \"Augusta Treverorum\" (Treviri), per iniziare il suo primo consolato assieme al padre, ma nell'autunno di quello stesso anno il padre fu deposto dall'imperatore romano Aureliano, e Tetrico iunior apparve nel trionfo del vincitore, pur avendo la vita risparmiata. Secondo alcune fonti, dopo la deposizione Aureliano gli permise di mantenere persino il rango senatoriale."}
{"id": "766405", "revid": "21880", "url": "https://it.wikipedia.org/wiki?curid=766405", "title": "Grilloblatteoidea", "text": ""}
{"id": "766411", "revid": "23117", "url": "https://it.wikipedia.org/wiki?curid=766411", "title": "C\u00e1diz CF", "text": ""}
{"id": "766414", "revid": "28026", "url": "https://it.wikipedia.org/wiki?curid=766414", "title": "Maigret e la ragazza morta", "text": ""}
{"id": "766415", "revid": "110157", "url": "https://it.wikipedia.org/wiki?curid=766415", "title": "Ana Jelu\u0161i\u0107", "text": "Biografia.\nStagioni 2002-2005.\nOriginaria di Fiume e attiva in gare FIS dal novembre del 2011, la Jelu\u0161i\u0107 esord\u00ec ai Giochi olimpici invernali a , dove si classific\u00f2 37\u00aa nello slalom gigante e 23\u00aa nello slalom speciale, in Coppa del Mondo di sci alpino il 26 ottobre 2002 a S\u00f6lden in slalom gigante (23\u00aa), ai Campionati mondiali a Sankt Moritz 2003, piazzandosi 28\u00aa nello slalom gigante e 24\u00aa nello slalom speciale, e in Coppa Europa il 10 marzo 2003 a Piancavallo in slalom gigante (24\u00aa).\nTra i suoi primi risultati di rilievo vanta due medaglie vinte in slalom speciale ai Mondiali juniores, quella d'argento nel 2003 e quella di bronzo nel 2005. Sempre nel 2005 ottenne, il 18 febbraio a La Molina in slalom gigante, la sua unica vittoria, nonch\u00e9 unico podio, in Coppa Europa e partecip\u00f2 ai Mondiali di Bormio/Santa Caterina Valfurva, dove si piazz\u00f2 20\u00aa nello slalom gigante e 9\u00aa nello slalom speciale.\nStagioni 2006-2011.\nAi XX Giochi olimpici invernali di si classific\u00f2 15\u00aa nello slalom speciale e non concluse lo slalom gigante. Nella stagione seguente ottenne il primo podio in Coppa del Mondo, il 4 gennaio 2007 a Zagabria Sljeme in slalom speciale (2\u00aa), e prese parte ai Mondiali di \u00c5re 2007, dove si piazz\u00f2 34\u00aa nello slalom gigante e 4\u00aa nello slalom speciale; in quella successiva colse il secondo e ultimo podio in Coppa del Mondo, il 25 novembre 2007 a Panorama in slalom speciale (3\u00aa).\nAi Mondiali di Val-d'Is\u00e8re 2009 si piazz\u00f2 7\u00aa nello slalom speciale e l'anno dopo ai XXI Giochi olimpici invernali di , sua ultima presenza olimpica, si classific\u00f2 12\u00aa nello slalom speciale e non concluse lo slalom gigante. Ai Mondiali di Garmisch-Partenkirchen 2011, suo congedo iridato, si piazz\u00f2 17\u00aa nello slalom speciale; poco dopo prese per l'ultima volta il via in Coppa del Mondo, il 28 marzo a Lenzerheide in slalom speciale (25\u00aa). Si ritir\u00f2 al termine di quella stessa stagione 2010-2011 e la sua ultima gara fu lo slalom gigante dei Campionati sloveni 2011, disputato il 25 marzo a Kranjska Gora e chiuso dalla Jelu\u0161i\u0107 al 6\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "766417", "revid": "23117", "url": "https://it.wikipedia.org/wiki?curid=766417", "title": "M\u00e1laga CF", "text": ""}
{"id": "766418", "revid": "838137", "url": "https://it.wikipedia.org/wiki?curid=766418", "title": "Movimento dei Socialdemocratici - EDEK", "text": "Il Movimento dei Socialdemocratici - EDEK (in greco: \u039a\u03af\u03bd\u03b7\u03bc\u03b1 \u03a3\u03bf\u03c3\u03b9\u03b1\u03bb\u03b4\u03b7\u03bc\u03bf\u03ba\u03c1\u03b1\u03c4\u03ce\u03bd \u0395\u0394\u0395\u039a, trasl. \"Kinima Sosialdimokraton EDEK\") \u00e8 un partito politico cipriota di orientamento socialdemocratico fondato nel 1970 da Vasos Lyssaridis.\nEDEK \u00e8 acronimo di \"Eniaia Dimokratiki Enosi Kentrou\" (Unione Democratica Unita di Centro).\nAderisce al Partito Socialista Europeo e all'Internazionale socialista.\nStoria.\nAlle elezioni del 1970 il partito ottenne il 13,5% dei voti ed elesse 2 seggi su 35. Il partito sostenne la Presidenza di Makarios III. Nel 1974 l'Edek fu colpito dalla morte di Doros Loizou, leader del movimento giovanile, ucciso durante un attentato contro Lyssaridis.\nAlle elezioni politiche del 1976, l'Edek form\u00f2 una lista unitaria insieme al Partito Progressista dei Lavoratori (comunisti, Akel) ed il Partito Democratico (centristi, DIKO). La lista unitaria ottenne il 74% dei voti ed elesse ben 34 deputati su 35. Nel 1979 l'Edek vide la fuoriuscita di buona parte del movimento giovanile del partito che fece proprie le tesi troskiste e diede vita all'\"Aristeri Pteryga\". Alle politiche del 1981, il partito risent\u00ec della fuoriuscita della componente giovanile e pi\u00f9 di sinistra e scese all'8,2% dei voti, eleggendo 3 seggi. Le politiche del 1985 videro un incremento dei voti all'11,1% e l'elezioni di ben 6 deputati su 56. Nel 1991 l'Edek sub\u00ec un leggero calo (10,9%), ma increment\u00f2 i seggi a 7. Alle politiche del 1996, 2001 e 2003 i socialdemocratici hanno conseguito rispettivamente l'8,1, il 6,5 ed l'8,9%."}
{"id": "766419", "revid": "991694", "url": "https://it.wikipedia.org/wiki?curid=766419", "title": "EDEK", "text": ""}
{"id": "766421", "revid": "991694", "url": "https://it.wikipedia.org/wiki?curid=766421", "title": "KISOS", "text": ""}
{"id": "766423", "revid": "2157849", "url": "https://it.wikipedia.org/wiki?curid=766423", "title": "Gemini (Ugento)", "text": "Gemini \u00e8 una frazione di Ugento in provincia di Lecce. Il centro abitato conta 1.623 abitanti e dista poco pi\u00f9 di 2 km dal capoluogo comunale.\nStoria.\nLe origini del centro sono incerte, ma si ipotizza che sia stato abitato nel periodo romano. Il nome deriva probabilmente dal culto che i Romani avevano per i gemelli Castore e Polluce, i Dioscuri protettori dell'esercito. \nLa localit\u00e0 di Gemini \u00e8 citata per la prima volta nel 1272 con il nome di Geminianum. Nell'epoca feudale segu\u00ec le sorti della vicina Ugento, eccettuato il periodo che va dal 1276 alla prima met\u00e0 del Trecento quando il casale apparteneva al vescovo di Ugento insieme a Pompignano. A Gemini il vescovo fece costruire una residenza fortificata.\nQuando nel 1537 Ugento venne rasa al suolo parte della popolazione si rifugi\u00f2 a Gemini, che in epoca bizantina era circondata da una cinta muraria.\nNel XVI secolo vennero costruiti palazzo Macr\u00ec, palazzo Piccino, palazzo Riso e la chiesa della Madonna di Pompignano, mentre risale al 1700 la chiesa dedicata a san Francesco d'Assisi."}
{"id": "766428", "revid": "1543377", "url": "https://it.wikipedia.org/wiki?curid=766428", "title": "Saturnino (usurpatore romano)", "text": "Secondo la \"Historia\" che lo elenca tra i Trenta Tiranni, Saturnino fu uno dei migliori generali della sua epoca, scelto dall'imperatore Valeriano e che serv\u00ec sotto Gallieno. La fonte, palesemente anti-Gallieno, afferma che accett\u00f2 dai propri soldati l'elevazione ad imperatore disgustato dal comportamento dell'Imperatore. Fu successivamente ucciso dai soldati perch\u00e9 imponeva una disciplina troppo rigida.\nQuesto usurpatore, di cui non si sa n\u00e9 l'anno n\u00e9 il luogo di ribellione, \u00e8 considerato privo di basi storiche."}
{"id": "766435", "revid": "287204", "url": "https://it.wikipedia.org/wiki?curid=766435", "title": "Beppe Cottafavi", "text": "Biografia.\nStudia semiotica con Umberto Eco, al DAMS dell'Universit\u00e0 di Bologna, durante gli anni '70, dove incontra Andrea Pazienza, Roberto Freak Antoni, Pier Vittorio Tondelli.\nCon Guido De Maria ha diretto la rivista Comix negli anni Novanta.\nEditor di molti successi, ha pubblicato \"Va' dove ti porta il clito\" di Daniele Luttazzi, \"Nutella Nutellae\" di Riccardo Cassini, il libro delle barzellette di Francesco Totti e il romanzo da cui \u00e8 stato tratto il film \"Notte prima degli esami\". Ha diretto per Aliberti editore la collana \"I lunatici\" dove \u00e8 stato pubblicato \"Il broglio\", romanzo simultaneo da cui Enrico Deaglio ha tratto il film \"Uccidete la democrazia\".\nHa scritto \"Il piccolo libro degli insulti\" per Mondadori e il primo libro di scuola fatto soltanto di barzellette, \"Che scuola del cactus\", Mondadori.\nNel 1982 ha pubblicato su \"Versus\", rivista di studi semiotici diretta da Umberto Eco, il saggio \"Micro-proc\u00e8s temporels dans le premier chapitre de \"Sylvie\" de G\u00e9rard de Nerval\". Nel 1986 ha curato assieme a Maurizio Magri il libro \"Narratori dell'invisibile. Simposio in memoria di Italo Calvino\", Mucchi editore.\nHa scritto per la \"Gazzetta di Modena\", \"l'Unit\u00e0\", \"la Repubblica\", \"Alfabeta\".\nHa lavorato per Rai 2, di Carlo Freccero, firmando programmi con Marco Giusti, Ambra Angiolini, Sabina Guzzanti, Claudia Koll e Asia Argento.\nNel 2012 ha curato l'antologia \"Alzando da terra il sole. Parole per l'Emilia\", il cui intero ricavato \u00e8 stato donato alla Biblioteca comunale di Mirandola, distrutta dal terremoto.\nDal 1996 consulente editoriale e editor at large di Arnoldo Mondadori editore per cui sviluppa progetti di fiction e non fiction, varia e saggistica.\nEditor, tra gli altri, di Edmondo Berselli, Dino Risi, Stefano Bartezzaghi, Francesco Guccini, Christian De Sica, Monica Guerritore, Corrado Guzzanti, Pier Luigi Celli, Teo Teocoli, Zucchero Fornaciari, Paolo e Enzo Jannacci, Sofia Viscardi, Antonello Dose, Stefano Massini, Teresa Ciabatti, Serena Dandini, Nino Frassica.\nHa ideato e dirige \"Il dondolo\", casa editrice digitale del Comune di Modena.\nDirige il \"Festival della Satira\" ed \u00e8 membro della giuria del Premio internazionale di Satira Politica di Forte dei Marmi. Viene citato per cognome come personaggio anche nel romanzo \"Bont\u00e0\" di Walter Siti, ambientato nel mondo dell'editoria.\nNel 2020, diventa il responsabile della sezione Idee del quotidiano Domani.\nOpere.\nCon lo pseudonimo di Beppe Favazza:"}
{"id": "766438", "revid": "123680069", "url": "https://it.wikipedia.org/wiki?curid=766438", "title": "Himachal Pradesh", "text": "L'Himachal Pradesh (\u0939\u093f\u092e\u093e\u091a\u0932 \u092a\u094d\u0930\u0926\u0947\u0936; letteralmente \"Provincia innevata\") \u00e8 uno stato dell'India settentrionale. Situato nell'Himalaya occidentale, confina con Jammu e Kashmir e Ladakh a nord, Punjab a ovest, Haryana a sud-ovest, Uttarakhand a sud-est e con la Regione Autonoma del Tibet a est. Il nome dello stato deriva dal Sanscrito - \"Him\" che significa \"Neve\" e \"achal\" che significa \"Terra\".\nStoria.\nLa storia dell\u2019Himachal Pradesh risale alla Civilt\u00e0 della valle dell\u2019Indo che fior\u00ec tra il 2250 e il 1750 a.C. Nell\u2019area si stanziarono le trib\u00f9 Koli, Hali, Dagi, Dhaugri, Dasa, Khasa, Kanaura e Kirat. Si ritiene che le trib\u00f9 Kols o Mundas fossero le prime ad insediarsi nella zona, seguite poi dalle trib\u00f9 Bhotas e Kiratas.\nDurante il periodo vedico si diffusero diverse repubbliche, note come \"Janapada\", successivamente conquistate dall\u2019Impero Gupta. Dopo un breve periodo di supremazia da parte del Re Harshavardhana la regione venne divisa in regni caratterizzati da un ampio grado di indipendenza, soggetti a continue incursioni da parte del Sultanato di Delhi. All\u2019inizio dell\u2019XI secolo Mahmud Ghaznavi conquist\u00f2 il regno del Kangra portando diversi altri regni a riconoscere la sua sovranit\u00e0 su di essi pagando cos\u00ec tributi alla sua dinastia, i Moghul. \nNel 1768 il regno Gorkha conquist\u00f2 molte altre regioni e sal\u00ec al potere del Nepal. Consolidata la propria potenza militare inizi\u00f2 ad espandersi annettendo a s\u00e9 Sirmour e Shimla. Nel 1806 l\u2019esercito nepalese riusc\u00ec a sconfiggere il sovrano del Kangra, Sansar Chand Katoch, ma non riusc\u00ec ad assediare il Forte del Kangra che nel 1809 pass\u00f2 al Maharaja Ranjeet Singh. Dopo la sconfitta l\u2019esercito nepalese cerc\u00f2 di espandersi verso sud ma senza successo in quanto nel 1846, Ram Singh, Re dello stato di Siba, riusc\u00ec ad assediare il forte di Siba durante la prima guerra anglo-sikh.\nL\u2019esercito entr\u00f2 in conflitto diretto con gli inglesi lungo la cintura \"terai\" dopo che gli inglesi li espulsero dal regno del Satluj. Gli inglesi conquistarono il potere nella regione diventando l\u2019unica forza politica nella zona. Nel 1857, durante la prima guerra d\u2019indipendenza indiana, il popolo della regione rimase inattivo rispetto al resto del Paese ed anzi, i sovrani di Chamba, Bilaspul, Bhagal e Dhami aiutarono il governo britannico durante le rivolte.\nDopo la proclamazione della regina Vittoria nel 1858, i territori conquistati dall\u2019esercito inglese passarono sotto la Corona britannica. I regni di Chamba, Mandi e Bilaspur fecero notevoli progressi durante il dominio britannico. Durante la prima guerra mondiale tutti i sovrani della regione rimasero fedeli e contribuirono allo sforzo bellico britannico, sia fotto forma di uomini che di materiali. Tra questi regni vi erano quelli del Kangra, Jaswan, Datarpur, Guler, Rajgarh, Nurpur, Chamba, Suket, Mandi e Bilaspur.\nIn seguito all\u2019indipendenza, il 15 aprile 1948, venne creato la provincia dell\u2019Himachal Pradesh, annettendo ad essa 28 regni principeschi. Il 18 dicembre 1970, l'atto dello Stato dell'Himachal Predesh fu approvato dal Parlamento e il nuovo stato venne istituito il 25 gennaio 1971, sotto la guida del primo ministro Dr. Yashwant Singh Parmar.\nGeografia.\nL'Himachal si trova sull'Himalaya occidentale. , \u00e8 uno stato prevalentemente montuoso. La maggior parte della regione si trova ai piedi della catena del Dhauladhar e la cima pi\u00f9 elevata \u00e8 la Reo Purgyil, con un'altitudine di 6.816 m\nLo stato presenta numerose valli. Circa il 90% della popolazione risiede in aree rurali. La presenza di numerosi fiumi ha portato alla realizzazione di molte centrali idroelettriche, producendo un surplus di energia elettrica che viene venduta ad altri stati come Punjab e Bengala Occidentale nonch\u00e9 alla capitale della nazione, Nuova Delhi. Il turismo e l'agricoltura sono importanti componenti dell'economia dello stato. Lo stato ha uno dei GDP (PIL) pi\u00f9 alti tra gli stati indiani..\nIl sistema fluviale dell'Himachal \u00e8 alimentato da forti piogge e da ghiacciai. I fiumi dell'Himalaya attraversano l'intera regione facendo da affluenti ai bacini dell'Indo e del Gange. I fiumi in questione sono il Chandra Bhaga o Chenab, il Ravi, il Beas, il Sutlej e il Yamuna..\nClima.\nA causa delle forti variazioni di altitudine, il clima dell'Himachal varia da zona a zona. Il clima varia da caldo e tropicale nei tratti meridionali a freddo e glaciale raggiungendo le catene montuose settentrionali e orientali. Generalmente nell'Himachal vi sono tre stagioni: l'estate, l'inverno e la stagione delle piogge. L'estate parte da met\u00e0 aprile fino a giugno e la maggior parte della regione raggiunge temperature che vanno dai 28 ai 32\u00a0\u00b0C. L'inverno parte da fine novembre fino a met\u00e0 marzo. Le nevicate sono comuni solo nei tratti sopra i 2.200 metri, cio\u00e8 nella regione pi\u00f9 alta e trans-himalayana.\nFlora e fauna.\nL'Himachal Pradesh \u00e8 uno degli stati che si trova nella Regione Indiana dell'Himalaya (IHR), una delle zone con pi\u00f9 alta diversit\u00e0 biologica al mondo. L'area della IHR sta attualmente subendo uno sfruttamento su larga scala di erbe selvatiche e medicinali, mettendo cos\u00ec in pericolo molte delle specie che vi abitano.\nSecondo il rapporto della Forest Survey of India del 2003, le aree forestali legalmente definite costituiscono il 66,52% della regione.\nLo stato ha circa 463 uccelli, 77 mammiferi, 44 rettili e 80 specie di pesci.\nSociet\u00e0.\nLa provincia di Shimla, da sola, rappresenta il 25% della popolazione dell'intero stato. I villaggi hanno una buona connessione con strade e ospedali, la maggior parte delle abitazioni ha un bagno e il 100% dell'igiene \u00e8 stato raggiunto, cosa non comune in tutti i territori dell'India. Azioni degne di nota da parte del governo statale sono state l'abolizione delle borse in polietilene e del tabacco., \nSecondo un sondaggio del CMS (uno studio sulla corruzione indiana), l'Himachal Pradesh risulta lo stato meno corrotto dell'India.\nGeografia antropica.\nSuddivisioni amministrative.\nLo stato \u00e8 diviso nei seguenti distretti:"}
{"id": "766439", "revid": "1573940", "url": "https://it.wikipedia.org/wiki?curid=766439", "title": "Capra cylindricornis", "text": "Il tur orientale (Capra cylindricornis ), noto anche come tur del Daghestan o stambecco del Caucaso orientale, \u00e8 una specie di capra selvatica originaria delle regioni orientali del Caucaso. Cos\u00ec come tutte le altre specie di stambecco, appartiene al genere \"Capra\". Fin dal passato, e malgrado occupassero areali adiacenti, i tur orientali e quelli occidentali (\"Capra caucasica\") sono sempre stati considerati specie separate. I recenti studi genetici sembrano confermare questa separazione, e inoltre indicano che il tur occidentale sia pi\u00f9 strettamente imparentato con la capra del bezoar (\"Capra aegagrus\") che con il tur orientale. Le somiglianze superficiali tra le due specie di tur, quindi, potrebbero quindi essere dovute a incroci avvenuti in passato tra le due popolazioni. Questa ipotesi \u00e8 avvalorata dal fatto che il genoma mitocondriale di esemplari di tur di sicura provenienza occidentale \u00e8 identico a quello di esemplari di tur orientale.\nDescrizione.\nIl tur orientale \u00e8 molto simile al tur occidentale. Presenta la stessa corporatura tozza e massiccia ed \u00e8 approssimativamente uguale nell'aspetto. Si differenzia da esso principalmente per la barba pi\u00f9 corta e le grandi corna, che, pur descrivendo anch'esse un arco circolare, sono intrecciate a spirale e ricordano un po' quelle dello stambecco spagnolo (\"Capra pyrenaica\"). Nei maschi possono raggiungere il metro di lunghezza e, soprattutto a causa del loro grande diametro, formano un ornamento impressionante. Le corna delle femmine sono molto pi\u00f9 piccole e misurano al massimo 30\u00a0cm di lunghezza. Questo animale \u00e8 lungo 130\u2013150\u00a0cm, raggiunge 79\u201398\u00a0cm di altezza al garrese e pesa 55\u2013100\u00a0kg. Le femmine raggiungono un'altezza al garrese di 65\u201370\u00a0cm e un peso totale di 45\u201355\u00a0kg. Il mantello invernale \u00e8 generalmente di colore variabile dal marrone-cannella al nocciola scuro, mentre quello estivo, molto pi\u00f9 chiaro, presenta toni rossicci. La parte inferiore \u00e8 sempre leggermente pi\u00f9 chiara.\nDistribuzione e habitat.\nIl tur orientale vive nella parte orientale della Catena del Caucaso, in Russia, Georgia e Azerbaigian.\nOccupa le scogliere rocciose e i ripidi pendii ad altitudini comprese tra gli 800 e i 4200\u00a0m, e si incontra prevalentemente sui prati, nelle distese pietrose e nei terreni boscosi. Come tutti i Caprini, \u00e8 uno scalatore eccellente.\nBiologia.\nIn estate i tur di solito vivono ad altitudini pi\u00f9 elevate che in inverno. In autunno si spostano a quote situate circa 1500\u20132000\u00a0m pi\u00f9 in basso. Diversamente dall'inverno, quando \u00e8 pi\u00f9 facile incontrarli su pendii soleggiati, in estate prediligono trascorrere la giornata in luoghi ombreggiati. La dieta del tur orientale consiste di erbe, foglie e altri vegetali; l'alimentazione a base di foglie gioca un ruolo pi\u00f9 importante in inverno piuttosto che in estate, quando l'animale si nutre principalmente di erbe. I tur talvolta si riuniscono in grandi mandrie, e a volte sono stati visti raggruppamenti costituiti perfino da 500 capi. I piccoli gruppi stabili che talvolta costituiscono queste grandi mandrie, per\u00f2, generalmente sono costituiti da appena una dozzina di animali. Durante la stagione degli amori, situata tra novembre e gennaio, i maschi, che vivono in branchi composti solo da esemplari dello stesso sesso, si avvicinano alle mandrie delle femmine. In seguito, intraprendono pesanti combattimenti tra loro per assicurarsi le femmine recettive. Queste, dopo una gestazione di 150-160 giorni, partoriscono di solito un unico piccolo, raramente due.\nConservazione.\nCos\u00ec come quella del tur occidentale, anche la popolazione del tur orientale \u00e8 diminuita notevolmente nel corso del XIX secolo, prevalentemente a causa della caccia incessante. In alcune aree la specie potrebbe riprendersi, ma a causa della protezione inadeguata finora non \u00e8 stato possibile un suo recupero. La popolazione totale viene valutata intorno ai 10.000 capi, e la IUCN inserisce il tur orientale tra le specie prossime alla minaccia."}
{"id": "766440", "revid": "104458", "url": "https://it.wikipedia.org/wiki?curid=766440", "title": "Mario Matt", "text": "\u00c8 fratello di Andreas, sciatore freestyle di alto livello, e di Michael, a sua volta sciatore alpino.\nBiografia.\nStagioni 1997-2000.\nNato a Zams e originario di Flirsch, Matt, attivo in gare FIS dall'agosto del 1994, esord\u00ec in Coppa Europa il 10 gennaio 1997 a Donnersbachwald in slalom speciale (18\u00ba) e nel 1998 vinse la medaglia d'argento nella medesima specialit\u00e0 ai Mondiali juniores del Monte Bianco; l'anno dopo, nella rassegna iridata giovanile di Pra Loup, si aggiudic\u00f2 un'altra medaglia d'argento, nella combinata.\nIn Coppa del Mondo esord\u00ec il 21 dicembre 1999, nello slalom speciale di Kranjska Gora che chiuse al 17\u00ba posto; nella stessa stagione in Coppa Europa ottenne, sempre in slalom speciale, prima il suo primo podio (3\u00ba a Krompachy Plejsy il 7 gennaio), poi tutte le tre vittorie nel circuito, il 10 gennaio a Kranjska Gora e il 12 e 13 febbraio a Ofterschwang, e infine si aggiudic\u00f2 la classifica di specialit\u00e0. Sempre nel 1999-2000 conquist\u00f2 la prima vittoria, nonch\u00e9 primo podio, in Coppa del Mondo, il 23 gennaio nello slalom speciale della Ganslern di Kitzb\u00fchel; il 9 marzo s'impose quindi in un'altra classica dello sci alpino, lo slalom speciale in notturna sulla Planai di Schladming.\nStagioni 2001-2006.\nNella stagione 2000-2001, dopo aver vinto l'impegnativo slalom speciale del Canalone Miramonti a Madonna di Campiglio il 19 dicembre, valido per la Coppa del Mondo 2001, ed essere salito per l'ultima volta in carriera sul podio in Coppa Europa a Courchevel (2\u00ba nello slalom gigante del 25 gennaio), Matt esord\u00ec ai Campionati mondiali; nella rassegna iridata di Sankt Anton am Arlberg si laure\u00f2 campione del mondo nello slalom speciale e conquist\u00f2 la medaglia d'argento nella combinata.\nDisput\u00f2 la prova di slalom speciale anche ai Mondiali di Sant Moritz 2003 e Bormio/Santa Caterina Valfurva 2005, in entrambi i casi senza completare la prima manche; a Bormio partecip\u00f2 anche alla combinata, classificandosi 11\u00ba. L'anno dopo prese parte ai suoi primi Giochi olimpici invernali, , piazzandosi 34\u00ba nella combinata e non terminando lo slalom speciale.\nStagioni 2007-2013.\nNella stagione 2006-2007 in Coppa del Mondo vinse altre due classiche dello sci alpino, la supercombinata del Trofeo del Lauberhorn a Wengen il 14 gennaio e lo slalom speciale della Gudiberg a Garmisch-Partenkirchen il 25 febbraio, e a fine annata risult\u00f2 2\u00ba nella classifica della Coppa del Mondo di slalom speciale, superato dal connazionale Benjamin Raich di 5 punti. Sempre nel 2007 ai Mondiali di \u00c5re si laure\u00f2 nuovamente campione del mondo nello slalom speciale e vinse anche la medaglia d'oro nella gara a squadre, oltre a classificarsi 11\u00ba nella supercombinata.\nIl 22 gennaio 2008 vinse per la seconda volta lo slalom speciale in notturna sulla Planai di Schladming; disput\u00f2 quindi la prova di slalom speciale iridata a Val-d'Is\u00e8re 2009, uscendo nella prima manche, e Garmisch-Partenkirchen 2011, classificandosi 4\u00ba. Nella rassegna iridata di Schladming 2013 vinse invece la medaglia di bronzo, sempre nello slalom speciale.\nStagioni 2014-2015.\nIl 15 dicembre 2013 vinse a Val-d'Is\u00e8re la sua ultima gara di Coppa del Mondo diventando, a 34 anni e 250 giorni, il pi\u00f9 anziano vincitore di uno slalom speciale nella storia del circuito; il 22 febbraio 2014 vinse quindi la medaglia d'oro in slalom speciale ai XXII Giochi olimpici invernali di . Grazie a questo successo divenne il pi\u00f9 anziano vincitore di un oro olimpico dello sci alpino: con 34 anni e 319 giorni super\u00f2 il norvegese Kjetil Andr\u00e9 Aamodt, che a Torino 2006 aveva vinto il supergigante a 34 anni e 169 giorni. Termin\u00f2 la stagione conquistando il suo ultimo podio in Coppa del Mondo: 3\u00ba nello slalom speciale disputato il 16 marzo a Lenzerheide.\nLa sua ultima gara in Coppa del Mondo fu lo slalom speciale di Schladming del 27 gennaio 2015, che chiuse al 19\u00ba posto; ai Mondiali di Vail/Beaver Creek 2015 non termin\u00f2 lo slalom speciale, ultima gara della sua carriera: il 12 marzo successivo comunic\u00f2 infatti il suo ritiro dalla gare.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "766442", "revid": "599013", "url": "https://it.wikipedia.org/wiki?curid=766442", "title": "Beppe Gabbiani", "text": "La carriera.\nDopo un'egregia carriera nei kart iniziata nel 1971 (vince due titoli italiani, un titolo europeo a squadre senza per\u00f2 vincere nessuna prova e mai gare internazionali) passa alla Formula Italia e poi alla Formula 3 Europea, dove vince all'esordio in Francia. Dopo aver ottenuto un quarto posto in questa categoria passa alla pi\u00f9 competitiva Formula 2 con il \"Trivellato Racing Team\".\nLa Surtees, a seguito dell'incidente occorso a Vittorio Brambilla nelle prime fasi del Gran Premio d'Italia del 1978, decide di affidargli la vettura per gli ultimi due Gran Premi. Gabbiani per\u00f2 non riuscir\u00e0 a qualificarsi.\nNel 1979 continua in Formula 2 con il team March ufficiale, ma in subordine rispetto alla prima guida Marc Surer. Ci\u00f2 nonostante riesce ad ottenere diversi buoni piazzamenti. Il suo rifiuto di cedere la posizione a Surer in un paio di gare gli costano per\u00f2 il posto alla March a fine anno. Sempre nel 1979 si iscrive anche al Gran Premio Dino Ferrari di Imola, non valido come prova del Mondiale F1, con una Shadow, ma non vi prender\u00e0 parte perch\u00e9 \u00e8 vittima di un raggiro da parte del proprietario del team, Don Nichols: la partecipazione era stata finanziata dal padre Dante, ma durante le prove rompe il motore e la squadra si rifiuta di sostituirglielo se non viene versata una somma supplementare. Gabbiani decide di lasciare l'autodromo.\nNel 1980 cominci\u00f2 a correre nelle gare di durata pi\u00f9 prestigiose, pilotando anche vetture ufficiali Lancia e in tre occasione nel campionato ProCar, monomarca della BMW che allora si svolgeva nei week end dei gran premi di Formula 1 e che vedeva al via, oltre agli iscritti regolari, anche i sei migliori piazzati delle qualifiche della Formula 1. Non a caso il campione del 1979 fu Niki Lauda con BMW M1 del team Project 4 di Ron Dennis. A met\u00e0 1980, complice l'incidente mortale di Hoettinger ad Hockenheim, fu assunto dal Team Maurer di F2. Con la vettura del team tedesco sfior\u00f2 la vittoria a Pergusa. Ottenne poi solo un sesto posto a Zandvoort, ma la sua annata fu giudicata positiva e nel 1981 l'Osella lo richiam\u00f2 in Formula 1. I rapporti con Osella ben presto si deteriorarono e anche a causa dell'impossibilit\u00e0 di ottenere gomme da qualifica decenti (che spettavano invece per contratto al suo compagno di squadra Jarier), per ben 12 volte non pot\u00e9 qualificarsi e nei tre Gran Premi corsi non arriv\u00f2 mai alla fine.\nRitornato in Formula 2 sempre con il team Maurer, nel 1982 ebbe un'annata appena decente. Nel 1983 invece, al volante della March-BMW domin\u00f2 la prima parte del campionato con 4 vittorie, (fra cui una leggendaria al N\u00fcrburgring Nordschleife, dopo un'aspra lotta con Alessandro Nannini finita all'ultima curva). Nella seconda parte del campionato per\u00f2 dovette piegarsi allo strapotere delle Ralt-Honda di Palmer e Thackwell. Dalla stagione successiva in poi si concentr\u00f2 sui campionati Sport e Turismo con un paio di fugaci apparizioni in F.2 e in Formula 3000.\nNegli anni 2000 partecip\u00f2 varie volte alla 24 Ore di Le Mans, sia con il team Creation che con la Dome. Nel 2004 partecip\u00f2 al campionato FIA GT con la Lamborghini del team francese DAMS.\nNel 2009 in coppia con Piero Necchi, alla guida di una BMW M3 E92, corse nel C.I.T.E., il campionato italiano turismo endurance, risultando fra i protagonisti.\nNel 2011 partecip\u00f2 alla Lotus Cup Italia.\nBibliografia.\nNel 2008 \u00e8 stata pubblicata la sua autobiografia, \"Cavallo pazzo, una vita oltre il limite\", edita dalla casa editrice piacentina Tipleco e scritta assieme al giornalista sportivo Paolo Gentilotti. La prima edizione presentava alcuni errori, corretti nella successiva edizione."}
{"id": "766444", "revid": "991694", "url": "https://it.wikipedia.org/wiki?curid=766444", "title": "Unione Democratica Unita di Centro", "text": ""}
{"id": "766446", "revid": "119947549", "url": "https://it.wikipedia.org/wiki?curid=766446", "title": "Costanzo III", "text": "Biografia.\nGuerra contro gli usurpatori (411-413).\nCristiano, nacque a \"Naissus\" (moderna Ni\u0161, in Serbia). Flavio Costanzo fu un soldato di carriera di origini non barbare che combatt\u00e9 in Oriente in diverse campagne di Teodosio I, per poi trasferirsi nell'esercito d'Occidente dopo le campagne di Teodosio contro l'usurpatore Eugenio. Sal\u00ec fino al massimo grado, quello di \"magister militum\", sotto Onorio. Secondo Heather \u00e8 possibile che sia stato un sostenitore di Stilicone: infatti fu proprio Costanzo a occuparsi di giustiziare i responsabili dell'esecuzione di Stilicone, tra cui Olimpio, giustiziato a bastonate. Costanzo inizi\u00f2 la sua scalata al potere intorno al 410, usando la violenza per eliminare i rivali: accus\u00f2 Allobicio di essersi accordato con l'usurpatore Costantino \"III\", determinando la sua caduta in disgrazia ed esecuzione; poco tempo dopo, in seguito alle vittorie ottenute contro gli usurpatori Costantino e Geronzio, vendic\u00f2 l'assassinio di Stilicone, facendo mozzare le orecchie e uccidere Olimpio.\nNel 411, nominato \"comes\" o \"magister militum\", si risolse a recuperare per Onorio il controllo dei territori gallici e ispanici finiti in mano a usurpatori: comandando personalmente la fanteria, mentre a Ulfila spett\u00f2 il comando della cavalleria, sconfisse Geronzio, generale di Massimo (usurpatore in Hispania), e Costantino III ad Arelate. Costantino si era ribellato contro Onorio (407), ma poi era entrato in contrasto col proprio generale Geronzio, che aveva proclamato imperatore Massimo (409); Geronzio aveva poi assediato Costantino dentro la citt\u00e0 di Arles (411), ma l'arrivo delle truppe di Costanzo dall'Italia l'aveva messo in grossa difficolt\u00e0, essendo allo stesso tempo assendiante ed assediato. Geronzio venne abbandonato dalle truppe e poi ucciso in Hispania. Tolto di mezzo il capace generale, Costanzo pose l'assedio alla citt\u00e0 per tre mesi, finch\u00e9 il generale di Costantino, Edobico, inviato oltre la frontiera a trovare alleati, non torn\u00f2 con un grande esercito di Franchi e Alamanni. Di fronte alle mura di Arles, Costanzo affront\u00f2 e sconfisse Edobico, che venne poi tradito e ucciso da un suo amico. Costantino fu costretto ad arrendersi a Costanzo quando le proprie truppe renane lo abbandonarono per allearsi all'altro usurpatore, Giovino. Costanzo concesse un salvacondotto a Costantino, che si era fatto ordinare sacerdote, ma lo fece poi catturare e uccidere. Costanzo si occup\u00f2 poi di Giovino, eletto usurpatore da Alani e Burgundi e appoggiato dai Visigoti: il generale romano fece in modo che i Visigoti abbandonassero Giovino, che fu cos\u00ec rovesciato. Nel frattempo, per\u00f2, il comes d'Africa, Eracliano, rivale di Costanzo, si rivolt\u00f2, nel tentativo forse di minare l'influenza di Costanzo su Onorio, ma il suo attacco all'Italia fall\u00ec venendo vinto in battaglia da un generale di Costanzo e ucciso. Costanzo us\u00f2 le propriet\u00e0 confiscate a Eracliano per coprire le spese per il suo primo consolato (414). Sconfitti tutti gli usurpatori, Costanzo ebbe ora a disposizione tutte le forze dell'Impero per poter tentare un attacco ai gruppi barbari che si erano stanziati in Gallia e in Spagna; prima di volgersi contro i Visigoti, Costanzo decise comunque di assicurarsi la fedelt\u00e0 delle truppe che in passato avevano appoggiato gli usurpatori, concedendo loro un aumento di stipendio.\nContro Ataulfo (415-416).\nNel 412 i Visigoti di Ataulfo, abbandonata l'Italia, entrarono in Gallia. Nel 414 inizi\u00f2 un'offensiva militare contro i Visigoti; in risposta, Ataulfo nomin\u00f2 imperatore Prisco Attalo, gi\u00e0 usurpatore contro Onorio. L'intenzione di Ataulfo era di ottenere un ruolo politico di primo piano nell'Impero e per questo motivo spos\u00f2 Galla Placidia ed ebbe un figlio da lei, Teodosio, in modo da imparentarsi con la famiglia imperiale; non avendo avuto figli Onorio, il figlio di Ataulfo e di Galla Placidia avrebbe potuto vantare pretese al trono d'Occidente. Tuttavia n\u00e9 Onorio n\u00e9 Costanzo accettarono le pretese di Ataulfo, volendo s\u00ec indietro Galla Placidia ma non alla condizione di concedere al suo marito goto un ruolo preeminente a corte. Nel frattempo Costanzo, invece di arrischiare il suo esercito in battaglia, decise di sfruttare un punto debole dei Goti, la loro difficolt\u00e0 di procurarsi i rifornimenti, bloccando loro tutte le vie di comunicazione: il blocco imposto da Costanzo ai porti gallici fu tanto efficace che i Visigoti abbandonarono la Gallia e la citt\u00e0 di Narbona per l'Hispania, nel 415. Prisco Attalo tent\u00f2 di fuggire, ma fu catturato dalle forze di Costanzo e inviato a Ravenna, mentre il sovrano visigoto fu ucciso da un Goto che era stato al seguito del rivale Saro (estate del 415). Morti Ataulfo e il suo successore Sigerico, nello stesso anno Costanzo stipul\u00f2 un trattato col nuovo re visigoto Vallia: in cambio di 600000 misure di grano e del territorio della regione d'Aquitania, dai Pirenei alla Garonna, i Visigoti, in qualit\u00e0 di alleati ufficiali ovvero stato vassallo dell'impero (\"foederati\"), si impegnavano a combattere in nome dei Romani i Vandali, gli Alani e i Suebi, che nel 406 avevano attraversato il fiume Reno e si erano dislocati nella provincia d'Hispania. L'accordo prevedeva anche la liberazione di Galla Placidia, sorella di Onorio, catturata durante il sacco di Roma del 410, e la quale, nel 417, and\u00f2 in sposa a Costanzo, legandolo alla Casata di Teodosio. Il 1\u00ba gennaio 417 avvenne il matrimonio tra i due; nello stesso giorno Costanzo festeggi\u00f2 il suo secondo consolato.\nRistabilimento dell'autorit\u00e0 romana nelle Gallie e in Hispania (416-421).\nI Goti condotti da Wallia ottennero dei promettenti ma effimeri a lungo termine successi contro i Vandali e gli Alani in Hispania, come narrato da Idazio:\nRicevute da Wallia le province riconquistate di Cartaginense, Betica e Lusitania, Costanzo premi\u00f2 Wallia e i Visigoti permettendo loro di stanziarsi in qualit\u00e0 di \"foederati\" (alleati dell'Impero) nella Valle della Garonna, in Aquitania, dove ottennero terre da coltivare. L'Aquitania sembra sia stata scelta da Costanzo come terra dove far insediare i Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica. Per riallacciare i rapporti con i grandi proprietari terrieri gallici, alcuni dei quali, lasciati in balia dei Barbari, avevano preferito trasferire la loro alleanza dall'Impero ai barbari per scongiurare una possibile confisca dei loro terreni da parte dei nuovi padroni, Costanzo spinse Onorio a istituire un \"concilio delle sette province\" (della Gallia a sud della Loira), che si riuniva ogni anno ad Arelate. La prima seduta si tenne nel 418 ed \u00e8 possibile che abbia riguardato il problema delle terre da assegnare ai Visigoti.\nNel frattempo, nel 417 Costanzo invi\u00f2 Exuperanzio in Armorica, per sedare la rivolta dei Bagaudi e restituire la Gallia nord-occidentale all'Impero, ed \u00e8 plausibile che Costanzo abbia pensato di intervenire persino in Britannia. Nel 420 inoltre una cronaca riporta che il generale Castino, sottoposto di Costanzo, combatt\u00e9 contro i Franchi. Nel frattempo in Galizia, Gunderico, re dei Vandali, rinforzato dagli Alani superstiti, mosse guerra agli Svevi: i Romani, nel 420, reagirono, spingendo i Vandali a trasferirsi in Betica.\nMatrimonio con Galla Placidia ed elevazione al trono.\nRicevette l'onore del titolo di \"patricius\", iniziando ad esercitare sempre pi\u00f9 influenza sul debole Onorio; da Galla Placidia ebbe Valentiniano III e Giusta Grata Onoria, mentre l'8 febbraio 421 divenne co-imperatore, divenendo l'effettivo signore dell'occidente. Curiosamente, si lament\u00f2 della perdita di libert\u00e0 personale causata dall'assunzione della porpora. L'elevazione di Costanzo non fu per\u00f2 riconosciuta dal collega d'oriente, il nipote di Onorio Teodosio II; si tramanda che Costanzo stesse organizzando una spedizione militare in oriente per far riconoscere i propri diritti, quando mor\u00ec all'improvviso, il 2 settembre 421, dopo appena sette mesi di regno.\nLa carriera di Costanzo, che sal\u00ec dai vertici dell'esercito romano sino al soglio imperiale, influenz\u00f2 figure successive, tra cui Flavio Ezio e Ricimero; solo Petronio Massimo riusc\u00ec ad imitarlo, per\u00f2, regnando per un periodo ancora pi\u00f9 breve.\nCostanzo III nella storiografia.\nFonti antiche.\nOrosio loda Costanzo per essere stato il primo generale romano non barbaro dopo lungo tempo e per i suoi successi militari.\nOlimpiodoro di Tebe lo descrive cos\u00ec:\nSempre Olimpiodoro per\u00f2 riferisce che il matrimonio con Placidia lo rese avido:\nCuriosamente, secondo sempre Olimpiodoro, si lament\u00f2 della perdita di libert\u00e0 personale causata dall'assunzione della porpora:\nSecondo per\u00f2 Muratori:\nStoriografia moderna.\nCostanzo fu indubbiamente un grande generale, che risollev\u00f2 le sorti di un travagliato impero. Nel 410 la situazione dell'Impero d'Occidente non poteva essere pi\u00f9 disperata, con l'Italia in balia di Alarico, la Gallia in mano agli usurpatori e la Spagna occupata dai Barbari; Costanzo riusc\u00ec nell'impresa di sconfiggere gli usurpatori gallici, di raggiungere un compromesso tutto sommato accettabile con i Visigoti e di utilizzare i Visigoti stessi contro i Barbari della Spagna, sterminandone almeno una met\u00e0.\nTuttavia non bisogna negare che, nonostante i successi di Costanzo, la situazione dell'Impero fosse ancora precaria: da un'analisi della \"Notitia dignitatum\", Peter Heather ha potuto ricavare che dalle lotte tra il 405 e il 420 l'esercito comitatense romano occidentale perse quasi met\u00e0 dei suoi reggimenti, e le enormi perdite non poterono essere colmate adeguatamente, a causa della diminuzione del gettito fiscale dovuta alle devastazioni belliche, con conseguente improduttivit\u00e0 dei campi, e alla perdita di vari territori finiti in mano barbara. La diminuzione del gettito fiscale comport\u00f2 infatti una diminuzione dei fondi a disposizione per mantenere e equipaggiare l'esercito, con conseguente difficolt\u00e0 economica di arruolare nuove truppe: cosicch\u00e9 le perdite enormi dovute alle guerre si dovettero colmare per lo pi\u00f9 spostando reggimenti di \"limitanei\" nell'esercito campale, con conseguente perdita di quantit\u00e0 (in quanto il totale delle truppe (\"comitatensi\" pi\u00f9 \"limitanei\") era diminuito) e qualit\u00e0 (perch\u00e9 i \"limitanei\" promossi a comitatensi non avevano ricevuto un addestramento adeguato), mentre furono relativamente pochi i nuovi reggimenti campali costituiti tramite reclutamento di nuove leve di prima classe (\"veri\" comitatensi).\nSecondo Heather il decesso di Costanzo port\u00f2 a un peggioramento della situazione per l'Impero:"}
{"id": "766449", "revid": "124808", "url": "https://it.wikipedia.org/wiki?curid=766449", "title": "Love Bugs 2", "text": ""}
{"id": "766453", "revid": "125701721", "url": "https://it.wikipedia.org/wiki?curid=766453", "title": "Gruppo del Laocoonte", "text": "Il gruppo scultoreo di Laocoonte e i suoi figli, noto anche semplicemente come Gruppo del Laocoonte, \u00e8 una scultura ellenistica della scuola rodia, in marmo (h 242\u00a0cm) conservata nel Museo Pio-Clementino dei Musei Vaticani, nella Citt\u00e0 del Vaticano. Raffigura il famoso episodio narrato nell\"Eneide\" che mostra il sacerdote troiano Laocoonte e i suoi figli assaliti da serpenti marini. L'opera \u00e8 probabilmente una copia romana della versione originale in bronzo.\nStoria.\nStoria antica e datazione.\nPlinio raccontava di aver visto una statua del Laocoonte nella casa dell'imperatore Tito, attribuendola a tre scultori provenienti da Rodi: Agesandro, Atenodoro e Polidoro. Scrive Plinio:\nLa tradizionale identificazione della statua dei Musei Vaticani con quella descritta da Plinio \u00e8 ancora generalmente accettata, visto anche che la residenza privata di Tito si doveva trovare proprio sul colle Oppio, dove la statua venne poi ritrovata. Accettata \u00e8 anche l'attribuzione ai tre artisti rodii, autori anche dei gruppi statuari con storie di Ulisse della grotta di Sperlonga.\nVarie date sono state proposte per questa statua, oscillanti tra met\u00e0 del II secolo a.C. alla met\u00e0 del I secolo d.C.; Bernard Andreae, in alcuni studi, ha ipotizzato che il \"Laocoonte\" sia una copia di un originale bronzeo ellenistico, come dimostrerebbero alcuni dati tecnici e stilistici. Sulla parte posteriore della statua si trova infatti del marmo lunense, non utilizzato prima della met\u00e0 del I secolo a.C., inoltre alcuni dettagli rimandano inequivocabilmente alla fusione a cera persa: ad esempio il mantello che ricade sulla spalla del giovane a destra fino a toccargli il ginocchio deriva quasi certamente da un espediente tecnico necessario a costituire un passaggio per il metallo fuso. Si \u00e8 ipotizzato che l'originale fosse stato creato a Pergamo, come suggeriscono alcuni confronti stilistici con opere della scuola locale: i pacifici rapporti tra la citt\u00e0 dell'Asia minore e Roma erano infatti rafforzati dai miti legati a Troia, dai quali discendevano le leggende di fondazione di entrambe le citt\u00e0.\nPlinio comunque attesta la presenza a Roma della statua marmorea a met\u00e0 del I secolo d.C. attribuendola a scultori attivi un secolo prima. Infatti alcune iscrizioni trovate a Lindo, sull'isola di Rodi fanno risalire la presenza a Roma di Agesandro e Atenodoro a un periodo successivo al 42 a.C., e in questo modo la data pi\u00f9 probabile per la creazione del Laocoonte deve essere compresa tra il 40 e il 20 a.C., per una ricca casa patrizia, o pi\u00f9 probabilmente per una committenza imperiale (Augusto, Mecenate), anche se il Laocoonte sembra lontano dallo stile neoattico in auge nel periodo. Visto il luogo di ritrovamento \u00e8 anche possibile che la statua sia appartenuta, per un periodo, a Nerone.\nIl ritrovamento.\nLa statua fu trovata il 14 gennaio del 1506 scavando in una vigna sul colle Oppio di propriet\u00e0 di Felice de Fredis, nelle vicinanze della Domus Aurea di Nerone: l'epitaffio sulla tomba di Felice de Fredis in Santa Maria in Aracoeli ricorda l'avvenimento. Allo scavo, di grandezza stupefacente secondo le cronache dell'epoca, assistettero di persona, tra gli altri, lo scultore e pittore Michelangelo e l'architetto Giuliano da Sangallo. Questi era stato inviato dal papa a valutare il ritrovamento, secondo la testimonianza di Francesco, giovane figlio di Giuliano (che, ormai anziano, ricorda l'episodio in una lettera del 1567). Secondo questa testimonianza fu proprio Giuliano da Sangallo a identificare i frammenti ancora parzialmente sepolti con la scultura citata da Plinio. Esistono comunque testimonianze coeve che danno la stessa identificazione della scultura appena rinvenuta.\nLa collocazione al Belvedere.\nLa statua fu acquistata subito dopo la scoperta dal papa Giulio II, che era un appassionato classicista, e fu sistemata, in posizione di rilievo, nel cortile ottagonale (\"Cortile delle Statue\") progettato da Bramante all'interno del complesso del Giardino del Belvedere proprio per accogliere la collezione papale di scultura antica. \nTale allestimento \u00e8 considerato l'atto fondativo dei Musei Vaticani. Da allora il \"Laocoonte\", assieme all\"Apollo del Belvedere\", costitu\u00ec il pezzo pi\u00f9 importante della collezione, e fu oggetto dell'incessante successione di visite, anche notturne, da parte di curiosi, artisti e viaggiatori.\nRestauri e integrazioni.\nQuando il gruppo scultoreo fu scoperto, bench\u00e9 in buono stato di conservazione, presentava il padre e il figlio minore entrambi privi del braccio destro. Dopo un primo ripristino, forse eseguito da Baccio Bandinelli (che ne esegu\u00ec una delle prime copie, intorno al 1520, oggi agli Uffizi, per Giulio de' Medici), del braccio del figlio minore e di alcune dita del figlio maggiore, artisti ed esperti discussero su come dovesse essere stata la parte mancante nella raffigurazione del sacerdote troiano. Nonostante alcuni indizi mostrassero che il braccio destro fosse, all'origine, piegato dietro la spalla di Laocoonte, prevalse l'opinione che ipotizzava il braccio esteso in fuori, in un gesto eroico e di forte dinamicit\u00e0. L'integrazione fu eseguita, probabilmente in terracotta, dal Montorsoli e il restauro ebbe un successo duraturo tanto che Winckelmann, pur consapevole della diversa posizione originaria, si dichiar\u00f2 favorevole al mantenimento del braccio teso.\nIntanto, tra il 1725 e il 1727, Agostino Cornacchini esegu\u00ec un restauro del gruppo scultoreo che versava in condizioni di degrado. Vennero sostituiti il braccio di terracotta del Laocoonte e quello in marmo del figlio, evidentemente rovinati con altri dall'identica posa.\nLa statua fu confiscata e portata a Parigi da Napoleone il 27 e 28 luglio 1798 con il Trattato di Tolentino come oggetto delle spoliazioni napoleoniche. Fu sistemata nel posto d'onore nel Museo del Louvre dove divenne una delle fonti d'ispirazione del neoclassicismo in Francia. Con la Restaurazione, fu riportata in Vaticano nel 1815, sotto la cura di Antonio Canova e nuovamente restaurata.\nNel 1906 l\u2019archeologo praghese Ludwig Pollak rinvenne fortuitamente il braccio destro originario di Laocoonte nella bottega di uno scalpellino romano, che si presentava piegato, come Michelangelo aveva immaginato: l\u2019arto, acquistato dall'archeologo stesso, fu donato poco dopo al Vaticano e ricollocato alla spalla solo nel 1959, da Filippo Magi, che rimosse tutte le integrazioni non originali, secondo i princ\u00ecpi del restauro moderno.\nInfluenza culturale.\nLa scoperta del \"Laocoonte\" ebbe enorme risonanza tra gli artisti e gli scultori e influenz\u00f2 significativamente l'arte rinascimentale italiana e nel secolo successivo la scultura barocca. Straordinaria fu infatti l'attenzione suscitata dalla statua, e se ne trova traccia nelle numerose lettere degli ambasciatori che la descrivono, nei disegni e nelle incisioni che subito dopo incominciarono a circolare per l'Europa. Il forte dinamismo e la plasticit\u00e0 eroica e tormentata del \"Laocoonte\" ispir\u00f2 numerosi artisti, da Michelangelo a Tiziano, da El Greco ad Andrea del Sarto.\nMichelangelo ad esempio fu particolarmente impressionato dalla rilevante massa della statua e dal suo aspetto sensuale, in particolare nella rappresentazione delle figure maschili. Molti dei lavori di Michelangelo successivi alla scoperta, come lo \"Schiavo ribelle\" e lo \"Schiavo morente\", furono influenzati dal \"Laocoonte\". Molti scultori si esercitarono sul gruppo scultoreo facendone calchi e copie anche a grandezza naturale. Inoltre, Raffaello Sanzio ne prender\u00e0 spunto per disegnare la torsione visibile nella Pala Baglioni.\nIl re di Francia insistette molto per avere la statua dal papa o almeno una sua copia. A tal fine, lo scultore fiorentino Baccio Bandinelli ricevette l'incarico dal cardinale Giulio de' Medici, futuro papa Clemente VII, di farne una copia, oggi conservata agli Uffizi. Il re di Francia, per\u00f2, dovette accontentarsi di inviare, intorno al 1540, lo scultore Francesco Primaticcio a Roma per realizzare un calco al fine di ricavarne una copia in bronzo destinata a Fontainebleau. Un'altra copia si trova nel Gran Palazzo dei Cavalieri di Rodi a Rodi. Una copia in gesso, appartenuta al Mengs, si trova nell'Accademia di belle arti di Roma.\nIl fascino della scultura coinvolse per secoli artisti e intellettuali come Gian Lorenzo Bernini, Orfeo Boselli, Winckelmann e Goethe, diventando il fulcro della riflessione settecentesca sulla scultura. La tragica mobilit\u00e0 di questa statua \u00e8 uno dei temi del saggio \"Laoko\u00f6n\", di Lessing, uno dei primi classici di critica dell'arte.\nDescrizione e stile.\nIl gruppo statuario raffigura la fine di Laocoonte e dei suoi due figli Antifate e Timbreo mentre sono stritolati da due serpenti marini, come narrato nel ciclo epico della guerra di Troia, ripreso successivamente nell\"Eneide\" da Virgilio, in cui \u00e8 descritto l'episodio della vendetta di Atena, che desiderava la vittoria degli Ach\u00e8i, sul sacerdote troiano di Apollo, che cerc\u00f2 di opporsi all'ingresso del cavallo di Troia nella citt\u00e0. \nLa sua posa \u00e8 instabile perch\u00e9 nel tentativo di liberarsi dalla stretta dei serpenti, Laocoonte richiama tutta la sua forza, manifestando con la pi\u00f9 alta intensit\u00e0 drammatica la sua sofferenza fisica e spirituale. I suoi arti e il suo corpo assumono una posa pluridirezionale e in torsione, che si slancia nello spazio. L'espressione dolorosa del suo viso unita al contesto e la scena danno una resa psicologica caricata, quasi teatrale, come tipico delle opere del \"barocco ellenistico\". La resa del nudo mostra una consumata abilit\u00e0, con l'enfatica torsione del busto che sottolinea lo sforzo e la tensione del protagonista. Il volto \u00e8 tormentato da un'espressione pateticamente corrucciata. Il ritmo concitato si trasmette poi alle figure dei figli. I lineamenti stravolti del viso di Laocoonte, la sua corporatura massiccia si contrappongono alla fragilit\u00e0 e alla debolezza dei fanciulli che implorano, impotenti, l'aiuto paterno: la scena suscita commozione ed empatia nell'animo di chi guarda.\nLa statua \u00e8 composta da pi\u00f9 parti distinte, mentre Plinio, in effetti, descrisse una scultura ricavata da un unico blocco marmoreo (\"ex uno lapide\"). Tale circostanza ha creato sempre molti dubbi di identificazione e attribuzione."}
{"id": "766462", "revid": "484362", "url": "https://it.wikipedia.org/wiki?curid=766462", "title": "Macario di Kanev", "text": "Biografia.\nNato a Ovru\u010d, citt\u00e0 sita nella regione storica della Volinia ed oggi facente parte dell'oblast' di \u017dytomyr, da una famiglia dia antica nobilt\u00e0, visse nel XVII secolo in una regione dove la forte influenza polacca rendeva estremamente difficoltoso praticare la fede ortodossa.\nTra il 1614 e il 1620 comp\u00ec il suo percorso di studi nel monastero di Ovru\u010d nel quale, dopo la morte dei suoi genitori, fu ordinato monaco. Secondo le sue agiografie, in tal periodo si distinse in maniera particolare per il fervore della sua fede e per la sua conoscenza dei testi patristici. Trasferito nel 1620 al monastero di Pinsk Kupyatichsk fu l\u00ec ordinato ierodiacono e ieromonaco rispettivamente nel 1630 e nel 1632. Nel 1637, a causa della sua fama come uomo di fede, fu nominato egumeno dapprima del monastero di Kupyatichsk e successivamente, grazie ai preziosi servigi prestati al Metropolita di Kiev Mogila, al monastero di Kamenetsk.\nDa questo fu trasferito nel 1642, dopo che i cattolici uniati lo ebbero raso al suolo, fino ad approdare, nel 1672, alla guida del monastero di Kaniv. Qui la popolazione ortodossa lo teneva in gran conto poich\u00e9 lo reputava chiaroveggente e capace di miracoli.\nMor\u00ec nel 1678 martirizzato dai Tartari, che avevano attaccato e preso il suo monastero. Secondo il racconto del suo martirio dapprima fu selvaggiamente picchiato sul viso con un bastone, quindi gli furono spezzate braccia e gambe con strumenti di ferro e infine, dopo essere stato appeso tra due colonne, fu decapitato.\nCulto.\nLe sue reliquie furono riesumate nel 1688 e poste inizialmente nella Cattedrale dell'Ascensione nella citt\u00e0 di Perejaslavl' e dal 1965, dopo aver subito un gran numero di traslazioni, sono state poste nella chiesa della nativit\u00e0 della Vergine a Cherkassa."}
{"id": "766465", "revid": "1613689", "url": "https://it.wikipedia.org/wiki?curid=766465", "title": "Carne (micologia)", "text": "La carne (o polpa) del fungo \u00e8 il tessuto di cui \u00e8 formato il cappello e il gambo. Nel tartufo bianco la gleba \u00e8 la polpa, cio\u00e8 l'interno.\nUtilizzo nel riconoscimento.\nPer il riconoscimento di un fungo \u00e8 utile controllare alcune caratteristiche della carne:"}
{"id": "766466", "revid": "599013", "url": "https://it.wikipedia.org/wiki?curid=766466", "title": "Robert Fultz", "text": "Biografia.\nSuo padre John Fultz \u00e8 stato una stella della Virtus Bologna negli anni '70.\nCarriera.\nHa iniziato la sua carriera nelle giovanili della Fortitudo Bologna, scalando tutte le nazionali di categoria. Con la maglia azzurra ha ottenuto un 4\u00ba posto agli Europei Juniores nel 2000 e un 11\u00ba posto agli Europei Under-20 nel 2002. Vanta anche 12 presenze con la Nazionale maggiore, con cui ha esordito il 17 giugno 2004 (Italia - Rep. Ceca 74-69).\nIl suo esordio in serie A \u00e8 invece datato 19 novembre 2000, nella partita Paf Bologna-Lineltex Imola (101-52) in cui realizza 8 punti in 11 minuti di gioco.\nPur rimanendo di propriet\u00e0 della Fortitudo Bologna, \u00e8 stato ceduto in prestito nelle stagioni 2001-02 al Bignami Castel Maggiore militante in Legadue, 2003-04 alla Euro Roseto in Serie A, mentre l'anno successivo, durante la stagione 2004-05 alla V.Solidago Livorno sempre in A.\nI due anni successivi passa in prestito alla Navigo.it Teramo militante nella massima serie, durante la stagione 2005-06 e a marzo 2007 in Legadue alla Scavolini Pesaro, dove ottiene la promozione in serie A.\nCon la Fortitudo ha vinto la SuperCoppa Italiana nel 2005.\nDal 2008 al 2011 gioca nella Pallacanestro Reggiana in Legadue, per poi tornare a Teramo in Serie A e successivamente a Brindisi.\nIl 6 agosto 2013 viene ufficializzato il passaggio al Basket Brescia Leonessa."}
{"id": "766468", "revid": "72396", "url": "https://it.wikipedia.org/wiki?curid=766468", "title": "Croft No. 5", "text": "I Croft No. 5 sono un gruppo scozzese di World music scozzese/folk fusion.\nHanno suonato per 8 anni, dal 1998 al 2006, sciogliendosi per problemi di direzione musicale della band."}
{"id": "766469", "revid": "1318658", "url": "https://it.wikipedia.org/wiki?curid=766469", "title": "Isole Bounty", "text": "Le Isole Bounty sono un piccolo gruppo composto da 13 isole e da numerosi scogli che si trova nell'Oceano Pacifico, circa 650 chilometri a sudest dell'Isola del Sud; politicamente esse fanno parte della Nuova Zelanda. L'arcipelago \u00e8 disabitato, ma ha forti popolazioni di pinguini e albatros. Nel XIX secolo era un luogo popolare per la caccia degli otaridi.\nLe isole sono molto piccole, solo 1,3 chilometri quadrati, e geograficamente sono divise in un Gruppo Occidentale ed un Gruppo Orientale. L'intera catena di isole \u00e8 larga solo 5 chilometri nel suo asse maggiore. Su Funnel Island si trova il punto pi\u00f9 elevato delle Isole Bounty, appena 73 metri sul livello del mare.\nLe Isole Bounty vennero scoperte nel 1788 da William Bligh e battezzate cos\u00ec in onore della sua nave, appena pochi mesi prima del famoso episodio dell'ammutinamento del Bounty.\nPatrimonio dell'umanit\u00e0.\nInsieme alle Isole Auckland, Antipodi, Campbell e Snares, le Isole Bounty sono state inserite nel 1998 nell'elenco dei Patrimoni dell'umanit\u00e0 dell'UNESCO, col nome unitario di Isole sub-antartiche della Nuova Zelanda."}
{"id": "766470", "revid": "123908336", "url": "https://it.wikipedia.org/wiki?curid=766470", "title": "Palazzo dei Priori (Perugia)", "text": "Il Palazzo dei Priori, o comunale, \u00e8 uno dei migliori esempi d'Italia di palazzo pubblico dell'et\u00e0 comunale. Sorge nella centrale Piazza IV Novembre a Perugia, in Umbria. Si estende lungo Corso Vannucci fino a via Boncambi. \u00c8 ancora oggi sede di parte del Municipio e, al terzo piano, della Galleria nazionale dell'Umbria. Deve il suo nome ai Priori, la massima autorit\u00e0 politica al governo della citt\u00e0 in epoca medievale. \nStoria e descrizione.\nFu edificato in stile gotico tra il 1293 ed il 1443 in pi\u00f9 fasi costruttive. L'irregolarit\u00e0 delle facciate si spiega nel lungo percorso di costruzione, volto a continue aggiunte e inglobamenti di edifici preesistenti. La parte pi\u00f9 antica \u00e8 quella che ospita la \"Sala dei Notari\", ossia la parte angolare fra la piazza IV novembre e Corso Vannucci, costituita da tre finestre trifore con portale trilobato sul lato piazza e da dieci trifore e quadifore sul lato corso. Al piano terra era un grande porticato. Fu il primo cantiere, eseguito fra il 1293 e il 1297 ad opera degli architetti perugini Jacopo di Servadio e Giovannello di Benvenuto.\nAll'inizio del '300, nel lato ovest, ovvero nel lato nascosto del palazzo, fu inglobata l'intera area del palazzo del Capitano del popolo, precedentemente casa torre di Madonna Dialdana.\nIl successivo ampliamento fu diretto tra 1317 e il 1326 dall\u2019architetto senese Ambrogio Maitani che, con il fratello Lorenzo, era stato chiamato per ripristinare l\u2019acquedotto di Montepacciano, che portava l'acqua alla fontana di piazza. \u00c8 di questa fase la costruzione degli alloggi per la nuova Magistratura dei Priori (sorta nel 1303, costituita da dieci rappresentanti di ciascuna delle principali corporazioni delle Arti, tra le 44 che esistevano; restavano in carica due soli mesi e in questo periodo venivano ospitati nel palazzo). Gli alloggi erano costituiti dai dormitori e dalle sale per i consigli al primo piano, la mensa e la cucina al secondo, la sala Maggiore al terzo. Tali ambienti vennero occupati dal 1325. A questa fase costruttiva va ricondotto il portale maggiore, divenuto ingresso principale del palazzo.\nTra il 1326 e il 1331 il Comune acquist\u00f2 da Benvenuto di Cola dei Servitori una casa-torre, che fu collegata al Palazzo tramite un cavalcavia, sopra l\u2019attuale via dei Priori; su di esso fu impostata la torre campanaria addossata alla torre pi\u00f9 antica. Nel 1331, in questa area, si realizz\u00f2 l'antica cappella dei Priori, dedicata a S. Ludovico di Tolosa, fratello di Roberto d'Angi\u00f2, appartenenti alla casa D\u2019Angi\u00f2 alleata del Comune; per tale ragione l'emblema del giglio scolpito appare su pi\u00f9 parti: nella lunetta del portale e nel fianco del palazzo, lungo via dei Priori, all'incrocio con via della Gabbia.\nPi\u00f9 tardo, del 1335 circa, \u00e8 l\u2019ampliamento della facciata di piazza, che ha rotto la simmetria iniziale, con il portico e la sala San Severo a piano terra e altre sale nei piani superiori. L'ampliamento \u00e8 stato ottenuto inglobando l\u2019area occupata dalla chiesa di San Severo di piazza, di cui resta solo un muro all\u2019interno (il titolo della chiesa di San Severo fu aggiunto alla vicina chiesa di Sant'Agata, nell'odierna via dei Priori, che per questo mantiene ancora oggi il duplice appellativo).\nTra il 1429 e il 1443 il Palazzo venne ancora ampliato verso sud, inglobando la chiesa di San Giovanni al foro o di piazza, attualmente cappella di San Giovanni, facente parte del Collegio del Cambio, ovvero la corporazione dei cambiavalute, subentrata nel palazzo dal 1452. Per omogeneit\u00e0 stilistica esternamente fu mantenuto lo stile gotico anche se nel XV non era pi\u00f9 attuale.\nDal 1534 il palazzo divent\u00f2 sede del legato apostolico e furono apportati cambiamenti nell\u2019ala pi\u00f9 recente. Un ulteriore intervento fu diretto dall\u2019architetto perugino Galeazzo Alessi che, negli anni 80 del Cinquecento, realizz\u00f2 il loggiato posteriore e quello anteriore. Successivamente l\u2019architetto e scultore Vincenzo Danti complet\u00f2 il lavoro ampliando lo scalone interno.\nNegli anni successivi di dominio pontificio, il palazzo sub\u00ec un periodo di decadenza e fu fortemente alterato sia all\u2019interno che all\u2019esterno (scomparve la merlatura, furono aperte delle finestre nei piani ricavati negli intramezzi, scomparvero le trifore ecc). Fu ripristinato nelle antiche forme e restaurato dopo il 1860.\nDescrizione.\nFacciate esterne.\nLa facciata verso la piazza ha una scalinata a ventaglio costruita nel 1902 in sostituzione di quella a due rampe (risalente al XVII secolo). Si presume che la scala originaria sia stata a ventaglio. Il portale gotico trilobato \u00e8 fiancheggiato da due trifore, presenti anche nell'ordine superiore con cuspide e in numero di cinque. Le due di destra sono relative al successivo ampliamento. A piano terra vi sono tre arcate asimmetriche, fra le prime due vi \u00e8 un pulpito usato per la lettura degli atti. Due mensoloni sopra al portale gotico, sorreggono le copie delle statue bronzee del Grifo simbolo della citt\u00e0 e del Leone guelfo, le originali (oggi nell'atrio del palazzo) vennero realizzate verso il 1274 forse per una fontana scomparsa di Arnolfo di Cambio. Le catene che pendono dalle statue e le sbarre ferree sono quelle tolte dai perugini alle porte di Torrita di Siena durante la Battaglia di Torrita del 1358.\nLa facciata verso il corso, ad andamento rigonfio, lascia intravedere i diversi ampliamenti susseguitisi nel tempo. La massa muraria come nella facciata di piazza \u00e8 alleggerita al primo piano da delle trifore con due esempi di quatrifore, mentre al piano superiore sono 19 splendide trifore cuspidate che utilizzano la consueta combinazione cromatica data dalla pietra rosa e bianca. Il cornicione e la merlatura guelfa coronano l'estremit\u00e0 di entrambi i lati. A piano terra i negozi sostituiscono i fondachi e le botteghe artigiane. Alla destra del Portale tuttora \u00e8 l'ingresso del Collegio della Mercanzia, insediatosi nel palazzo dal 1390; mentre il Collegio del Cambio \u00e8 subentrato nell'ampliamento sud, dal 1452 .\nPortale Maggiore.\nIl \"Portale Maggiore\" o \"Portale delle Arti\", elemento dominante del palazzo, attribuito a maestranze locale, venne costruito nel 1346. Ricco di decorazioni scultoree, si presenta affiancato da pilastri quadrati figurati poggianti su due leoni; quello di sinistra con le allegorie della \"Magnanimit\u00e0\", della \"Fertilit\u00e0\" e della \"Superbia\", quello di destra con l\"Avarizia\", l\"Abbondanza\" e l\"Umilt\u00e0\". I pilastri sono sormontati da due gruppi di grifi che dominano dei vitelli, simbolo della \"Corporazione dei Macellai\" committente dell'opera.\nSull'inquadratura del portone e nell'archivolto sono bassorilievi con \"Scene della Vita cittadina\". Nella lunetta sono copie delle statue dei santi Lorenzo, Ercolano e Costanzo (o S. Ludovico di Tolosa), patroni della citt\u00e0. Il suo stile, ma soprattutto le sue dimensioni sono in contrasto con quelle del palazzo, si ritiene che sia stato concepito per un edificio ecclesiastico, per questo si \u00e8 prospettata l'ipotesi di un suo rimpiego. Nella cornice della porta al lato sinistro vi una figura con un cartiglio che riporta la scritta: \u201cEntra Puro, move securo\u201d.\nInterni.\nL'interno conserva diversi ambienti di notevole interesse:\nSala dei Notari.\nLa \"Sala dei Notari\" si trova nel lato nord del palazzo. Originariamente aula delle assemblee popolari del libero comune, e sede del tribunale del Capitano del Popolo. Dal 1582 fu sede della potente corporazione dei notai, da cui il nome.\nVasto ambiente con volte sostenute da una sequenza di otto arconi, con affreschi dell'ultimo decennio del XIII secolo attribuiti al Maestro del Farneto e al Maestro Espressionista di Santa Chiara, entrambi in contatto con il cantiere pittorico della Basilica di San Francesco di Assisi; rappresentano \"Favole di Esopo, Leggende, Storie bibliche e Massime.\" Nel 1860 gli affreschi sono stati pesantemente restaurati e integrati dal pittore perugino Matteo Tassi, che ha aggiunto decorazioni neogotiche ed eclettiche su tutta la superficie, e ridipinto gli stemmi di podest\u00e0 e capitani del popolo che si sono succeduti nel governo della citt\u00e0. Due stemmi dei magistrati in carica tra il 1293 e 1297, affrescati nella controfacciata della sala, confermano la datazione della prima fase costruttiva del palazzo. Lungo il perimetro si allineano stalli e sedili, ricostruiti nel XIX secolo sui modelli originali cinquecenteschi. In alto nella parete destra era un passaggio che metteva in comunicazione con la residenza del Capitano del Popolo.\nSala della Vaccara\nSi trova nel lato nord del palazzo; vi si accede salendo le scale a destra del portale della sala dei notari o dall'interno al primo piano. L'ambiente occupa l'area dell\u2019antica Chiesa di San Severo. La piccola porta d'ingresso ha le imposte coperte da una lastra di ferro con grifi intagliati e nel centro le lettere A.G., che significano \"Armadium Generale\", ovvero il primo Archivio comunale. Nella parte superiore \u00e8 una scritta del 1339 che riporta: \"MCCCXXXVIIII Gilius Rufinelli me fecit\". Prima di questa data, questo compito di custodia e archiviazione dei documenti comunali era svolto dai Frati Domenicani. L'interno \u00e8 una struttura gotica con volte a crociera con costolonature. Sulle volte di sinistra brani di affreschi raffiguranti San Cristoforo, a protezione dei traffici commerciali, e S. Bartolomeo apostolo, a protezione delle diverse attivit\u00e0 artigianali che operano con arnesi da taglio. Nella parete di fondo \u00e8 stato collocato un distacco di affresco raffigurante una nativit\u00e0 e Santi, di Tiberio d'Assisi (scuola umbra del XV secolo) proveniente da una piccola chiesa campestre. Nel 2010 vi \u00e8 stata collocata un'opera del manierista perugino Antonio Maria Abbatini (1598-1680) caratterizzata da una saturazione di figure in un pochissimo spazio.\nSala del Consiglio.\nAl primo piano \u00e8 la \"sala del Consiglio comunale\" dove nel sopra porta, \u00e8 una lunetta con un affresco del Pinturicchio raffigurante la \"Madonna fra due Angeli\". \u00c8 conservato anche l'originale della \"Pietra della giustizia\", del 1234, che un tempo era esposta pubblicamente in piazza grande (piazza IV novembre). Al suo posto, sotto le logge di Braccio, adiacenti alla cattedrale, ora vi \u00e8 una sua copia.\nCappella dei Priori.\nAl terzo piano, sede della Galleria nazionale dell'Umbria, si trova anche la \"Cappella dei Priori\", che venne affrescata fra il 1454 e il 1480 dal pittore \u201cufficiale\u201d Benedetto Bonfigli con \"Storie della vita di Ludovico di Tolosa\" santo Francescano appartenente alla Casa D'Angi\u00f2 \",\" alleata di perugia, \"e Ercolano di Perugia\", definito \u201cDefensor civitatis\", quindi il patrono della citt\u00e0 per eccellenza che difendette Perugia dall\u2019assedio di Totila nel 549; i dipinti sono di straordinaria importanza per la descrizione del paesaggio urbano, una testimonianza della citt\u00e0 medievale, accuratamente riprodotta. La prospettiva ancora non scientifica accentua l\u2019aspetto favolistico e mitologico degli accadimenti.\nPaolino di Giovanni da Ascoli esegu\u00ec gli stalli del coro dal 1452 al 1466. Il Ceramista Giacomo di Marino detto il Cavalla tra il 1455 e il 1457 realizz\u00f2 Il pavimento in maiolica invetriata, decorato con motivi gotico-floreali su sfondo blu, alternati ad angeli in volo che anticipano un gusto rinascimentale.\nPer questa sala, i Decenviri, ovvero i dieci priori al governo della citt\u00e0, commissionarono a Pietro Perugino, la Pala dei Decemviri, un dipinto a olio su tavola (193x165 cm) databile al 1495-1496. Nel 1797 l'opera, come altre centinaia di opere appartenenti alla Chiesa, venne requisita dalle truppe napoleoniche attraverso il Trattato di Tolentino come oggetto delle spoliazioni napoleoniche; successivamente fu restituita nel 1815 ad opera di Antonio Canova, e destinata alla Pinacoteca Vaticana a Roma. La cimasa col \"Cristo in piet\u00e0\" (87x90 cm) fortunatamente rimase a Perugia: oggi \u00e8 nella Galleria nazionale dell'Umbria.\nSala del Collegio del Cambio.\nUn'altra sala importante con ingresso autonomo in Corso Vannucci, \u00e8 quella dell\"'Udienza del Collegio del Cambio\", affrescata dal 1498 al 1500 dal Perugino, con aiuti dell'allievo Raffaello (sue sono la \"Fortezza\" ed il volto di \"Salomone\"), ed arredata con un grande bancone ligneo (Domenico del Tasso, 1492-1493) e seggi lungo le pareti (Antonio da Mercatello, 1508). Completa la decorazione una statua di terracotta dall'attribuzione incerta (forse di Benedetto da Maiano) raffigurante la \"Giustizia\".\nIl soffitto della Sala del Collegio del Cambio \u00e8 stato definito, da Edith Wharton nel suo libro, \"The Decoration of Houses\", come uno dei tre soffitti perfetti al mondo: \u00abOf all forms of ceiling adornment painting is the most beautiful. Italy, which contains the three perfect ceilings of the world - those of Mantegna in the ducal palace of Mantua (see Plate XXV), of Perugino in the Sala del Cambio at Perugia and of Araldi in the Convent of St. Paul at Parma - is the best field for the study of this branch of art.\u00bb (Di tutte le forme di decorazione del soffitto, la pittura \u00e8 la pi\u00f9 bella. L'Italia, che contiene i tre soffitti perfetti al mondo - quelli del Mantegna nel palazzo ducale di Mantova (vedi Tavola XXV), del Perugino nella Sala del Cambio a Perugia e degli Araldi nel Convento di San Paolo a Parma - \u00e8 il miglior campo di studi per questa branca dell'arte.)\nSala del Collegio della Mercanzia.\nIl \"Collegio della Mercanzia\", situato nel secondo fondaco a destra del portale maggiore, \u00e8 rivestito interamente da una decorazione lignea tardogotica."}
{"id": "766472", "revid": "1442080", "url": "https://it.wikipedia.org/wiki?curid=766472", "title": "Terzina dantesca", "text": "La terzina dantesca, o terzina incatenata, o terza rima, \u00e8 la strofa usata da Dante nella \"Divina Commedia\".\nEssa \u00e8 costituita da tre versi endecasillabi, di cui il primo e il terzo rimano tra loro, mentre il secondo rima con il primo e il terzo della terzina successiva. Ogni canto del poema \u00e8 terminato da un ulteriore verso, che chiude la rima con il secondo verso della terzina che lo precede (dividendo per tre il numero dei versi di un canto si ottiene quindi sempre il resto di 1).\nCaratteristiche.\nLa rima incatenata \u00e8 detta cos\u00ec, perch\u00e9, tramite il secondo verso, ciascuna terzina si aggancia alla successiva come gli anelli di una catena. Questa struttura facilita la memorizzazione della sequenza di versi, inoltre impedisce che un copista possa aggiungere o cancellare terzine o singoli versi perch\u00e9 altrimenti si interromperebbe la sequenza. Questo tipo di rima si chiama anche terza rima in quanto tutti i versi rimano a tre a tre, tranne una coppia di versi all'inizio (il primo e il terzo della prima terzina) e una alla fine (il secondo dell'ultima terzina e il verso aggiunto finale), che rimano a due a due.\nLo schema metrico \u00e8 il seguente: ABA BCB CDC DED \u2026 UVU VZV Z.\nUn possibile antenato della terzina dantesca \u00e8 il sirventese (o serventese): una strofa di tre versi endecasillabi con la stessa rima seguiti da un quinario che introduce la rima della strofa successiva. Nella \"Vita Nova\" Dante include un componimento poetico dal titolo \"P\u00ecstola sotto forma di serventese\", che da molti \u00e8 considerato come anticipazione della strofa della \"Commedia\".\nAltre caratteristiche della terzina dantesca sono:\nCristo in rima.\nLa parola Cristo rima sempre e solo con se stessa: Dante vuole con questo significare che nessun'altra parola \u00e8 degna di essere accostata al nome di Cristo. Secondo Luigi Pietrobono, potrebbe essere una scelta dovuta al desiderio di espiare il peccato di aver usato il nome di Cristo in un sonetto comico, ma poich\u00e9 la terzina si trova nel Paradiso, quando l'espiazione dei peccati \u00e8 ormai compiuta, potrebbe trattarsi di erronea interpretazione."}
{"id": "766474", "revid": "671029", "url": "https://it.wikipedia.org/wiki?curid=766474", "title": "Torsone di Tolosa", "text": "Origine.\nNon si conoscono gli ascendenti. Si sa solo che era un Franco che molto probabilmente, partecip\u00f2, tra il 767 sd il 768, alla conquista dell'Aquitania da parte del re dei Franchi, Pipino il Breve.\nBiografia.\nDi Torsone si hanno scarse notizie. Nel 778 \u00e8 citato nell'elenco dei conti, come conte di Tolosa (\"et Tholosae Chorsonem\"), convocato da Carlomagno, per la nascita del figlio Ludovico.&lt;br&gt;Fu il primo conte di Tolosa, che, molto probabilmente, aveva ricevuto l'investitura da Carlo Magno.\nNel 781 fu nominato reggente, col titolo di duca del regno d'Aquitania, per conto del re, Ludovico il Pio (il futuro imperatore), di soli 3 anni.\nNel 788 Torsone duca tolosano (Chorso dux Tholosanus) fu catturato con l'inganno dal duca di Guascogna, Adelrico, che lo tenne suo prigioniero ed infine lo liber\u00f2. Per questa sua azione, Adelrico di Guascogna fu convocato dal re di Aquitania e futuro imperatore, Ludovico il Pio, che gli fu confisc\u00f2 il ducato e, senza possibilit\u00e0 di appello, lo esili\u00f2 dal regno di Aquitania.\nMolto probabilmente, durante la prigionia, tra il 789 ed il 790, fu sollevato dall'incarico, prima di reggente in Aquitania e poi anche alla guida e nel titolo, della contea di Tolosa. \nDella morte di Torsone non si ha alcuna notizia, quindi non se ne conosce l'anno esatto.\nDiscendenza.\nDi Torsone non si conosce alcuna discendenza."}
{"id": "766478", "revid": "161374", "url": "https://it.wikipedia.org/wiki?curid=766478", "title": "Conte di Tolosa", "text": ""}
{"id": "766483", "revid": "256896", "url": "https://it.wikipedia.org/wiki?curid=766483", "title": "Istituto Nazionale per l'Assicurazione contro gli infortuni sul lavoro", "text": ""}
{"id": "766496", "revid": "1748167", "url": "https://it.wikipedia.org/wiki?curid=766496", "title": "Capra nubiana (specie)", "text": "Lo stambecco della Nubia (Capra nubiana ), noto anche come stambecco della Siria, \u00e8 una capra selvatica, originaria della penisola arabica e dell'Africa nord-orientale. \u00c8 strettamente imparentato con lo stambecco delle Alpi (\"Capra ibex\"), tanto che a volte viene considerato una sua sottospecie.\nDescrizione.\nCon una lunghezza di 105\u2013125\u00a0cm, un'altezza al garrese di 65\u201375\u00a0cm e un peso di 25\u201370\u00a0kg, questo stambecco relativamente piccolo \u00e8 facilmente riconoscibile per le straordinarie corna inarcate all'indietro del maschio, lunghe, sottili e anellate lungo la curvatura esterna, che si intonano benissimo con il terreno roccioso e montuoso dell'ambiente circostante. Sebbene siano presenti in entrambi i sessi, sono molto pi\u00f9 grandi nei maschi (nei quali possono raggiungere i 120\u00a0cm) che nelle femmine (nelle quali misurano solamente 35\u00a0cm). Il mantello \u00e8 di colore marrone-sabbia chiaro, con il ventre bianco, mentre sulle zampe sono presenti dei caratteristici disegni bianchi e neri. Nei maschi \u00e8 presente una striscia scura che corre lungo il dorso e i maschi pi\u00f9 vecchi possiedono anche una lunga barba scura. Durante il periodo dell'estro di ottobre, il collo, il petto, i fianchi, la schiena e la parte superiore delle zampe dei maschi divengono di colore marrone scuro, quasi nero. La differenziazione tra specie e sottospecie negli stambecchi, che in passato venivano classificati tutti in un'unica specie, \"Capra ibex\", \u00e8 molto controversa e resta ancora irrisolta.\nDistribuzione e habitat.\nLo stambecco della Nubia vive nell'Africa nord-orientale e in alcune zone dell'Arabia, entro i confini di Etiopia, Sudan, Egitto, Israele nella zona del Cratere di Ramon, Giordania, Arabia Saudita, Yemen e Oman. In passato si incontrava anche in Libano e Siria.\nSpecie propria dei deserti rocciosi, vive su terreni montuosi impervi e aridi. In estate, si sposta verso le quote pi\u00f9 elevate dei monti per sfuggire al caldo, ritornando ad altitudini inferiori in inverno.\nBiologia.\nLo stambecco della Nubia vive in branchi composti da esemplari dello stesso sesso che possono comprendere fino a 20 capi, con i piccoli che rimangono all'interno del gruppo materno per i primi tre anni di vita. La riproduzione avviene verso la fine dei mesi estivi, specialmente in ottobre, quando i maschi pi\u00f9 forti combattono tra loro e competono per il diritto all'accoppiamento a colpi di corna. La gestazione dura circa cinque mesi e la maggior parte dei piccoli nasce in marzo. Di solito nasce un unico piccolo, ma talvolta si hanno anche parti gemellari e, pi\u00f9 raramente, trigemini. La maturit\u00e0 sessuale viene raggiunta verso i due-tre anni, trascorsi i quali i giovani abbandonano la propria mandria natale. Alcuni esemplari possono vivere fino a 17 anni.\nQuesta specie diurna \u00e8 attiva durante il giorno e riposa di notte. Il mantello, chiaro e splendente, riflette i raggi solari, consentendo cos\u00ec all'animale di rimanere attivo tutto il giorno, perfino durante i caldi pomeriggi estivi. Lo stambecco della Nubia \u00e8 estremamente agile e spesso scende a capofitto le ripide e impervie scarpate per andare a brucare erbe e foglie sul terreno sottostante, ritornando verso le pareti rocciose di notte. I principali predatori dello stambecco sono lupo del deserto, aquile e leopardo del deserto. Quando si sente minacciato, questo animale pu\u00f2 rizzarsi sulle robuste zampe posteriori per cercare di fronteggiare i predatori con le possenti corna.\nConservazione.\nLo stambecco della Nubia \u00e8 minacciato da vari fattori di rischio, la cui gravit\u00e0 varia a seconda dell'areale. La competizione con il bestiame domestico e i dromedari allo stato brado \u00e8 particolarmente intensa in Egitto e Arabia Saudita, mentre nell'Oman \u00e8 pi\u00f9 frequente la competizione con gli asini (\"Equus asinus\") allo stato brado. In Egitto influisce molto sulla popolazione degli stambecchi anche la disponibilit\u00e0 e la distribuzione delle pozze d'acqua, variabili di anno in anno. La scarsit\u00e0 delle risorse idriche e la competizione per esse \u00e8 un problema anche per le popolazioni stanziate in Israele, dove un'ulteriore minaccia \u00e8 causata dalla loro contaminazione con agenti chimici. La distruzione e il degrado dell'habitat costituiscono un altro fattore di rischio. In Israele i siti di abbeverata, pascolo e allevamento dei piccoli sono minacciati dal turismo, e in Arabia Saudita la costruzione di strade, l'invasione dei pascoli da parte del bestiame e l'avanzata degli insediamenti umani stanno radicalmente modificando l'ambiente naturale degli stambecchi dentro e attorno ai rifugi in cui sopravvivono. In gran parte dell'areale le piccole dimensioni e la frammentazione delle popolazioni rimaste di stambecco fanno preoccupare i conservazionisti, dal momento che le ridotte opportunit\u00e0 di dispersione potrebbero portare a una diminuzione della diversit\u00e0 genetica e delle probabilit\u00e0 di sopravvivenza. Anche la caccia costituisce un'ulteriore minaccia, in modo pi\u00f9 o meno grave, in molte regioni. Nello Yemen, gran parte della popolazione \u00e8 in possesso di armi automatiche e la caccia, probabilmente, \u00e8 il principale fattore di rischio per lo stambecco."}
{"id": "766497", "revid": "123364616", "url": "https://it.wikipedia.org/wiki?curid=766497", "title": "Giacomo Mancini (1972)", "text": "Il padre Pietro \u00e8 giornalista, la madre Lorenza era architetto. Laureato in Giurisprudenza ed avvocato, vive a Cosenza. Militante socialista, \u00e8 stato deputato nazionale, ha fatto parte dei Socialisti Democratici Italiani, successivamente ha aderito a Forza Italia, quindi al Popolo della Libert\u00e0 ed infine al PD.\nPolitica.\nLa famiglia, socialista, \u00e8 originaria di Malito, nella Valle del Savuto. Nel 1870 il capostipite Giacomo, appena ventenne, partecip\u00f2 alla breccia di porta Pia e alla presa di Roma. Pietro, il bisnonno, fu allievo di Antonio Labriola.\nIl nonno Giacomo fu deputato dalla prima alla decima legislatura, pi\u00f9 volte ministro nei governi di centrosinistra, segretario nazionale del PSI e sindaco di Cosenza. Dopo la scomparsa della madre, avvenuta quando aveva diciassette anni, vive con il nonno, che gli trasmette la passione per l'impegno politico e che segue fin da giovanissimo nell'attivit\u00e0 politica nei comuni calabresi.\nA 26 anni, nel 1999, \u00e8 eletto consigliere provinciale nel collegio del Savuto. Riprende la pubblicazione di \"La parola socialista\", primo foglio distribuito dopo la caduta del regime, fondato nel 1905 dal bisnonno Pietro.\nNel 2001 viene eletto deputato nelle liste dei Democratici di Sinistra, in rappresentanza del \"PSE-Lista Mancini\" che aveva stipulato in Calabria un accordo federativo. Nel 2002 \u00e8 eletto consigliere comunale di Cosenza e, dopo la scomparsa del nonno, assume la guida della Lista Mancini. Alla Camera dei deputati, \u00e8 stato prima membro della Commissione Giustizia e poi della Commissione Affari Costituzionali.\nNel 2005 il \"PSE-Lista Mancini\" entra a far parte dei Socialisti Democratici Italiani (SDI), di cui Mancini diventa responsabile nazionale per le organizzazioni sociali. Viene rieletto deputato nel 2006 per la Rosa nel Pugno, di cui \u00e8 stato capogruppo in Commissione Affari Esteri e nella Commissione bicamerale Antimafia. Sempre nello stesso 2006 si candida a sindaco di Cosenza, fuori dal centrosinistra, sostenuto dalla Rosa nel Pugno e da Rifondazione Comunista, ottenendo il 30% dei voti. \nSi ricandida alla Camera dei deputati nel 2008 per il Partito Socialista, lista che tuttavia non ottiene seggi.\nA seguito della sconfitta elettorale, assume un atteggiamento critico nei confronti del centrosinistra e del Partito Democratico e, nel novembre 2008, annuncia la sua adesione al processo costituente del Popolo della Libert\u00e0, la formazione di centrodestra guidata da Silvio Berlusconi.\nNel 2009 si candida per il PdL alle elezioni europee nella circoscrizione meridionale, riportando circa 60.000 preferenze, senza risultare tra gli eletti.\nNell'aprile 2010 viene nominato assessore regionale con delega al Bilancio, Programmazione e Fondi comunitari nella Giunta di centrodestra guidata dal presidente della Regione Calabria Giuseppe Scopelliti.\nNel febbraio 2018 ha aderito al PD.\nAlle comunali del 2021 a Cosenza con la lista \"Un Fiore per Cosenza\", che prender\u00e0 solo 37 preferenze, appoggia la candidatura del civico Civitelli (2,01% in tutto)."}
{"id": "766499", "revid": "1318658", "url": "https://it.wikipedia.org/wiki?curid=766499", "title": "Isole Snares", "text": "Le Isole Snares (conosciute anche col nome m\u0101ori \"Tini Heke\") sono un piccolo arcipelago che si trova circa 200 chilometri a sud dell'Isola del Sud, in Nuova Zelanda. Esse consistono dell'isola principale (North East Island) e delle pi\u00f9 piccole Broughton Island e Western Chain, estendendosi su di un'area totale di circa 3,5 chilometri quadrati.\nLe isole vennero cartografate per la prima volta nel 1791 da George Vancouver, che le battezz\u00f2 The Snares perch\u00e9 considerava un azzardo tentare di avvicinarsi alla costa (la parola \"snare\" in inglese significa \"trappola\"). I M\u0101ori conoscevano gi\u00e0 le isole e il loro nome per la maggiore era \"Te Taniwha\" (\"il mostro marino\").\nAl contrario di altre isole sub-antartiche, che vennero depredate nel corso del XIX secolo da pescatori e cacciatori di balene, le Isole Snares rimangono una delle poche zone ancora incontaminate della Nuova Zelanda. Anche per questa ragione, insieme alle Isole Auckland, Bounty, Campbell e Antipodi, le Isole Snares sono state inserite nel 1998 nell'elenco dei Patrimoni dell'umanit\u00e0 dell'UNESCO, col nome unitario di Isole sub-antartiche della Nuova Zelanda.\nSulle isole si trovano molte specie animali, alcune endemiche, come il pinguino delle Snares, il beccaccino delle Snares e il beccaccino della Nuova Zelanda, oltre a numerosi invertebrati, anch'essi endemici. North East Island possiede una sua vegetazione ed \u00e8 la principale area riproduttiva del mondo per la berta grigia, con oltre 3 milioni di individui presenti durante la stagione riproduttiva, fra novembre e aprile.\n10 chilometri a sud dell'arcipelago si trova un pericoloso gruppo di scogli, detto \"Seal Reef\". Sulle isole crescono copiose comunit\u00e0 di megaerbe.\nLe isole godono di uno status di alta protezione ambientale e l'attracco \u00e8 proibito se non si \u00e8 in possesso di un permesso per compiere ricerche scientifiche."}
{"id": "766500", "revid": "181699", "url": "https://it.wikipedia.org/wiki?curid=766500", "title": "Attore (diritto)", "text": "L'attore, nel diritto processuale, \u00e8 colui che agisce in sede giurisdizionale per far valere un proprio diritto.\nEtimologia.\nIl latino \"actor\" da cui proviene l'italiano attore, \u00e8 un derivato del verbo \"agere\", agire.\nCaratteristiche.\nDi norma a lui spetta l'onere della prova. A lui si oppone, nel processo, il convenuto. Qualora la sua azione venga ritenuta assolutamente priva di fondamento, pu\u00f2 in sentenza essere condannato per lite temeraria."}
{"id": "766501", "revid": "21880", "url": "https://it.wikipedia.org/wiki?curid=766501", "title": "Notoptera", "text": ""}
{"id": "766502", "revid": "121189540", "url": "https://it.wikipedia.org/wiki?curid=766502", "title": "ISO 9", "text": "La norma ISO 9 stabilisce un metodo per la traslitterazione in caratteri latini dei caratteri cirillici che costituiscono l'alfabeto delle lingue slave e di alcune lingue non slave.\nIl principale vantaggio di ISO 9 sugli altri sistemi di traslitterazione \u00e8 la scelta di avere (usando i segni diacritici) uno ed un solo carattere latino per ciascun carattere cirillico, e viceversa uno ed un solo carattere cirillico per ciascun carattere latino, il che permette di rappresentare univocamente il testo originale e di fare una traslitterazione inversa anche se la lingua originale non \u00e8 nota.\nLe versioni precedenti della norma, ISO/R 9:1954, ISO/R 9:1968, e ISO/R 9:1986 erano basate sulla traslitterazione scientifica utilizzata dai linguisti, ma si \u00e8 poi scelto di preferire una traslitterazione univoca rispetto alla rappresentazione fonetica.\nISO/R 9:1995.\nQuesta edizione elimina e rimpiazza l'edizione ISO/R 9:1986. La tabella sottostante mostra i caratteri per abcaso, altai, bielorusso, bulgaro, buriato, ciuvascio, caraciai-balcaro, macedone, moldavo, russo, ruteno, serbo, udmurto, ucraino, e tutte le lingue caucasiche che usano il P\u00e1lo\u010dka.\nEsempio.\nEcco un esempio di traslitterazione che utilizza questo sistema. Il testo in cirillico \u00e8 un estratto dall'Inno della Federazione Russa:\nISO/R 9:1968.\nQuesta \u00e8 una versione pi\u00f9 vecchia dello standard, con traslitterazioni differenti per le diverse lingue slave, per riflettere le loro differenze fonemiche. \u00c8 pi\u00f9 vicino al sistema originale di traslitterazione scientifica.\nPer comparazione la norma ISO 9:1995 \u00e8 indicata nell'ultima colonna.\nI due sub-standard di ISO/R 9:1968.\nISO/R 9:1968 definisce due sub-standard:\nAdozioni nazionali.\nIl testo di ISO 9 tradotto letteralmente \u00e8 adottato come norma interstatale nelle nazioni sotto elencate (la designazione nazionale \u00e8 mostrata tra parentesi)."}
{"id": "766521", "revid": "92723", "url": "https://it.wikipedia.org/wiki?curid=766521", "title": "Risultati sportivi della Lancia Aprilia", "text": "Come si pu\u00f2 evincere dalle tabelle sotto riportate, molte Lancia Aprilia hanno gareggiato anche nella categoria Sport: per lo pi\u00f9 si trattava di versioni carrozzate spyder o coup\u00e9 con particolari elaborazioni meccaniche, ma non sono stati rari i casi in cui normali berline sono state iscritte nella categoria Sport perch\u00e9 non rientranti tra le vetture della categoria Turismo a causa di troppo spinte modifiche al motore.\nDa notare che a partire dal 1952 l'Aprilia, per problemi di scaduta omologazione, \u00e8 spesso costretta ad emigrare nelle categorie superiori (Gran Turismo e Sport)\nQui sotto la lista dei i risultati pi\u00f9 significativi colti da tutte le Aprilia (berline di serie, barchette, versione speciali) nelle diverse categorie (Turismo, Gran Turismo, Sport, ecc.).\nDa rimarcare il fatto che versioni speciali artigianali - in qualche modo e misura derivate da basi meccaniche Lancia Aprilia - scendono in gara per ancora circa un decennio dopo il termine della produzione di serie, cio\u00e8 fino alla fine degli anni'50.\nL'albo dei risultati \u00e8 suddiviso in due parti: le gare \"importanti\" (di risonanza internazionale e/o su lunga distanza) e le altre inserite in voce a parte\nDa notare che le tabelle non comprendono le gare di pura regolarit\u00e0, le gimkane e tutte le prove in cui non sia previsto - neppure parzialmente - il fattore velocit\u00e0.\nLe grandi corse.\nNell'elenco-gare riportato sotto \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc) e per ciascuna classe di cilindrata il migliore risultato conseguito tra coloro che disponevano di vetture Aprilia: molto spesso, altre vetture del medesimo modello si sono piazzate alle spalle di quella meglio classificata.\nNota: la abbreviazione \"N.D.\" significa che il dato \"Non \u00e8 Disponibile\"\nDal 1937 al 1940.\nNell'elenco-gare riportato sotto \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc) e per ciascuna classe di cilindrata il migliore risultato conseguito tra coloro che disponevano di vetture Aprilia (o derivate): molto spesso, altre vetture del medesimo modello si sono piazzate alle spalle di quella meglio classificata."}
{"id": "766526", "revid": "1573940", "url": "https://it.wikipedia.org/wiki?curid=766526", "title": "Zoraptera", "text": "Gli Zoratteri (Zoraptera ) sono un ordine di insetti pterigoti.\nMorfologia.\nGli Zoratteri sono insetti alati, di piccole dimensioni (circa 2 mm).\nPresentano dimorfismo anfipecilico, potendosi avere in entrambi i sessi in due diverse forme:\n-una alata, ben pigmentata, con occhi composti ed ocelli; cranio grande, subprognato, tergi del pterotorace suddivisi in tergiti,\n-l'altra attera, poco pigmentata, priva di occhi composti ed ocelli, con solco epicraniale ad Y, tergi del pterotorace indivisi (ed \u00e8 questa la forma pi\u00f9 comune).\nAntenne moniliformi con 9 articoli. Apparato boccale masticatore con mandibole robuste e distalmente ed adoralmente denticolate; la galea termina con un ciuffo di setole, la lacinia \u00e8 bidentata, il palpo 5 articolato. Corpo allungato e depresso, collo con scleriti cervicali; protorace grande, zampe posteriori con femore ingrossato, tarsi 2 articolati, pretarsi con 2 unghie. Addome sessile di 10 uriti subomonomi; cerci voluminosi, uniarticolati e con tricobotri.\nNelle forme alate le ali membranacee e dissimili (anteriori pi\u00f9 grandi delle posteriori, con venulazione ridotta, caduche (si rompono prossimalmente alla base delle venature) come negli Isotteri.\nAnatomia.\nSistema nervoso con apparato centrale concentrato in 3 gangli toracici e 2 addominali. Apparato digerente con lungo stomodeo dilatato caudalmente in una ingluvie che giunge fino al livello del quinto urite; mesenteron ovoidale disposto obliquamente; proctodeo con una breve ansa e 6 papille rettali (in \"Zorotypus hubbardi\" ); 16 tubi malpighiani. Apparato tracheale olopneustico. Apparato riproduttore con ovari di 4-6 ovarioli panoistici ciascuno.\nBiologia.\nInsetti paurometabolici o pseudoametabolici, ovipari, anfigonci. La neanide fuoriesce dall'uovo incidendo il corion con un rompiguscio cefalico della cuticola embrionale, che viene rigettata dopo lo sgusciamento.\nVivono nel terreno, sotto tronchi fradici, nel legno in decomposizione, nell'humus, nelle gallerie delle t\u00e9rmiti e, sebbene vivano gregariamente, non presentano veri e propri comportamenti sociali. Sono fondamentalmente micetofagi e solo occasionalmente zoofagi.\nDistribuzione.\nDistribuiti in Asia meridionale, Africa occidentale, parte settentrionale dell'America meridionale ed Oceania; sono assenti nella regione paleartica.\nTassonomia.\nL'ordine degli Zoratteri fu scoperto ed istituito da Filippo Silvestri nel 1913 e comprende una sola famiglia, Zorotypidae, con un unico genere, \"Zorotypus\", includente 17 specie."}
{"id": "766528", "revid": "5585", "url": "https://it.wikipedia.org/wiki?curid=766528", "title": "Gran Premio d'Italia di Formula 1", "text": ""}
{"id": "766529", "revid": "110157", "url": "https://it.wikipedia.org/wiki?curid=766529", "title": "Escape from the Studio '06", "text": "Escape from the Studio '06 \u00e8 stato il tour estivo dei Metallica in Europa e Asia nel 2006. Chiamato cos\u00ec perch\u00e9 la band stava lavorando per il nuovo album, \"Death Magnetic\", ed \u00e8 quindi una sorta di \"Fuga dallo studio\".\nPrima dell'inizio dei concerti, il batterista e cofondatore della band Lars Ulrich annunci\u00f2 che durante il tour avrebbero suonato alcuni brani inediti provenienti direttamente dalle composizioni del nuovo album, come fecero per il tour omonimo del 1995, l'Escape from the Studio '95. In quest'ultimo infatti vennero proposte \"2 X 4\" dell'album \"Load\" e \"Devil's Dance\" dall'album \"ReLoad\". I Metallica, come promesso, esordirono con una nuova canzone, priva di titolo, chiamata dal frontman James Hetfield \"The New Song\", della durata di circa 8 minuti. Notando la ripetizione della frase \"Death is not the end\" \u00e8 opinione comune che sia questo il titolo approssimativo per la canzone. Il testo parla inoltre della reincarnazione, interpretata come la \"rinascita\" di James Hetfield dopo la riabilitazione dall'alcol, avvenuta nel 2001.\nDurante il concerto del 12 agosto a Tokyo, la band propose un'altra nuova canzone, chiamata \"The Other New Song\" (decisamente pi\u00f9 corta della precedente, dura circa 3 minuti). La reazione dei fan \u00e8 stata molto contrastante, notando diverse similitudini con il gruppo hardcore punk Misfits e con alcuni primi lavori dei Metallica. Oltre al nuovo materiale proposto nel tour, i Metallica hanno suonato inoltre l'album \"Master of Puppets\" per intero, festeggiando il ventennale dall'uscita del disco. In particolare, la strumentale \"Orion\", proposta molto raramente dal vivo, \u00e8 stata dedicata interamente al bassista storico Cliff Burton, scomparso il 27 settembre 1986.\nConclusosi il tour, i Metallica sono rientrati a San Francisco nel loro studio di registrazione insieme al produttore Rick Rubin per continuare nel lavoro di composizione di \"Death Magnetic\", uscito nel 2008.\nLogo del tour.\nNell'ultimo di questi tour i Metallica hanno mostrato una caratteristica scritta come logo del tour. Essa era formata da:"}
{"id": "766530", "revid": "5585", "url": "https://it.wikipedia.org/wiki?curid=766530", "title": "Gran Premio del Belgio di Formula 1", "text": ""}
{"id": "766532", "revid": "6306109", "url": "https://it.wikipedia.org/wiki?curid=766532", "title": "GeexBox", "text": ""}
{"id": "766535", "revid": "6306166", "url": "https://it.wikipedia.org/wiki?curid=766535", "title": "Abe's odyssey", "text": ""}
{"id": "766541", "revid": "6923", "url": "https://it.wikipedia.org/wiki?curid=766541", "title": "BurgerTime", "text": "BurgerTime (\u30d0\u30fc\u30ac\u30fc\u30bf\u30a4\u30e0), a volte scritto Burger Time, \u00e8 un videogioco arcade a piattaforme giapponese del 1982, creato dalla Data East Corporation per il DECO Cassette System e convertito per numerose piattaforme casalinghe. Il videogioco pone il giocatore nei panni dello chef \"Peter Pepper\", il quale deve far precipitare su dei vassoi, camminandovi sopra, gli strati che compongono vari hamburger, evitando nel contempo i personaggi che gli danno la caccia all'interno del labirinto.\n\"BurgerTime\" ebbe molto successo nelle sale giochi, nonostante la sua elevata difficolt\u00e0.\nIn Giappone il gioco fu dapprima intitolato \"Hamburger\", ma fu poi rinominato \"BurgerTime\" prima di essere introdotto negli USA.\nIn USA ed Europa la Data East autorizz\u00f2 la Bally Midway alla distribuzione di \"Burgertime\" in versione non basata sul DECO, ma sostanzialmente identica. Le due versioni del gioco possono essere distinte dal nome del produttore nei titoli di presentazione sullo schermo.\nModalit\u00e0 di gioco.\nLo scenario \u00e8 a piattaforme, composto da scale a pioli e ripiani su cui giacciono degli enormi strati di hamburger (pane, carne tritata, pomodori, lattuga e formaggio). Gli strati sono sistemati verticalmente, cosicch\u00e9 possano cadere direttamente l'uno sull'altro.\nLo scopo del giocatore \u00e8 di ultimare gli hamburger tramite il controllo dello chef, che dovr\u00e0 camminare al di sopra dei predetti strati. Quando il giocatore ha calpestato l'intero strato, questi precipita al piano sottostante. Se quest'ultimo \u00e8 occupato da un altro strato, questi a sua volta cade al livello inferiore. Quando tutti gli strati degli hamburger saranno giunti nel vassoio posto al di sotto, l'hamburger \u00e8 completo. Allorch\u00e9 tutti gli hamburger sono ultimati, si supera il livello.\nMentre compone gli hamburger, il giocatore deve eludere i nemici, ossia del cibo animato dotato di gambe, che possono essere di tre tipi: Mr. Hot Dog (i pi\u00f9 comuni e meno pericolosi), Mr. Pickle (dall'inglese: \"sottaceto\") e Mr. Egg (dall'inglese: \"uovo\"). Gli avversari possono essere temporaneamente eliminati rimanendo schiacciati dalla caduta dei diversi strati; essi si rigenereranno ai bordi dello schermo in pochi secondi. Il giocatore pu\u00f2 anche attirare i nemici su di uno strato semicalpestato e quindi finirlo, facendolo precipitare; il peso dei nemici far\u00e0 cadere lo strato di qualche piano e i nemici rimarranno tramortiti per alcuni secondi.\nIl giocatore dispone di una scorta limitata di pepe nero, che pu\u00f2 essere spruzzato a breve distanza sui nemici per stordirli e renderli inoffensivi per pochi istanti. Dosi aggiuntive di pepe possono essere ottenute raccogliendo dei cibi bonus (caff\u00e8, gelato, patatine fritte), che appaiono al centro del labirinto ogniqualvolta un certo numero di strati \u00e8 precipitato.\nOgni livello diventa sempre pi\u00f9 difficile, con nemici sempre pi\u00f9 numerosi e veloci e labirinti pi\u00f9 impegnativi (nella versione arcade ce ne sono 6 diversi), in cui lo chef pu\u00f2 rimanere facilmente intrappolato in un angolo e ha maggiori difficolt\u00e0 a raggiungere gli strati degli hamburger.\nAccoglienza.\nIn Giappone, \"Game Machine\" ha indicato \"Hamburger\" come l'undicesimo videogioco arcade con il maggior incasso del 1982. Game Machine ha successivamente elencato \"BurgerTime\" nel numero del 15 giugno 1983 come il ventitreesimo gioco arcade da tavolo di maggior successo del mese.\nDopo il suo debutto nordamericano allo spettacolo Amusement &amp; Music Operators Association (AMOA) nel novembre 1982, \u00e8 stato recensito dalla rivista \"Video Games\", che lo ha elencato come il quarto miglior gioco dello show, dicendo che era il \"gioco pi\u00f9 sciocco e stupido di sempre, ed \u00e8 per questo che non potevi togliere la gente dai giochi \"Burger Time\" neanche con un piede di porco!\" La recensione ha elogiato la musica, i labirinti impegnativi e i personaggi comici.\n\"Computer and Video Games\" ha dato una recensione positiva all'arcade, confrontando la struttura dei livelli con \"Donkey Kong\" (1981), affermando che BurgerTime ha \"un fascino tutto suo\" e lodandone i controlli. La rivista \"Computer Games\" ha dato alle versioni ColecoVision e Coleco Adam una recensione positiva, affermando che \"il sapore fantastico\" del gioco arcade rimane ma \"il campo di gioco \u00e8 stato notevolmente ridotto\". \"Zzap!\" lo ricord\u00f2 come il gioco che ha divertito un'intera generazione in occasione dell'uscita per Game Boy; anche quest'ultima fu molto apprezzata, nonostante la semplicit\u00e0, soprattutto dal punto di vista della giocabilit\u00e0.\n\"BurgerTime\" ha ricevuto un certificato di merito nella categoria \"Videogioco dell'anno 1984 (meno di 16K ROM)\" alla quinta edizione degli Arkie Awards.\nEredit\u00e0.\nIl successo di \"Burgertime\" consent\u00ec la conversione dello stesso per diversi home computer e console: Apple II, Atari 2600, ColecoVision, Commodore 64, PC booter, Intellivision, Mattel Aquarius, MSX, NES e TI-99/4A.\nLe versioni ColecoVision e Intellivision in particolare sono ricordate come fedeli e ottime conversioni, e uno dei giochi pi\u00f9 venduti per Intellivision.\nL'ufficialit\u00e0 della versione Commodore 64, prodotta dalla Interceptor Micros, \u00e8 dubbia, e sembra probabile che sia un'imitazione non autorizzata.\nMolti furono i cloni non dichiarati per home computer, come \"Mr. Wimpy\" e \"Barmy Burgers\".\nNel 1991 una versione del gioco \u00e8 stata realizzata anche per il Nintendo Game Boy, con il titolo \"Burger Time Deluxe\"; questa versione aggiunge la possibilit\u00e0 di sfidare un avversario collegando due console.\nIl gioco \u00e8 incluso all'interno di una raccolta di giochi della Midway (\"Arcade's Greatest Hits: The Midway Collection 2\") per la PlayStation\nIl primo seguito di \"Burgertime\", \"Pizzatime\", era in fase di sviluppo come arcade e per Intellivision, ma non fu mai realizzato. Il seguito per Intellivision fu \"Diner\" (1987).\n\"Burgertime\" ha avuto due sequel in ambito arcade: \"Peter Pepper's Ice Cream Factory\" (1984) e \"Super BurgerTime\" (1990), non paragonabili per successo. \"Super BurgerTime\" consente a due giocatori di giocare contemporaneamente ed \u00e8 molto simile a \"Burgertime\", sebbene con particolari diversi e una grafica migliore.\nUn remake del gioco \u00e8 stato realizzato nel 2000 per il Game Boy Color, usando i personaggi de \"I Flintstones\" (\"Burgertime in Bedrock\").\nNel 2011 \u00e8 uscito \"BurgerTime World Tour\", un seguito tridimensionale per PS3, Wii e Xbox 360."}
{"id": "766546", "revid": "22356", "url": "https://it.wikipedia.org/wiki?curid=766546", "title": "Entelodontida", "text": ""}
{"id": "766550", "revid": "120119490", "url": "https://it.wikipedia.org/wiki?curid=766550", "title": "Antonio Forcellino", "text": "Si occupa soprattutto di arte rinascimentale e ha lavorato al restauro di opere quali il Mos\u00e8 di Michelangelo, l'Arco di Traiano di Benevento e le facciate del Duomo di Siena e del Duomo di Orvieto. A Forcellino si deve la scoperta dell'autografia di Michelangelo della statua di papa Giulio II. \u00c8 sposato e ha due figli."}
{"id": "766553", "revid": "1186766", "url": "https://it.wikipedia.org/wiki?curid=766553", "title": "Mac OS Roman", "text": "Mac OS Roman \u00e8 un sistema di codifica di caratteri usata principalmente da Mac OS per rappresentare il testo.\nEsso codifica 256 caratteri di cui i primi 128 sono identici a quelli della codifica ASCII, mentre i successivi definiscono simboli matematici, segni diacritici e segni di interpunzione supplementari. Questo sistema \u00e8 adatto alla rappresentazione dei linguaggi occidentali. L'insieme di caratteri originale del Macintosh usato nel System 1 \u00e8 un sottoinsieme di Mac OS Roman.\nLa Internet Assigned Numbers Authority identifica questa codifica usando la stringa \"macintosh\". Il MIME Content-Type per questa codifica \u00e8 perci\u00f2 \"text/plain; charset=macintosh\". \nLa tabella seguente mostra come i caratteri sono codificati in Mac OS Roman. Ad ogni carattere \u00e8 associato un numero da 0 a 255. La tabella mostra i numeri in esadecimale con la cifra meno significativa sulle colonne e quella pi\u00f9 significativa sulle righe."}
{"id": "766557", "revid": "933835", "url": "https://it.wikipedia.org/wiki?curid=766557", "title": "Fussballclub Aarau 1902", "text": "Il Fussballclub Aarau 1902 \u00e8 una societ\u00e0 calcistica svizzera con sede nell'omonima citt\u00e0 di Aarau. La sua fondazione risale al 26 maggio 1902.\nMilita nella Challenge League, la seconda serie del campionato svizzero.\nStoria.\nLa squadra \u00e8 stata fondata il 26 maggio 1902 e vinse due campionati nazionali prima della Grande Guerra, nel 1911-1912 e nel 1913-1914.\nFra le due guerre arriv\u00f2 in finale della Coppa Svizzera (1929-1930), ma venne sconfitta.\nTorn\u00f2 ad alti livelli solo negli anni ottanta, con la vittoria nella Coppa di Lega nel 1981-1982 e nella coppa nazionale del 1984-1985. Il terzo titolo arriv\u00f2 a quasi 80 anni di distanza dal primo, nella stagione 1992-1993.\nNel 2008 il Consiglio comunale di Aarau ha votato il finanziamento per la costruzione di un nuovo stadio capace di rispondere alle esigenze della Swiss Football League.\nColori e simboli.\nI colori sociali sono il nero, il bianco e il rosso. La divisa della squadra prevede una maglia bianca, calzoncini neri e calzettoni bianchi.\nStadio.\nIl club gioca le partite casalinghe nello Stadion Br\u00fcgglifeld. Costruito nel 1924, ha una capienza di spettatori ( seduti e in piedi). Le dimensioni sono 100,2 m per 66,2 m.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "766559", "revid": "117030883", "url": "https://it.wikipedia.org/wiki?curid=766559", "title": "S\u00f6lvesborg (comune)", "text": "S\u00f6lvesborg \u00e8 un comune svedese di 16.821 abitanti, situato nella contea di Blekinge. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "766569", "revid": "15431", "url": "https://it.wikipedia.org/wiki?curid=766569", "title": "Bacino della Ruhr", "text": ""}
{"id": "766570", "revid": "110157", "url": "https://it.wikipedia.org/wiki?curid=766570", "title": "Olofstr\u00f6m (comune)", "text": "Olofstr\u00f6m \u00e8 un comune svedese di 13.026 abitanti, situato nella contea di Blekinge. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "766571", "revid": "1782831", "url": "https://it.wikipedia.org/wiki?curid=766571", "title": "Fussballclub Schaffhausen", "text": "Il Fussballclub Schaffhausen (abbreviato FC Schaffhausen, comunemente noto in italiano come FC Sciaffusa o anche solo Sciaffusa) \u00e8 una societ\u00e0 calcistica svizzera con sede nella citt\u00e0 di Sciaffusa. Milita nella Challenge League, seconda serie del campionato svizzero di calcio.\nFondata con il nome di \"FC Victoria\" il 1\u00ba luglio 1896, nel 1902 si fonde con il \"FC Young-Boys Schaffhausen\" ed assume il nome corrente, poi abbandonato due anni pi\u00f9 tardi a seguito di un'ulteriore fusione con il \"Grasl\u00e4ufer Schaffhausen\", che muta la denominazione sociale in \"Vereinigte Fussball-Klubs von Schaffhausen\". Dopo essere stata ulteriormente ridenominata \"FC Schaffhausen-Sparta\" nel 1915, dal 1936 la societ\u00e0 ha riacquisito stabilmente il nome \"FC Schaffhausen\".\n\u00c8 il club calcistico pi\u00f9 prestigioso e titolato del proprio cantone ed uno dei pi\u00f9 longevi di tutta la Svizzera.\nStoria.\nLa squadra ha disputato in totale sette campionati di massima divisione nazionale, conseguendo quale miglior risultato l'ottavo posto nella stagione 2005-2006. L'ultima stagione di militanza \u00e8 stata la 2006-2007, chiusa al decimo e ultimo posto.\nStoricamente la categoria maggiormente frequentata dal club \u00e8 la seconda serie, cui al 2018 ha partecipato per 55 volte, vincendola nelle stagioni 1962-63 e 2003-04. Nel palmar\u00e8s rientrano inoltre quattro vittorie del campionato di terza serie.\nIn Coppa Svizzera il miglior risultato (conseguito per due volte) \u00e8 costituito dal raggiungimento della finale, senza per\u00f2 mai arrivare a vincerla.\nStadio.\nDal 1950 al 2016 la prima squadra del FCS ha disputato le partite casalinghe allo Stadion Breite, impianto di propriet\u00e0 municipale, capace di ospitare fino a 7.300 spettatori (dei quali 1.290 seduti e 6.010 in piedi), con un terreno di gioco in erba naturale misurante 104 m per 69 m.\nA seguito della dismissione di detto impianto (la cui capienza era ormai ridotta a poco pi\u00f9 di 4.200 posti e la cui obsolescenza non ne permetteva pi\u00f9 l'omologazione ai fini delle massime competizioni calcistiche elvetiche), lo Sciaffusa si \u00e8 trasferito nel nuovo LIPO Park, inaugurato ufficialmente nel girone di ritorno del campionato di Challenge League 2016-2017. La nuova struttura \u00e8 capace di 8.100 posti a sedere integralmente coperti e numerati e dispone di un terreno in erba sintetica di ultima generazione; l'edificio comprende inoltre spazi destinati ad esercizi commerciali ed uffici amministrativi. La costruzione (costata circa 50 milioni di franchi svizzeri) \u00e8 stata curata dalla Fontana Invest, societ\u00e0 del presidente del club Aniello Fontana, che ne detiene anche la propriet\u00e0, mentre il nome \u00e8 stato concesso ad uno sponsor."}
{"id": "766572", "revid": "15431", "url": "https://it.wikipedia.org/wiki?curid=766572", "title": "Valle della Ruhr", "text": ""}
{"id": "766573", "revid": "26601", "url": "https://it.wikipedia.org/wiki?curid=766573", "title": "Schaffahausen", "text": ""}
{"id": "766576", "revid": "121237435", "url": "https://it.wikipedia.org/wiki?curid=766576", "title": "Struma (fiume)", "text": "Lo Struma (, \"Struma\"; ; , traducibile come \"acqua nera\") \u00e8 lo Strimone degli antichi, un fiume della regione bulgara chiamata Macedonia, che scorre in Bulgaria ed in Grecia.\nEtimologia.\nIl suo nome storico era \u03a3\u03c4\u03c1\u03c5\u03bc\u03ce\u03bd, \"Strym\u014dn\".\nStoria.\nNel Medioevo, quando la regione era sotto il controllo dell'Impero Bizantino, lo Strimone era uno dei temi in cui erano suddivisi i territori imperiali e comprendeva l'attuale regione greca di Macedonia Orientale e Tracia. Era il venticinquesimo tema, in ordine di importanza, nell'Impero. Lo strategos (capo militare-governatore) della regione non aveva uno stipendio da parte dell'Impero, ma riscuoteva le tasse dai contadini-soldati, da cui tratteneva una sorta di stipendio commisurato ai suoi compiti. Questa regione forniva all'esercito imperiale molti arcieri e picchieri.\nGeografia.\nLa sua sorgente si trova in Bulgaria, ai piedi del massiccio montuoso della Vito\u0161a; il fiume scorre inizialmente verso ovest, quindi, diretto a sud, entra nel territorio greco presso il villaggio di Kula e sfocia infine nel Mar Egeo nei pressi dell'antica citt\u00e0 di Anfipoli, nella prefettura di Serres.\nIl suo bacino di raccolta misura circa . La lunghezza del fiume \u00e8 di 415\u00a0km (dei quali 290 scorrono in Bulgaria).\nOnorificenze.\nAl fiume \u00e8 intitolato il ghiacciaio di Struma, sull'isola Livingston, nelle isole Shetland Meridionali (Antartide)."}
{"id": "766577", "revid": "110157", "url": "https://it.wikipedia.org/wiki?curid=766577", "title": "Ronneby", "text": "Ronneby \u00e8 una cittadina della Svezia meridionale, capoluogo del comune omonimo, nella contea di Blekinge; nel 2005 aveva una popolazione di 11.767 abitanti, su un'area di 7,66 km\u00b2."}
{"id": "766579", "revid": "15431", "url": "https://it.wikipedia.org/wiki?curid=766579", "title": "Zona della Ruhr", "text": ""}
{"id": "766583", "revid": "108970845", "url": "https://it.wikipedia.org/wiki?curid=766583", "title": "Karlshamn", "text": "Karlshamn \u00e8 una cittadina della Svezia meridionale, capoluogo del comune omonimo, nella contea di Blekinge; nel 2005 aveva una popolazione di 18.768 abitanti, su un'area di 13,44 km\u00b2.\nCi \u00e8 nato il calciatore Jon Bj\u00f6rklund."}
{"id": "766594", "revid": "1543377", "url": "https://it.wikipedia.org/wiki?curid=766594", "title": "La Fenice Volley Isernia", "text": "La Fenice Volley Isernia \u00e8 un'ex societ\u00e0 pallavolistica maschile di Isernia; durante i suoi trascorsi in serie A2 \u00e8 stata una delle maggiori espressioni sportive della regione Molise.\nStoria della societ\u00e0.\nFondata nel 1972 per iniziativa dei Vigili del Fuoco, l'Isernia Volley milit\u00f2 per un trentennio nei campionati regionali, prima di esordire in Serie B1 nel 2000 e di conquistare la promozione in Serie A2 nel 2004.\nLa stagione dell'esordio tra i professionisti (2004-05) si chiuse con la retrocessione della squadra molisana, ma la rinuncia dello Schio port\u00f2 al reintegro dei pentri.\nNel 2007 cambiamenti all'interno dei quadri dirigenziali della societ\u00e0 portarono all'attuale denominazione, e da allora la squadra ha guadagnato in competitivit\u00e0. Con sponsor Olio Pignatelli, disput\u00f2 per la prima volta i play-off per la promozione in A1 nel 2007-08; nella stessa stagione organizz\u00f2 la final four di Coppa Italia A2.\nNel 2008-09 ottenne nuovamente la qualificazione alla post-season col 6\u00ba posto. L'anno dopo invece fin\u00ec 11\u00b0, fuori dai play-off ma salva senza passare dai play-out.\nNel 2012, dopo essersi salvata, chiude i battenti per la mancanza di sostegno pi\u00f9 volte denunciata dal patron Mimmo Cicchetti.\nDue anni dopo, grazie all'interesse di alcuni imprenditori, e al sostegno dell'Unilever, riparte dalla B2 con il nome Svelto Isernia."}
{"id": "766595", "revid": "15431", "url": "https://it.wikipedia.org/wiki?curid=766595", "title": "Area della Ruhr", "text": ""}
{"id": "766597", "revid": "767487", "url": "https://it.wikipedia.org/wiki?curid=766597", "title": "S\u00f6lvesborg", "text": "S\u00f6lvesborg \u00e8 una cittadina della Svezia meridionale, capoluogo del comune omonimo, nella contea di Blekinge; nel 2005 aveva una popolazione di abitanti, su un'area di 5,71 km\u00b2."}
{"id": "766599", "revid": "648716", "url": "https://it.wikipedia.org/wiki?curid=766599", "title": "Visual FoxPro", "text": "Visual FoxPro (VFP) \u00e8 un linguaggio di programmazione che integra la programmazione di tipo procedurale e quella orientata agli oggetti. \u00c8 pubblicato da Microsoft per Windows.\nStoria.\nIl linguaggio deriva da FoxPro che \u00e8 stato sviluppato da Fox Technologies agli inizi del 1984.\nL'ultima versione di FoxPro (2.6) era compatibile con i sistemi operativi Mac OS, DOS, Windows e Unix.\nNel 1992 Fox Technologies \u00e8 stata acquisita da Microsoft. Da allora il nome del linguaggio \u00e8 diventato Visual FoxPro.\nLa prima versione di Visual FoxPro (3.0), supportava i sistemi operativi Mac e Windows. La versione attuale supporta solo i sistemi operativi Windows\nL'ultima versione pubblicata da Microsoft \u00e8 Visual FoxPro 9.0 del 2004.\nNel marzo 2007 Microsoft ha annunciato la decisione di interrompere lo sviluppo di Visual FoxPro consentendo alla comunit\u00e0 di portarne avanti lo sviluppo successivo.\nMicrosoft ha comunque fornito il supporto tecnico standard sino al 2010 e il supporto esteso sino al 2015.\nEsempi di codice.\nIl linguaggio FoxPro contiene comandi simili ad altri linguaggi di programmazione quali il Basic.\nAlcuni esempi di comandi base:\nFOR i = 1 to 10\n x = x + 6.5\nNEXT &amp;&amp; Al posto di \"NEXT\" si pu\u00f2 usare anche \"ENDFOR\"\nIF i = 25\n i = i + 1\nELSE\n i = i + 3\nENDIF\nx = 1\nDO WHILE x &lt; 50\n x = x + 1\nENDDO\nx = 1\nDO WHILE .T.\n x = x + 1\n IF x &lt; 50\n LOOP\n ELSE\n EXIT\n ENDIF\nENDDO\nnMonth = MONTH(DATE())\nDO CASE\n CASE nMonth &lt;= 3\n MESSAGEBOX(\"Q1\")\n CASE nMonth &lt;= 6\n MESSAGEBOX(\"Q2\")\n CASE nMonth &lt;= 9\n MESSAGEBOX(\"Q3\")\n OTHERWISE\n MESSAGEBOX(\"Q4\")\nENDCASE\nFOR EACH oControl IN THISFORM.Controls\n MESSAGEBOX(oControl.Name)\nENDFOR\nf = Factorial(10)\nFUNCTION Factorial(n)\nLOCAL i, r\n r = 1\n FOR i = n TO 1 STEP -1\n r = r * i\n NEXT &amp;&amp; Anche qui si pu\u00f2 usare \"ENDFOR\" al posto di \"NEXT\"\n RETURN r\nENDFUNC\nEsempi Hello World:\n * Stampa alla locazione corrente\n ? \"Hello World\"\n * Stampa in una specifica locazione\n @ 1,1 SAY \"Hello World\"\n * Stampa in una finestra differente\n WAIT WINDOW \"Hello World\"\n * Stampa in un dialog box standard, cancellato all'OK\n MESSAGEBOX(\"Hello World\")\nOggetti.\nloForm = CREATEOBJECT(\"HiForm\")\nloForm.Show(1)\nDEFINE CLASS HiForm AS Form\n AutoCenter = .T.\n Caption = \"Hello, World\"\n ADD OBJECT lblHi as Label ;\n WITH Caption = \"Hello, World!\"\nENDDEFINE\nloMine = CREATEOBJECT(\"MyClass\")\n? loMine.cProp1 &amp;&amp; Questo funziona (la doppia e commerciale indica un commento fino a fine riga)\n? loMine.cProp2 &amp;&amp; Errore: la propriet\u00e0 CPROP2 \u00e8 nascosta esternamente.\n? loMine.MyMethod1() &amp;&amp; Questo funziona\n? loMine.MyMethod2() &amp;&amp; Errore: la propriet\u00e0 MYMETHOD2 \u00e8 nascosta esternamente.\nDEFINE CLASS MyClass AS Custom\n cProp1 = \"My Property\" &amp;&amp; Questa \u00e8 una propriet\u00e0 pubblica\n HIDDEN cProp2 &amp;&amp; Questa \u00e8 una propriet\u00e0 privata (nascosta)\n dProp3 = {} &amp;&amp; Un'altra propriet\u00e0 pubblica\n PROCEDURE Init() &amp;&amp; Costruttore della classe\n This.cProp2 = \"This is a hidden property.\"\n PROCEDURE dProp3_Access &amp;&amp; Il Getter \u00e8 identificato dal tag \"_Access\" nel nome\n RETURN DATE()\n PROCEDURE dProp3_Assign(vNewVal) &amp;&amp; Il Setter \u00e8 identificato da tag \"_Assign\" nel nome\n IF VARTYPE(vNewVal) = \"D\"\n THIS.dProp3 = vNewVal\n ENDIF\n PROCEDURE MyMethod1()\n * Metodo pubblico che chiama un metodo nascosto che restituisce\n * il valore di una propriet\u00e0 nascosta.\n RETURN This.MyMethod2()\n HIDDEN PROCEDURE MyMethod2() &amp;&amp; Questo \u00e8 un metodo privato (nascosto)\n RETURN This.cProp2\nENDDEFINE\nGestione dei Dati.\nIl linguaggio offre un nutrito gruppo di comandi dedicati alla manipolazione di un database.\nL'indice dei comandi in VFP9 accessibile dal men\u00f9 \"Aiuto\" contiene centinaia e centinaia di comandi e funzioni. \nGli esempi in basso mostrano come scrivere codice per la creazione e l'indicizzazione di tabelle, comunque VFP ha schermate di creazione visuale di tabelle e database che creano tutto senza la necessit\u00e0 di scrivere codice.\n * Crea una tabella\n CREATE TABLE randData (iData I)\n * Popola con dati random usando xBase e comandi SQL DML\n FOR i = 1 TO 50\n APPEND BLANK\n REPLACE iData WITH (RAND() * 100)\n INSERT INTO randData (iData) VALUES (RAND() * 100)\n ENDFOR\n * Crea un indice sui dati\n INDEX ON iData TAG iData\n CLOSE DATA &amp;&amp; Chiude la tabella\n * Mostra dati ordinati usando comandi in stile xBase\n USE randData\n SET ORDER TO iData\n LOCATE &amp;&amp; Al posto di GO TOP. Forza l'uso di indici per trovare TOP \n LIST NEXT 10 &amp;&amp; I primi 10\n GO BOTTOM\n SKIP -10\n LIST REST &amp;&amp; Gli ultimi 10\n CLOSE DATA\n * Seleziona i dati ordinati usando i comandi SQL DML\n SELECT * ;\n FROM randData ;\n ORDER BY iData DESCENDING\nAccesso ODBC usando SQL passthrough.\n PRIVATE cAuthorID, cAuthorName &amp;&amp; Variabili private che ridefiniscono eventuali precedenti variabili globali i private con lo stesso nome\n LOCAL nHnd, nResult &amp;&amp; Variabili locali visibili solo in questa sezione\n * Connessione ad una sorgente ODBC\n nHnd = SQLCONNECT (\"ODBCDSN\", \"user\", \"pwd\")\n * Ciclo infinito (l'uscita viene forzata nel codice in caso di errore o al termine delle operazioni)\n DO WHILE .T.\n * Esegue un comando SQL\n nResult = SQLEXEC (nHnd, \"USE master\")\n IF nResult &lt; 0\n MESSAGEBOX (\"MASTER database does not exist!\")\n EXIT &amp;&amp; Esce dal ciclo\n ENDIF\n * Recupera i dati dal server remoto e li inserisce nel cursore locale\n nResult = SQLEXEC (nHnd, \"SELECT * FROM authors\", \"QAUTHORS\")\n IF nResult &lt; 0\n MESSAGEBOX (\"Unable to execute remote SQL SELECT command!\")\n EXIT &amp;&amp; Esce dal ciclo\n ENDIF\n * Aggiorna un record nella tabella remota usando una query parametrica\n cAuthorID = \"1001\"\n cAuthorName = \"New name\"\n nResult = SQLEXEC (nHnd, \"UPDATE authors SET auth_name = ?cAuthorName WHERE auth_id = ?cAuthorID\")\n IF nResult &lt; 0\n MESSAGEBOX (\"Unable to execute remote SQL UPDATE command!\")\n EXIT &amp;&amp; Esce dal ciclo\n ENDIF\n * Se arriva a questo punto, abbiamo effettuato tutti i passaggi correttamente\n EXIT &amp;&amp; Esce dal ciclo incondizionatamente\n ENDDO\n * Chiude la connessione\n SQLDISCONNECT(nHnd)"}
{"id": "766602", "revid": "26601", "url": "https://it.wikipedia.org/wiki?curid=766602", "title": "Sheffield F.C.", "text": ""}
{"id": "766606", "revid": "287204", "url": "https://it.wikipedia.org/wiki?curid=766606", "title": "Anfipoli", "text": "Anfipoli () \u00e8 un comune della Grecia situato nella periferia della Macedonia Centrale (unit\u00e0 periferica di Serres) con 11.860 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 412\u00a0km\u00b2 e la popolazione \u00e8 passata da 3.623 a 11.860 abitanti\nSorge nei pressi dell'antica citt\u00e0 della Tracia posta alla foce del fiume Strimone.\nStoria.\nFu fondata da coloni ateniesi comandati da Agnone nel 437 a.C., sul sito di una precedente citt\u00e0 trace, all'intersezione di importanti percorsi commerciali.\nNei pressi della citt\u00e0 vi erano le famose miniere d'oro del Pangeo.\nPartecip\u00f2 alle lotte tra Atene e Sparta e fu teatro della battaglia di Anfipoli, nel 422 a.C. Nel 357 a.C. entr\u00f2 in possesso di Filippo II di Macedonia, diventando uno dei principali centri del suo regno.\nNel 168 a.C., dopo la battaglia di Pidna, Lucio Emilio Paolo ne fece la capitale di uno dei quattro distretti amministrativi nei quali fu divisa la Macedonia. Nell'82 a.C. venne presa da Mitridate VI del Ponto, in appoggio a Lucio Cornelio Silla. Gneo Pompeo Magno vi cerc\u00f2 rifugio dopo la sconfitta subita nei pressi di Fars\u00e0lo nel 48 a.C.\nDopo la battaglia di Filippi del 42 a.C., ebbe lo statuto di \"civitas libera\", ed emise monete che commemoravano l'evento. Nel 31 a.C. fu base per la flotta romano-tolemaica di Marco Antonio e Cleopatra d'Egitto, prima della loro sconfitta ad Azio. Crebbe di prosperit\u00e0 in epoca augustea e venne visitata da Paolo di Tarso nel 50 d.C. La prosperit\u00e0 della citt\u00e0 nel corso dei primi tre secoli dell'impero romano \u00e8 attestata da una ricca emissione di monete.\nResti archeologici.\nMura difensive.\nLa citt\u00e0 ebbe due cinte murarie: una pi\u00f9 esterna, il \"lungo muro\" di 7,5\u00a0km di perimetro, che circondava anche aree esterne alla citt\u00e0, e una pi\u00f9 interna, di 2.200 m di lunghezza, che difendeva il centro urbano vero e proprio. La cinta era dotata di torri a pianta quadrangolare o circolare, costruite in blocchi di \"poros\" e con un sistema di smaltimento delle acque piovane. In alcune parti le mura sono tuttora conservate per un'altezza di 7\u20138 m.\nPonte.\nUn ponte, risalente all'epoca di fondazione, attraversava il fiume Strimone: ne sono state ritrovate alcune delle infrastrutture lignee.\nTomba monumentale.\nSi tratta di una estesa tomba a tumulo risalente al periodo di Alessandro Magno e scoperta negli anni '60, ma i cui scavi sono stati ripresi nel 2011 (). Una rampa di tredici scalini conduce a un ampio percorso largo quattro metri e mezzo. I muri che lo fiancheggiano sono coperti di affreschi da ambo i lati. In fondo al percorso un arco incornicia due sfingi senza testa, che presidiano l'ingresso della tomba. Nella cella interna, vuota, vi \u00e8 un mosaico che raffigura il rapimento di Proserpina da parte di Ade. L'intero sito \u00e8 circondato da un muro di marmo di 497 metri. Sulla sommit\u00e0 del tumulo \u00e8 stato rinvenuto un leone monumentale alto cinque metri, simbolo di Alessandro Magno. Tuttavia essendo provato che Alessandro Magno venne sepolto in Egitto \u00e8 da escludersi che la tomba appartenga al condottiero macedone, pi\u00f9 probabile che sia del giovane figlio Alessandro IV, di Rossane, sposa di Alessandro o di un suo generale."}
{"id": "766618", "revid": "767487", "url": "https://it.wikipedia.org/wiki?curid=766618", "title": "Pangeo", "text": "Il Pangeo \u00e8 un monte, nei pressi dell'antica citt\u00e0 greca di Anfipoli (in Tracia), dove si trovavano importanti miniere d'oro.\nDal 546 al 528 a.C. circa, Pisistrato, tiranno di Atene, favor\u00ec la distribuzione di terre, lo sfruttamento delle miniere del Pangeo e la colonizzazione della regione dell'Ellesponto. Effetto della sua politica e dell'oro del Pangeo, fu un incremento del commercio ateniese e un arricchimento della citt\u00e0, che Pisistrato provvide ad abbellire di monumenti."}
{"id": "766639", "revid": "344646", "url": "https://it.wikipedia.org/wiki?curid=766639", "title": "Chiesa neo-apostolica", "text": "La Chiesa neo-apostolica \u00e8 una confessione cristiana millenarista che nasce, in seguito allo scisma di Amburgo, in Germania nel 1863 come missione universale cristiana e apostolica dalla britannica Chiesa cattolica-apostolica (1832).\nLa Chiesa Neo-Apostolica si considera \u00abla continuazione della Chiesa cristiana primitiva\u00bb e dichiara di essere presente \u00abin tutto il mondo, suddivisa in Chiese regionali\u00bb. Nel suo credo pone l'accento sulla missione degli apostoli e sulla preparazione dei credenti al ritorno di Ges\u00f9, distinta dal giudizio universale.\nLo scisma.\nLa Chiesa neo-apostolica nasce scismatica dalla Chiesa cattolica-apostolica, questa formata da 12 nuovi apostoli non prevedeva che essi fossero sostituiti dopo la naturale morte arrivando cos\u00ec all'estinzione del collegio degli apostoli. La decisione della mancata sostituzione dei nuovi apostoli fu contestata dalle comunit\u00e0 di apostolici della Germania. Gli apostolici tedeschi cominciarono quindi a sostituire, man mano, gli apostoli morti nel frattempo (fra il 1855 ed il 1862 ne erano morti 6 su 12)\nQuesto port\u00f2 al contrasto con il gruppo britannico e al conseguente scisma.\nServizi divini e cura dell'anima.\nAl centro della vita cristiana neo-apostolica, vi sono i servizi divini. Il servizio divino viene celebrato da ministri sacerdotali, vescovi, apostoli e inizia nella Trinit\u00e0 divina, segue una preghiera iniziale e poi la predica libera senza manoscritto. Culmine del servizio divino \u00e8 la preghiera del Padre Nostro seguito dal perdono dei peccati, pronunciato dall'altare. La celebrazione della \"Santa Cena\" \u00e8 il Sacramento dispensato durante il servizio divino.\nLa cura dell'anima consiste in un colloquio personale ed individuale del curatore d'anima con i fedeli, inerente alla vita di fede e la vita naturale. Lo scopo \u00e8 il rafforzamento della fede ed il conforto dell'anima.\nTre sacramenti.\nLa Chiesa neo-apostolica conosce tre sacramenti.\nIl credo della Chiesa neo-apostolica.\nIl Credo della Chiesa neo-apostolica \u00e8 composto da 10 articoli di fede e riassume in maniera concisa i principi fondamentali di fede neo-apostolica. I primi tre articoli corrispondono al Credo cristiano tradizionale. I principi enunciati nel credo vengono rinvenuti nella Bibbia sparsi in diversi passaggi. Nel corso della storia e dell'evoluzione del cristianesimo ci fu la necessit\u00e0 di formulare una dichiarazione di fede che valesse per tutti. Il Credo pi\u00f9 antico risale al 150 d.C., conosciuto come \"Simbolo Romano\". Seguirono poi altre due formule, riconosciute genericamente ancora oggi, che furono redatte: una, nei concili di Nicea (325) e di Costantinopoli (381); l'altra, nel IV secolo. Su questo credo o \"Simbolo Apostolico\", si basano i primi tre articoli della fede neo-apostolica.\nStruttura ed incarichi.\nLa sede principale della Chiesa \u00e8 a Zurigo, la guida della Chiesa \u00e8 affidata al sommoapostolo. \nDall'anno 2013 (indicato come \"Pentecoste 2013\"), alla guida della Chiesa neo-apostolica nel mondo intero \u00e8 il sommoapostolo Jean-Luc Schneider, di cittadinanza francese. \nLui \u00e8 il nono sommoapostolo dalla fondazione della Chiesa neo-apostolica.\nI precedenti sommoapostoli sono stati: Friedrich Krebs (1897 - 1905) Hermann Niehaus (1905 - 1930) Johann Gottfried Bischoff (1930 - 1960) \nWalter Schmidt (1960 - 1975) Ernst Streckeisen (1975 - 1978) Hans Urwyler (1978 - 1988) Richard Fehr (1988 - 2005)\nWilhelm Leber (2005 - 2013) Jean-Luc Schneider (dal 2013)\nA collaborare con il sommoapostolo sono gli apostoli di distretto. Gli apostoli di distretto sono anche i presidenti delle singole Chiese regionali.\nVescovi, anziani di distretto ed evangelisti di distretto coadiuvano gli apostoli nello svolgimento di compiti regionali. Il centro della vita ecclesiastica sono le singole comunit\u00e0. Gli apostoli incaricano pastori, evangelisti o sacerdoti alla guida delle comunit\u00e0 che a loro volta sono coadiuvati da sacerdoti e diaconi.\nCollaborazione, offerte e politica.\nLa cura delle anime ed i compiti in seno alla Chiesa sono cariche onorifiche. La Chiesa neo-apostolica non preleva tasse o contributi obbligatori dai suoi membri. Ognuno \u00e8 libero di dare la sua offerta. La Chiesa neo-apostolica \u00e8 politicamente neutrale.\nVisione e missione.\nVisione: una Chiesa nella quale le persone si sentono a loro agio e, ripiene dello Spirito Santo e dell'amore di Dio, orientano la loro vita\nsecondo il Vangelo di Ges\u00f9 Cristo, preparandosi in tal modo per il suo ritorno e per la vita eterna.\nMissione: Andare incontro a tutti gli uomini, per insegnare loro il Vangelo di Ges\u00f9 Cristo e per battezzarli con acqua e con lo Spirito Santo.\nCurare le anime e intrattenere una cordiale comunione, nella quale ognuno possa percepire l'amore di Dio e del prossimo.\nLa meta.\nLa Chiesa neo-apostolica si prefigge di divulgare il piano divino di redenzione, il Vangelo e di preparare le anime dei fedeli al ritorno di Cristo, secondo la sua promessa (Cfr. )."}
{"id": "766640", "revid": "536103", "url": "https://it.wikipedia.org/wiki?curid=766640", "title": "Partenope", "text": ""}
{"id": "766643", "revid": "13648", "url": "https://it.wikipedia.org/wiki?curid=766643", "title": "Palazzo spada", "text": ""}
{"id": "766646", "revid": "1630518", "url": "https://it.wikipedia.org/wiki?curid=766646", "title": "Oliver Twist (disambigua)", "text": ""}
{"id": "766649", "revid": "767487", "url": "https://it.wikipedia.org/wiki?curid=766649", "title": "B.G. the Prince of Rap", "text": "Il brano \"This Beat Is Hot\" raggiunse il primo posto nella classifica Hot Dance Music/Club Play nel 1991. Altre canzoni famose sono \"Take control of the party\" che ha occupato il 2\u00ba posto in classifica l'anno successivo (1992), \"Can we get enough?\" (1993), \"The colour of my dreams\" e \"Stomp\".\nGreene, nato a Washington D.C., si \u00e8 trasferito nel settembre 2005 a Wiesbaden, una citt\u00e0 tedesca vicino a Francoforte sul Meno.\nB.G. \"The prince of the rap\", non \u00e8 il rapper ."}
{"id": "766651", "revid": "93556", "url": "https://it.wikipedia.org/wiki?curid=766651", "title": "S.S. Lazio Cricket", "text": "La S.S. Lazio Cricket \u00e8 una squadra di cricket che nasce nel 1983 a Roma. Fa parte della Societ\u00e0 Sportiva Lazio e dal dicembre del 2011 la sezione Cricket si \u00e8 divisa dalla Baseball e Softball andando a formare, con la nascita della Lazio Lacrosse un'altra sezione denominata S.S. Lazio Cricket e Lacrosse.\nStoria.\nLa S.S. Lazio Cricket nasce nel 1982, con il nome di \"New Stars Cricket club\", da una costola del disciolto \"Italian Cricket Club\", prima ed unica squadra italiana dell'epoca.\nPartecipa dal 1983 al 1985 al campionato romano, con la denominazione \"Spes. Tavel C.C.\", vincendolo consecutivamente ed accedendo quindi alle finali del campionato italiano, classificandosi sempre al secondo posto.\nIl 1986 \u00e8 anno di grandi sviluppi per la squadra capitolina: finalmente un campo tutto suo per giocare, in Via Appia Antica 283, ma soprattutto \u00e8 l'anno dell'affiliazione alla Polisportiva S.S. Lazio. E il primo campionato con i colori biancocelesti si presenta subito bene: la neonata S.S. Lazio Cricket vince subito il primo torneo Six-a-side. Giocatore dell'anno Manlio De Amicis, che ha dominato l'et\u00e0 eroica del cricket italiano, un rappresentante dello spirito mediterraneo che ha arricchito questo gioco in veste italiana (sull'annuario del Cricket italiano 1986 \u00e8 stato definito \u201cgeneroso e verace nelle sue manifestazioni di gioco: \u00e8 uno dei pochi ad esultare e a fare il tifo\u201d). \u00c8 l'anno dell'esplosione di due giovanissimi: Massimo Domini e Massimo Mercuri.\nIl 1987 \u00e8 invece l'anno d'oro per la S.S. Lazio Cricket: dopo un campionato travolgente vince il suo primo \"scudetto\", battendo l'eterna rivale Capannelle Cricket in una delle numerose sfide che le vedr\u00e0 entrambe protagoniste nel contendersi il primato. Ed \u00e8 questa la vittoria meritatissima: dopo un inizio disastroso della finale sul Green di Punta Ala, l'esito cambia grazie all'alta strategia di gioco del \u201cgrande saggio\u201d, il capitano Bertram Amarasinghe ed alla inaspettata resistenza del giovane Cavicchi e Dess\u00ec. Naturalmente euforia e commozione accompagneranno il \u201ctime\u201d (fine partita) degli umpires (altro fatto storico importante, per la prima volta due umpire inglesi vengono inviati su un campo italiano della National Cricket Conference).\nAl campionato italiano Six-a-side la Lazio sfiora il primato, piazzandosi al secondo posto, grazie alle ottime performance di Daniele Paserman, \u201cun cucciolo\u201d di 15 anni che far\u00e0 ben presto parlare di s\u00e9. E per confermare il primato di squadra pi\u00f9 giovane, basta dare un'occhiata all'elenco dei tesserati laziali: in quest'anno ben 8 atleti su 20 hanno meno di 18 anni.\nIl 1988 \u00e8 l'anno in cui i \"biancocelesti\" si adagiano sugli allori conquistati, infilano una serie di secondi posti in quasi tutte le attivit\u00e0 ufficiali, ed \u00e8 l'anno del passaggio di consegne tra il grande Bertram Amarasingeh (ritiratosi dalle attivit\u00e0 agonistiche) e l'emergente Palitha Daswatta, giocatore eclettico, forte al lancio e in battuta.\nIl 1989 la storia si ripete: Campioni d'Italia per la seconda volta battendo il Capannelle Cricket, ma aggiungendo questa volta il suo secondo titolo nel campionato italiano six-a-side. Ed \u00e8 in quest'anno che la S.S. Lazio Cricket inizia la sua attivit\u00e0 anche all'esterno del campionato italiano: nello scenario contornato dalle montagne di Tagliacozzo, ospita per un'amichevole la squadra inglese del Castle Rising di Norkfolk. Un'iniziativa che mira a far conoscere il cricket anche in altre regioni, come appunto l'Abruzzo. Ci\u00f2 viene accolto per la prima volta con curiosit\u00e0 e simpatia per questa disciplina sportiva, permettendo alla S.S. Lazio Cricket di inaugurare con questo incontro il nuovo manto erboso dello stadio comunale.\nNel 1990 la squadra romana arriva seconda al campionato italiano, dopo una sfortunata partita sul proprio campo dell'Appia Antica, mancando per un soffio il terzo titolo nazionale, vincendo invece il campionato Six-a-side sconfiggendo il Capannelle Cricket sul campo di Cortina d'Ampezzo, in una finale di forti emozioni, che ha quindi consegnato alle \"Aquile\" il terzo titolo Plus Shield.\nIl 1991, come nella migliore tradizione sportiva \u00e8 un anno che fa segnare il passo alla S.S. Lazio Cricket. Un anno di riflessione, ricompattamento della squadra, dopo i numerosi cambiamenti avvenuti nel suo entourage: l'abbandono dell'attivit\u00e0 sportiva di due grandi promesse come Chiovenda e Paserman, il cambio di guardia ai vertici della squadra, creano un minimo di sconvolgimento che per\u00f2 non impedisce alla S.S. Lazio Cricket di conquistare la Coppa Italia strappandola al Cesena Cricket in una partita combattuta fino all'ultimo wicket, grazie ad una partnership in battuta eccezionale tra il \u201cvecchio\u201d De Amicis ed il \u201cgiovane\u201d Chiovenda (40 punti insieme) ed alla grande giornata al lancio di Massimo Mercuri. Anche in quest'anno \u201cparticolare\u201d la S.S. Lazio Cricket non dimentica la sua concezione di sport come strumento di coesione tra atleti di nazioni ed estrazioni diverse, dello sport come occasione di scambio e di crescita. E infatti sembra del tutto naturale organizzare delle amichevoli di solidariet\u00e0 con ragazzi extracomunitari residenti alla \u201cPantanella\u201d e con detenuti del carcere di Rebibbia, partita quest'ultima per\u00f2 non disputata, non essendo stati concessi i permessi necessari \u201cper motivi di sicurezza\u201d.\nIl 1992 non inizia con i migliori auspici, ma la voglia di combattere e la tenacia dei giocatori fa s\u00ec che, nella seconda met\u00e0 del campionato, la squadra effettui una rimonta fino ad arrivare al secondo posto. Ed \u00e8 l'anno in cui lo \"scudetto\" lascia i lidi romani per volare verso Cesena, nuova capitale del cricket, con un passaggio del testimone pi\u00f9 che meritato.\nNel 1993 la S.S. Lazio Cricket \u00e8 protagonista di un piccolo primato: 5 spareggi su 10 partite (cosa non molto facile nel cricket). E questo determina il penultimo posto in classifica davanti al Capannelle Cricket, nonostante le prestazioni del suo recordman Al\u00ec Amjad. Ma in Coppa Italia ecco le due squadre romane risorgere, giocandosi la finale a Punta Ala, che sfugge di mano alla squadra biancoceleste, che nonostante tutto, accetta di buon grado il secondo posto. Il battitore laziale Filippo Zito viene nominato giocatore dell'anno, definito una \u201ccarica di entusiasmo e generosit\u00e0\u201d. Nel luglio dello stesso anno la S.S. Lazio Cricket ospita una squadra australiana proveniente dalla Tasmania. Sempre nel 1993 la S.S. Lazio Cricket torna al suo primo vero amore: i giovanissimi, con un programma finora inedito, ma di sicuro effetto e stimolo. Inizia ad aprile una collaborazione con la scuola elementare \u201cAlessandro Manzoni\u201d di Roma proponendo \u201cimpariamo l'inglese giocando a cricket\u201d. Un programma di diffusione a scopo didattico espletato dall'insegnante Stefania Botti, che vede uno scambio di visite tra scuola e campo dal vago sapore di college: giocatori che salgono per la prima volta in cattedra e piccoli \u201ccricketers\u201d scendere in campo per un primo approccio al \u201cpitch\u201d, gli \u201cstumps\u201d e con la mazza. Il tutto nella cornice dello storico campo della S.S. Lazio Softball di Piazza Mancini.\nNel 1994 l'esperienza didattica viene ripetuta inserita in un contesto pi\u00f9 ufficiale, quale \u201cPrimavera al Parco\u201d, durante i festeggiamenti del Natale di Roma (manifestazione voluta dal comune di Roma e dal C.T.S.). Un centinaio di bambini della scuola A. Manzoni sono ospiti della S.S. Lazio Cricket sul Campo dell'Appia Antica, accolti al suono delle cornamuse (tanto per non dimenticare le origini del gioco): una giornata indimenticabile per i ragazzi e per i giocatori i quali hanno fatto del tutto per trasmettere loro un po' della propria passione per \u201cThe game\u201d. In ottobre un avvenimento storico si svolge in Pakistan: il primo Test Match tra le nazionali del Pakistan e del Sudafrica dopo la caduta dell'apartheid; contemporaneamente sul campo della S.S. Lazio Cricket si affrontano amichevolmente le squadre delle ambasciate di queste due nazioni, per sottolineare l'avvenuto ripristino dei rapporti diplomatici, ma soprattutto per sottolineare che lo sport deve unire, non dividere. Per tornare alla stagione agonistica, nonostante le ottime prestazioni del capitano Wali Khan Sarfraz, il 1994 si rivela anno incerto per la squadra biancoceleste: un campionato mediocre, un secondo posto in coppa Italia ed al Trofeo Italia (torneo giovanile). Incide notevolmente sull'andamento la scomparsa tragica di due pilastri come Luciano Dess\u00ec ed Emanuele Mancini. Ma la S.S. Lazio Cricket, onorando il suo carattere tenace e combattivo, pone le basi per un nuovo corso; un riassetto societario solido programma il proprio futuro (inaugura il primo corso di avviamento al gioco del Cricket under 13 con il Club Lanciani).\nDal 1996 al 1999 la S.S. Lazio Cricket partecipa ai campionati Under 15 vincendolo per 3 anni, e nel 2000 vince quello Under 13.\nNel 2007 al Consiglio generale della Societ\u00e0 Sportiva Lazio del 22 dicembre c'\u00e8 stato l'accorpamento della S.S. Lazio Baseball e Cricket e della S.S. Lazio Softball in un unico sodalizio, che ha preso il nome di S.S. Lazio Baseball, Softball e Cricket, sotto la presidenza di Mauro Rinaldi.\nNel 2009 la S.S. Lazio Baseball, Softball e Cricket partecipa al Campionato di Serie C.\nNel 2011 la sezione Cricket \u00e8 divisa dalla Baseball e Softball andando a formare, con la nascita della S.S. Lazio Lacrosse, un'altra sezione denominata S.S. Lazio Cricket e Lacrosse A.S.D.\nNel 2014 esattamente il 12 maggio 2014 in occasione dei festeggiamenti del 40\u00ba anno dello Scudetto vinto nel '74, la sezione S.S. Lazio Cricket e Lacrosse A.S.D. si scinderanno in due nuove sezioni separate La S.S. Lazio Cricket e La S.S. Lacrosse."}
{"id": "766653", "revid": "120392966", "url": "https://it.wikipedia.org/wiki?curid=766653", "title": "Ultima", "text": "Ultima \u00e8 una serie di videogiochi di ruolo (RPG) di ambientazione fantasy, prodotti dalla Origin Systems. Il progetto della serie si deve Richard Garriott (alias \"Lord British\"). Molti giochi della serie sono considerati gli ispiratori del genere RPG. Al giorno d'oggi la Electronic Arts ne detiene i diritti.\nTrama.\n\"Ultima\" narra la storia di un eroe chiamato dal re di un mondo fantastico (conosciuto come Sosaria, pi\u00f9 tardi come regno di Britannia) ogniqualvolta si presentano delle difficolt\u00e0. Il Re di quel mondo ha il nome di Lord British, e le sue richieste portano su Sosaria uno straniero che abita sulla Terra. Col passare del tempo, questo eroe attraverser\u00e0 numerose avventure e combatter\u00e0 molte entit\u00e0 malvagie (sia in Britannia che in altri mondi), e conquister\u00e0 il titolo di Avatar, diventando l'incarnazione delle Virt\u00f9.\nLa serie di \"Ultima\" \u00e8 divisa in tre parti. I primi tre giochi (\"Ultima I-III\"), sono la trilogia della \"Et\u00e0 oscura\" sono dei tipici giochi fantasy del tipo \"uccidi il cattivo\". Gli antagonisti risiedono nei propri castelli, ma hanno evocato legioni di mostri a difenderli; il protagonista deve sconfiggerli, ma ha la possibilit\u00e0 anche di rubare e uccidere a sua volta. I giochi seguenti (\"Ultima IV-VI\"), sono la trilogia della \"Et\u00e0 della luce\" che aggiungono uno straordinario elemento morale nel gioco. Il personaggio deve attenersi alle otto virt\u00f9: onest\u00e0, compassione, valore, giustizia, sacrificio, onore, spiritualit\u00e0 e umilt\u00e0. Le otto virt\u00f9 sono strettamente connesse al concetto Ind\u00f9 di \"Avatarhood\", che comprende sedici sentieri di purificazione, dei quali l'ultimo porta all'unione con Dio (dal 'the Official Book of Ultima' di Shay Addams.) I tre princip\u00ee di Verit\u00e0, Amore e Coraggio richiamano le avventure dello Spaventapasseri, dell'Uomo di latta e del Leone codardo ne \"Il mago di Oz\"; anche se Garriott nega quella fonte di ispirazione. I tre princip\u00ee sono anche collegati nel gioco ai simboli della Campana (Campana del Coraggio), del Libro (Libro della Verit\u00e0) e della Candela (Candela dell'Amore), che sono gli oggetti comunemente usati nella messa cattolica. In generale, i giochi di Ultima prendono i propri simboli da differenti culture e religioni. La terza e ultima trilogia (\"Ultima VII-IX\"), detta \"Et\u00e0 del caos\" (anche conosciuta come \"La saga del Guardian\"), mette l'Avatar contro una divinit\u00e0 che incarna l'opposto delle virt\u00f9, il Guardian.\n\"Ultima I-V\" furono originariamente distribuiti per la famiglia di computer Apple II. Tutti i giochi da \"Ultima VI\" in poi furono distribuiti su piattaforma IBM PC. Pi\u00f9 recentemente \"Ultima\" \u00e8 stato portato su numerose altre piattaforme, compreso Atari (\"Ultima I-IV\"), Atari ST (\"Ultima II-VI\"), Commodore 64 (\"Ultima I-VI\"), Commodore Amiga (\"Ultima III-VI, VII Part 1\") e IBM PC (\"Ultima I-V\").\nI giochi di \"Ultima\" sono anche famosi per i gadget che si possono trovare nelle scatole. Da \"Ultima II\" in poi, ogni \"Ultima\" veniva accompagnato da una mappa in stoffa del mondo. Cominciando da \"Ultima IV\", nella confezione si trovavano piccoli oggetti come pendenti, monete e pietre magiche. Fatti di metallo o di vetro, rappresentavano spesso un oggetto importante anche all'interno del gioco.\nIl creatore, Richard Garriott, non detiene pi\u00f9 i diritti del gioco, e non partecipa alla produzione, nonostante detenga i diritti di molti personaggi della serie. Non \u00e8 quindi possibile per Richard Garriott o per la EA produrre un gioco della serie di Ultima senza il permesso dell'altro.\nI giochi.\nUltima Online.\nUn MMORPG ambientato a Sosaria. In \"Ultima Online\", migliaia di giocatori interagiscono online.\n\"UO\" avrebbe dovuto preparare la strada a due seguiti: ' (cancellato nel 2001) e ' (cancellato nel 2004). Sono state comunque pubblicate molte espansioni per \"Ultima Online\", aggiungendo nuove possibilit\u00e0 ed aree da esplorare. Si tratta di ', ', ', ', ', ', ' e ', un remake che migliora il motore grafico del gioco.\nAltri giochi della serie.\nWorlds of Ultima.\nAnche conosciuti come \"Ultima: Worlds of Adventures\", si tratta di una serie parallela non ambientata a Britannia. Esistono due episodi, mentre un terzo, intitolato \"Arthurian Legends\" \u00e8 stato annullato nel 1993.\nUltima su Console.\nI porting su console della serie di Ultima hanno circolato principalmente in Giappone dove questi giochi sono diventati dei best seller e sono stati accompagnati da molti altri prodotti come i manga basati sulla storia di \"Ultima\".\nIn molti casi il sistema di gioco e la grafica sono cambiati profondamente.\nUltima Dragons.\nIl sito internet \"Ultima Dragons\" \u00e8 un grande fanclub di devoti alla saga di Ultima. Alcuni membri sono stati onorati con la menzione in alcuni titoli di ultima, e la \"Dragon Edition\" di \"Ultima IX\" \u00e8 stata chiamata cos\u00ec in loro onore.\nProgetti collegati.\nMolte comunit\u00e0 online di programmatori si dedicano a creare delle patch per i giochi della serie di \"Ultima\" per renderli compatibili con i moderni sistemi operativi, o a creare dei rifacimenti con motori di gioco pi\u00f9 moderni. Eccone una lista molto parziale:"}
{"id": "766678", "revid": "1979849", "url": "https://it.wikipedia.org/wiki?curid=766678", "title": "Operazione paura", "text": "Operazione paura \u00e8 un film horror del 1966, diretto da Mario Bava.\n\u00c8 considerato uno dei migliori lavori del regista, nonch\u00e9 una delle pellicole pi\u00f9 importanti del gotico italiano.\nTrama.\nUna donna si suicida gettandosi nel vuoto. Il dottor Eswai, giunto nel paese di Kermigen per compiere l'autopsia, viene accolto gelidamente dagli abitanti del posto. Incaricato dall'ispettore Kruger di scoprire indizi, trova, nel cadavere, una moneta d'argento. Secondo una antica leggenda locale, l'amuleto serve per placare l'anima del defunto da eventuali spiriti. Paul, non credendo a queste superstizioni, indaga pi\u00f9 accuratamente e scopre che a Villa Graps potrebbe trovare alcune informazioni utili. Qui incontra una bambina, Melissa, che si rivela essere morta anni prima, investita da una carrozza. \u00c8 lei la responsabile delle morti misteriose. Il suo spirito \u00e8 in cerca di vendetta per non essere stata aiutata durante quel fatidico incidente. \nProduzione.\nSceneggiatura.\nSi tratta del quarto film horror girato da Bava. \u00c8 stato scritto dalla coppia Natale-Migliorini, autori de \"Il boia scarlatto\".\nIl cineasta ha dichiarato che la maggior parte delle scene fu improvvisata, visto che la sceneggiatura originale era composta da solo una trentina di pagine.\nRegia.\nIl film prosegue lo sperimentalismo cromatico utilizzato da Bava per \"La frusta e il corpo\" e \"Sei donne per l'assassino\", seppur in maniera meno eccessiva e con uno stile maggiormente classico.\nAbbondano i piani sequenza, gli zoom e le \"soggettive senza soggetto\" gi\u00e0 presenti ne \"La maschera del demonio\", che creano suspense senza un riferimento preciso.\nPer le scene oniriche o allucinatorie, il regista fece ampio uso di effetti sfocati e colori psichedelici.\nRiprese.\nLe riprese durarono appena dodici giorni, a causa delle ristrettezze del budget a disposizione.\nGli interni furono ricreati negli studi Titanus di Roma. Il castello della baronessa \u00e8, in realt\u00e0, Villa Grazioli. Il villaggio \u00e8, invece, Faleria, piccolo borgo situato nel viterbese.\nDistribuzione.\nCronologicamente girato prima de \"Le spie vengono dal semifreddo\", il film venne distribuito nei cinema solo in un secondo momento a causa delle vicissitudini della casa di produzione che fall\u00ec poco dopo la fine delle riprese. Fu vietato ai minori di 18 anni.\nIl titolo del film, \"Operazione paura\", venne scelto dalla produzione per richiamare alcune pellicole di successo dell'epoca come \"Operazione Crossbow\" e \"Operazione San Gennaro\".\nNegli Stati Uniti \u00e8 noto col titolo \"Kill, Baby, Kill!\"\nAccoglienza.\nIncassi.\n\"Operazione paura\" guadagn\u00f2 circa 54 milioni di lire italiane.\nInfluenza culturale.\nIl critico Jean Louis Leutrat ritiene che la palla con la quale gioca ossessivamente la piccola Melissa Graps sia una citazione di \"M - Il mostro di D\u00fcsseldorf\". Tale creatura \"baviana\" non pass\u00f2 inosservata a Federico Fellini. Il cineasta romagnolo, infatti, la riprese nel suo \"Toby Dammit\" (episodio del film \"Tre passi nel delirio\"). A tal riguardo, Mario Bava raccont\u00f2: \u00ab\u00c8 la stessa del mio film, l'ho detto a Giulietta Masina e lei ha alzato le spalle con un sorriso e mi ha detto, sai com'\u00e8 Federico...\u00bb\nFra gli estimatori del film, si ricordano i nomi di Martin Scorsese, Joe Dante e Quentin Tarantino."}
{"id": "766683", "revid": "16066", "url": "https://it.wikipedia.org/wiki?curid=766683", "title": "Rumore Flicker", "text": ""}
{"id": "766684", "revid": "767487", "url": "https://it.wikipedia.org/wiki?curid=766684", "title": "Aguirre, furore di Dio", "text": "Aguirre, furore di Dio \"(Aguirre, der Zorn Gottes)\" \u00e8 un film tedesco del 1972 scritto e diretto da Werner Herzog e interpretato da Klaus Kinski. \u00c8 uno dei film pi\u00f9 famosi e importanti del regista.\nLa storia ha luogo nel XVI secolo e racconta di una spedizione di conquistadores spagnoli guidati da Lope de Aguirre che discendono, a bordo di zattere, il Rio delle Amazzoni, in cerca della leggendaria citt\u00e0 di El Dorado. Questa spedizione ebbe realmente luogo ma Herzog ha rielaborato liberamente i fatti storici, ispirandosi anche alle memorie di Gaspar de Carvajal, il frate del film, il quale in realt\u00e0 non prese parte alla spedizione.\n\u00c8 uno dei 100 migliori film di tutti i tempi secondo la rivista Time.\nTrama.\nNel dicembre 1560 una spedizione di conquistadores, guidata da Gonzalo Pizarro, si apre faticosamente la strada nella foresta amazzonica alla ricerca del mitico El Dorado. L'ultimo giorno dell'anno il gruppo \u00e8 bloccato nella giungla e a corto di viveri. Pizarro decide di mandare i suoi 40 migliori uomini a discendere il fiume con delle zattere, per cercare di racimolare viveri e di trovare la posizione dell'El Dorado. La spedizione \u00e8 guidata da Don Pedro de Urs\u00faa e ne fanno parte, tra gli altri, l'ambiguo e violento Lope de Aguirre, il frate Gaspar de Carvajal (che tiene un diario dell'impresa), il nobile Don Fernando de Guzman e due donne: la moglie di Urs\u00faa, Inez, e la figlia di Aguirre, Flores.\nLa spedizione, costituita da un certo numero di zattere con a bordo i 40 spagnoli e gli schiavi indios che li accompagnano, parte il 4 gennaio e se non torner\u00e0 entro una settimana sar\u00e0 considerata persa. Dopo due giorni riescono ad accostare e ad accamparsi sulla riva, ma una delle tre zattere viene bloccata da un gorgo sull'altro lato del fiume e gli occupanti di questa vengono uccisi durante la notte. Gli uomini si rendono quindi conto di essere circondati dagli indios. Come se non bastasse la notte successiva il fiume, gonfiandosi, trascina via le zattere.\nViste le gravi avversit\u00e0 incontrate, Urs\u00faa decide di tornare da Pizarro via terra ma la maggior parte degli uomini, con Aguirre in testa, non vogliono ubbidire e si ribellano; Urs\u00faa viene ferito e imprigionato. Aguirre prepara una dichiarazione scritta che afferma la loro ribellione all'imperatore e fa eleggere nuovo imperatore Don Fernando de Guzman (abbastanza riluttante), mentre egli stesso acquista il rango di comandante. Viene indetto un processo-farsa per sbarazzarsi di Urs\u00faa ma, nonostante egli venga condannato, il nuovo \u201cimperatore\u201d Guzman decide di salvargli la vita.\nViene costruita una nuova grande zattera e il 12 gennaio riparte la navigazione, con l'intento di trovare l'El Dorado e di prenderne possesso. Il gruppo trova un villaggio indios abbandonato pieno di cibo, ma quando capiscono che \u00e8 un villaggio di cannibali fuggono in fretta e furia. Qualche giorno dopo uno degli uomini viene ucciso da un dardo avvelenato, ma il nemico resta invisibile nella giungla. Pi\u00f9 avanti due indios si avvicinano con una canoa alla zattera; credono che gli spagnoli siano i \u201cfigli del sole\u201d annunciati da una profezia. Il frate offre loro una Bibbia, dicendo che contiene la parola di Dio. La reazione dell'indio (dice che il libro non parla) fa infuriare gli spagnoli e i due vengono uccisi. Questo \u00e8 il commento del frate: \nIl viaggio continua. L'imperatore (che inizia ad entrare nel ruolo) si concede banchetti a base di pesce e frutta, mentre l'equipaggio deve accontentarsi di pochi chicchi di mais. Ad un certo punto l'imperatore viene trovato morto e Aguirre ne approfitta per liberarsi finalmente di Urs\u00faa. Il gruppo sostiene una battaglia con degli indios nella quale perdono la vita alcuni soldati. Subito dopo Inez si incammina stoicamente verso la giungla dove sparisce. L'incurante Aguirre fa uccidere un soldato che progettava di fuggire e fa un discorso in cui d\u00e0 chiari segni di squilibrio mentale. \nLa navigazione riprende. Ormai non c'\u00e8 pi\u00f9 cibo, tutti hanno la febbre e iniziano ad avere allucinazioni. A uno a uno tutti gli uomini vengono uccisi dalle lance e dalle frecce degli indios, sempre invisibili. Per ultima viene uccisa Flores e la zattera viene invasa dalle scimmie. Aguirre \u00e8 l'unico sopravvissuto ed ormai completamente folle, grida ad una di esse la propria certezza di conquista.\nProduzione.\nL'idea del film venne a Herzog quando un amico gli prest\u00f2 un libro di avventure storiche. Dopo aver letto una mezza pagina su Lope de Aguirre venne ispirato e inizi\u00f2 subito a progettare la storia. Invent\u00f2 buona parte della trama e dei personaggi, anche se inser\u00ec alcune figure storiche in modo libero.\nSceneggiatura.\nHerzog scrisse la sceneggiatura \u201cdi getto\u201d, impiegandoci solo due giorni e mezzo. Buona parte di essa venne scritta durante un viaggio in autobus di 200 miglia con la sua squadra di calcio. Durante il viaggio, dopo una partita vinta, i suoi compagni si ubriacarono e uno di loro vomit\u00f2 su diverse pagine del manoscritto, rovinandole irrimediabilmente. Herzog le butt\u00f2 fuori dal finestrino e afferma di non ricordare cosa avesse scritto su quelle pagine.\nLa sceneggiatura fu girata pi\u00f9 o meno come era scritta, senza l'uso di storyboard, con alcune piccole differenze. Nella scena in cui Pizarro d\u00e0 a Urs\u00f9a le istruzioni per la spedizione sul fiume, nella sceneggiatura Pizarro menziona la possibilit\u00e0 che gli esploratori scoprano qualcosa sulla spedizione di Francisco de Orellana, scomparsa nel nulla diversi anni prima. Pi\u00f9 avanti, nella sceneggiatura, Aguirre e i suoi uomini trovano una barca con i resti di alcuni dei soldati di Orellana; in seguito, scoprono un'altra nave incagliata tra gli alberi, la esplorano ma non trovano resti di uomini. Herzog elimin\u00f2 poi ogni riferimento ad Orellana nel film. Rimane la sequenza della nave incagliata tra i rami degli alberi, ma da come \u00e8 presentata potrebbe essere solo un'allucinazione.\nIl finale fu notevolmente cambiato rispetto alla sceneggiatura originale. Il regista ha affermato: \u201cRicordo solo che la fine del film era completamente diversa. Finiva con la zattera che arrivava nell'oceano e veniva poi respinta indietro, poich\u00e9 per molte miglia c'\u00e8 una contro-corrente, il Rio delle Amazzoni va all'indietro. Veniva spinta avanti e indietro, e un pappagallo gridava: \u201cEl Dorado, El Dorado\u201d...\u201d.\nLa scena iniziale, invece, doveva essere ambientata su un altissimo ghiacciaio, con centinaia di maiali che venivano fatti scendere lungo la montagna dai conquistadores, ma la scena venne scartata perch\u00e9 sarebbe stata troppo difficile da realizzare.\nHerzog e Kinski.\nIl film segna l'inizio del sodalizio tra Herzog e Klaus Kinski, suo \"attore-feticcio\", con il quale ha girato altri cinque film e al quale ha dedicato, dopo la morte dell'attore, il documentario \"Kinski, il mio nemico pi\u00f9 caro\". Con questo film hanno anche inizio i violenti litigi tra i due; loro stessi raccontarono che il regista arriv\u00f2 a minacciare di uccidere Kinski e se stesso, quando l'attore espresse la volont\u00e0 di abbandonare la lavorazione del film.\nRiprese.\nIl film fu girato con soli 370.000 dollari, dei quali un terzo era la paga di Kinski. La troupe era formata da sole otto persone. La macchina da presa usata per il film fu rubata da Herzog alla scuola di cinema di Monaco. Le riprese furono particolarmente difficili e pericolose; durarono cinque settimane, tra il gennaio e il febbraio del 1972 (dopo nove mesi di pre-produzione) ed ebbero luogo in Per\u00f9, nella foresta amazzonica della regione Ucayali e sui fiumi Huallaga e Nanay, affluenti del Rio delle Amazzoni. La navigazione avvenne su zattere costruite dai nativi. Il film fu girato in ordine cronologico, perch\u00e9 Herzog voleva che la maturazione del cast e della troupe lungo il viaggio riflettesse quella dei personaggi.\nStando a quello che Herzog ha scritto nel libro \"La conquista dell'inutile\", dopo essere arrivato sul set con mucchi di attrezzature da montagna (non rassegnato all'idea che la scena iniziale sul ghiacciaio era stata eliminata), Klaus Kinski dichiar\u00f2 di essere pronto a immergersi nella natura e che niente lo avrebbe scoraggiato. Dopo la prima notte di piogge, tuttavia, iniziarono le sue proverbiali sfuriate. Herzog allora fece costruire un tetto di foglie di palma sopra la sua tenda, ma anche cos\u00ec non fu sufficiente per Kinski, che si trasfer\u00ec furibondo all'hotel \"Machu Picchu\" (con solo otto stanze all'epoca) dove notte dopo notte, colto dagli attacchi di ira, si sfogava sovente sulla moglie vietnamita, trascinandola per i capelli e sbattendola contro le pareti. Herzog scrive che dovettero corrompere il direttore dell'albergo per impedire che Kinski fosse cacciato, e che il produttore Walter Saxer si occupava di pulire il sangue dalla stanza.\nTutti gli attori recitarono in inglese. I membri del cast e della troupe venivano da sedici paesi diversi e l'inglese era l'unico possibile linguaggio comune; inoltre Herzog sperava che girare il film in inglese ne facilitasse la distribuzione internazionale. Ma il responsabile della post-sincronizzazione fugg\u00ec dal Per\u00f9 con la piccola somma di denaro messa da parte per quel procedimento. La traccia audio inglese fu poi sostituita da una traccia in tedesco di migliore qualit\u00e0 durante la post-produzione. Herzog afferma che Kinski chiese un milione di dollari per fare il doppiaggio in tedesco, cos\u00ec la sua parte fu doppiata da un altro attore.\nHerzog pag\u00f2 diverse persone del luogo per catturare le 400 scimmie utilizzate nel finale; diede loro met\u00e0 della paga in anticipo e avrebbe dovuto completare il pagamento alla consegna, ma essi le vendettero a qualcuno a Miami o a Los Angeles. Herzog arriv\u00f2 all'aeroporto appena prima che le scimmie fossero caricate su un aereo per essere portate fuori dal paese. Disse di essere un veterinario che doveva vaccinare gli animali prima della partenza; cos\u00ec caric\u00f2 le scimmie sulla Jeep e le port\u00f2 via, effettu\u00f2 le riprese e poi le liber\u00f2 nella giungla.\nAccoglienza.\n\"Aguirre\" era stato in parte finanziato dall'emittente televisiva tedesca Hessischer Rundfunk, che trasmise il film lo stesso giorno in cui usc\u00ec nei cinema in Germania, il 29 dicembre 1972. Herzog ha lamentato questo fatto come la causa dello scarso successo commerciale del film in Germania.\nNonostante questo \"Aguirre\" ebbe un grande successo di critica e acquist\u00f2 la fama di cult movie. Venne premiato ai Deutscher Filmpreis del 1973 per la miglior fotografia; nel 1976, invece, venne premiato dal sindacato francese dei critici cinematografici come miglior film straniero e ottenne una nomination per il premio C\u00e9sar, sempre come miglior film straniero. Nel 1977 ricevette il premio per la miglior fotografia dall'associazione nazionale dei critici cinematografici degli Stati Uniti (NSFC).\n\u00c8 uno dei 100 migliori film di tutti i tempi secondo la rivista \"Time\" ed \u00e8 il 46\u00b0 dei \u201cTop cult movies\u201d secondo \"Entertainment Weekly\".\nFrancis Ford Coppola ha dichiarato di essersi ispirato ad \"Aguirre\" per la realizzazione di Apocalypse Now e secondo alcuni critici ha avuto un'importante influenza anche sul regista Terrence Malick.\nDistribuzione.\nIn Italia il film fu proposto nel piccolo schermo nel 1979, sulla scia del successo cinematografico di \"Nosferatu, il principe della notte\". Infatti i due film sono stati realizzati dallo stesso regista, con gli stessi interpreti ed esecutori della colonna sonora. In DVD \u00e8 stato pubblicato dalla Ripley's Home Video con \"La ballata del piccolo soldato\"."}
{"id": "766685", "revid": "33689", "url": "https://it.wikipedia.org/wiki?curid=766685", "title": "Flavio Costanzo", "text": "Biografia.\nCostanzo fu prefetto del pretorio d'Oriente di Costantino I dal 324 (almeno dal 16 dicembre) al 326; in una dedica a Costantino \"victor\" si definisce \"vir clarissimus\". Probabilmente accompagn\u00f2 Costantino a Roma nel 326, rimanendo poi in Occidente come prefetto del pretorio di Costanzo Cesare, figlio di Costantino, almeno fino al 327 (24 giugno); in quell'anno resse anche il consolato.\nIl nome suggerisce una probabile parentela con Costantino. Esiste anche la possibilit\u00e0 che l'inviato di Costantino presso Licinio con la proposta di fare Bassiano cesare (315/316) sia proprio questo Costanzo."}
{"id": "766686", "revid": "767487", "url": "https://it.wikipedia.org/wiki?curid=766686", "title": "Alessandro Gambalunga", "text": "Vita.\nEra nipote di un maestro muratore lombardo poi dedicatosi alla mercatura, e figlio di un commerciante \u00abda ferro\u00bb che s'era arricchito con i traffici e con le doti delle sue quattro mogli.\nNel 1583 circa a trent'anni si era laureato in Diritto civile e canonico a Bologna per fregiarsi del titolo, pi\u00f9 pregiato di quello nobiliare che aveva acquisito e che oggi \u00e8 giudicato \u00abdubbio\u00bb.\nNel 1610 pose la prima pietra del palazzo di famiglia, che sar\u00e0 terminato nel 1614 e che gli coster\u00e0 settantamila scudi. Qui Gambalunga tenne \u00abaccademia\u00bb e si circond\u00f2 di letterati ed eruditi che protesse da \u00abvero padrone et [...] mecenate\u00bb. E qui colloca la sua biblioteca personale.&lt;br&gt;\nAcquistati perlopi\u00f9 sulla ben fornita piazza di Venezia, trasportati a Rimini via mare e rilegati parte a Venezia e parte nel palazzo del Gambalunga, nell'attrezzato laboratorio di \u00abmesser Matteo libraro\u00bb (che Paola Delbianco ha identificato col libraio Matteo Severini), i libri erano infine collocati \u00abnella stanza da basso della [...] casa\u00bb, dove ne era liberamente consentita la consultazione.\nTestamento.\nNel 1617, nel testamento rogato a Pesaro dal notaio Simone Rossi, Alessandro Gambalunga stabilir\u00e0 per il futuro e discipliner\u00e0 puntigliosamente l'uso pubblico della sua biblioteca. Dopo aver premesso che non sarebbe stata, questa, propriet\u00e0 riservata dell'auspicato (e mancato) \u00abherede\u00bb, ma aperta, per l'appunto, \u00aba tutti li altri della citt\u00e0 che volessero per tempo nelle [...] stanze di detta mia casa andarsene a servire\u00bb, il Gambalunga la dotava di 300 scudi annui per l'incremento, la legatura e il restauro dei libri e di 50 scudi per lo stipendio del bibliotecario, \u00abpersona di lettere idonea et atta\u00bb, la cui nomina era affidata all'\u00abIllustrissimo Magistrato di Rimino\u00bb, ossia ai consoli.\nLa scelta dei libri sembra finalizzata, oltre che a soddisfare gli interessi di un uomo colto e intellettualmente curioso, ad un uso collettivo della biblioteca: ai testi di diritto - specializzazione disciplinare, se non professionale, del Gambalunga - si affiancano infatti i classici greci e latini (con una particolare predilezione per Cicerone), i buoni autori italiani da Dante al Tasso, gli storici antichi e moderni, le relazioni dei viaggiatori, i trattati di grammatica, poetica e retorica, i manuali di teologia e devozione, gli scritti scientifici, soprattutto di medicina e astronomia.\nGli eredi.\nL'ultimo pensiero, l'estrema apprensione di Alessandro Gambalunga era stata per la biblioteca, alla cui sorte legava verosimilmente la perpetuazione di un \u00abcognome, o casata\u00bb che, ascesa verticalmente nel giro di un paio di generazioni, rischiava, per mancanza di eredi diretti, di estinguersi altrettanto in fretta. Ci\u00f2 che di fatto accadr\u00e0, nonostante l'istituzione di una secondogenitura nei discendenti maschi di Armellina, unica nipote di Alessandro Gambalunga, maritata al bolognese Cesare Bianchetti: in forza del testamento, il Comune di Rimini erediter\u00e0 - oltre alla biblioteca e al lascito - anche il superbo palazzo del Gambalunga.\nInventario 1620.\nIniziato il 3 settembre e completato il 17 novembre 1620, l'inventario della biblioteca \u00abbone memorie illustris et excellentissimi Domini Alexandri Gambalonghe\u00bb - redatto dal notaio Mario Bentivegni - registra 1438 volumi e poco meno di 2000 opere. Assisteva all'inventariazione Michele Moretti, che regger\u00e0 la biblioteca per trent'anni, dal 1619 al 1649."}
{"id": "766690", "revid": "1305772", "url": "https://it.wikipedia.org/wiki?curid=766690", "title": "Mandinka (disambigua)", "text": ""}
{"id": "766694", "revid": "1318658", "url": "https://it.wikipedia.org/wiki?curid=766694", "title": "Isole Campbell", "text": "Le isole Campbell sono un gruppo di isole sub-antartiche appartenenti alla Nuova Zelanda. Esse consistono dell'isola Campbell, l'isola principale, e di numerose altre isolette, fra le quali l'isola Dent, Folly Island e l'isola Jacquemart. Insieme alle isole Auckland, Bounty, Antipodi e Snares, le isole Campbell sono state inserite nel 1998 nell'elenco dei patrimoni dell'umanit\u00e0 dell'UNESCO, col nome unitario di Isole sub-antartiche della Nuova Zelanda.\nIsola Campbell.\nL'isola Campbell (chiamata in lingua m\u0101ori \"Motu Ihupuku\") \u00e8 la maggiore dell'arcipelago, estendendosi su di una superficie di 115 chilometri quadrati. L'isola ha una forma molto irregolare, ricca di falesie e di montagne che, nella parte meridionale, superano i 500 metri di altezza. \u00c8 quasi tagliata a met\u00e0 da un lungo fiordo, Perseverance Harbour, che sbocca in mare sulla costa orientale.\nL'isola \u00e8 stata scoperta nel 1810 da Frederick Hasselborough, a bordo del suo brigantino \"Perseverance\", adibito alla caccia alle foche, posseduto dalla compagnia Campbell &amp; Co., con base a Sydney (Australia), da cui il nome delle isole. Immediatamente vi venne installata una base per la caccia dei pinnipedi, portati sull'orlo dell'estinzione.\nDurante la Seconda guerra mondiale a Tucker Cove, sulle coste settentrionali di Perseverance Harbour, era operativa una stazione guardacoste. Alla fine della guerra l'edificio venne convertito in stazione meteorologica e utilizzato fino al 1958, quando venne costruita una nuova stazione a Beeman Cove (poche centinaia di metri a est della vecchia). Fino al 1995 era presente una piccola comunit\u00e0 di scienziati per far funzionare questa piccola stazione meteorologica, che a partire da quell'anno fu resa totalmente automatica. Oggi la presenza umana \u00e8 limitata a periodiche visite di gruppi di ricercatori e spedizioni scientifiche.\nNel 2001 ebbe successo l'opera di sradicamento di surmolotti, una specie di roditori introdotti due secoli prima; questa \u00e8 la pi\u00f9 grande opera di derattizzazione al mondo mai portata a termine, confermata da uno studio condotto nel 2003. Da quel momento la vegetazione e le popolazioni di invertebrati dell'isola si sono grandemente riprese, sono tornate a nidificare numerose specie di uccelli marini ed \u00e8 stata reintrodotta l'alzavola delle Isole Campbell, uno degli uccelli pi\u00f9 rari al mondo. \nAltre isole.\nL\"'isola Dent\" si trova circa 3 chilometri a ovest dell'Isola Campbell ed \u00e8 poco pi\u00f9 di uno scoglio: si estende infatti per soli 26 ettari. L'alzavola delle isole Campbell (\"Anas nesiotis\") venne ritenuta estinta per oltre cento anni prima che un piccolo gruppo venisse ritrovato proprio su Dent, nel 1975, a causa dell'assenza di predatori (soprattutto i ratti che ne avevano causato l'estinzione sull'isola principale dell'arcipelago).\nLa maggior parte della superficie dell'isola \u00e8 rocciosa, limitando ulteriormente lo spazio disponibile a qualunque tipo di habitat rispetto ai suoi 26 ettari.\nL\"'isola Jacquemart\" \u00e8 considerata il punto pi\u00f9 meridionale della Nuova Zelanda (o meglio, lo \u00e8 uno scoglio che si trova 50 metri a sud dell'isoletta).\nCollegamenti esterni.\n Fotografie delle Isole Campbell e di alcune specie animali e vegetali che le popolano"}
{"id": "766697", "revid": "6066", "url": "https://it.wikipedia.org/wiki?curid=766697", "title": "Lingua latina volgare", "text": ""}
{"id": "766698", "revid": "834", "url": "https://it.wikipedia.org/wiki?curid=766698", "title": "Partenopei", "text": ""}
{"id": "766699", "revid": "62755875", "url": "https://it.wikipedia.org/wiki?curid=766699", "title": "Rivolta dei baroni", "text": ""}
{"id": "766700", "revid": "834", "url": "https://it.wikipedia.org/wiki?curid=766700", "title": "Slovensk\u00fd \u010duva\u010d", "text": "Slovensk\u00fd \u010duva\u010d o Cuvac Slovacco \u00e8 una razza canina di origine slovacca riconosciuta dalla FCI (Standard N. 142, Gruppo 1, Sezione 1).\nDescrizione.\nIl pelo \u00e8 foltissimo in tutte le parti del corpo ad eccezione della testa e delle zampe, soprattutto nei maschi, che possiedono una folta criniera. Il sottopelo \u00e8 soffice e denso per proteggerlo dal freddo e dalla pioggia. L'unico colore ammesso \u00e8 il bianco, mentre qualsiasi altra sfumatura viene rifiutata categoricamente. La coda, in situazione di riposo, \u00e8 portata bassa, pendente fino alla garrella. In movimento questa si arriccia. La testa \u00e8 robusta forte e armonica. Gli occhi sono di colore scuro e di forma ovale. Le orecchie sono attaccate alte ma molto mobili e portate aderenti alla testa.\nCarattere.\n\u00c8, come dimostra la storia, un ottimo cane da guardia al quale non manca certo il coraggio. Rimane sempre fedele al padrone e alla famiglia. Docilissimo con le persone considerate amiche, pu\u00f2 diventare molto pericoloso contro estranei che reputa pericolosi e altri animali che invadono furtivamente la sua propriet\u00e0."}
{"id": "766721", "revid": "1305772", "url": "https://it.wikipedia.org/wiki?curid=766721", "title": "Ultima I", "text": "Ultima, conosciuto pi\u00f9 tardi come Ultima I: The First Age of Darkness o pi\u00f9 semplicemente Ultima I, \u00e8 il primo videogioco ufficiale della serie di \"Ultima\", pubblicato inizialmente dalla California Pacific Computer Co. per Apple II nel 1981.\nFu uno dei primi videogiochi di ruolo per computer commercializzati, ed \u00e8 considerato un importante e influente punto di partenza per lo sviluppo di tutta una serie di giochi, non solo facenti parte dell'universo di \"Ultima\".\nTrama.\n\"Ultima I\" \u00e8 incentrato sull'impresa di cercare e distruggere la Gemma dell'Immortalit\u00e0, che \u00e8 stata usata dal perfido mago Mondain per rendere schiava la terra di Sosaria. Con la Gemma in suo possesso egli non avrebbe potuto essere ucciso, mentre i suoi uomini avrebbero terrorizzato il mondo. Il giocatore controlla il personaggio noto come \"Lo Straniero\", un individuo richiamato da un altro mondo per porre fine al dominio di Mondain. Il gioco segue le peripezie di questo personaggio, che coinvolgono vari aspetti del gioco, inclusa l'esplorazione di dungeon e viaggi spaziali.\nQuesto \u00e8 l'unico titolo fra gli \"Ultima\" in cui \u00e8 possibile prendere una nave spaziale e partecipare a una battaglia nello spazio.\nModalit\u00e0 di gioco.\nIl mondo di Ultima \u00e8 rappresentato in terza persona con visuale dall'alto, ed \u00e8 una vasta area con scorrimento multidirezionale, composta da caselle che rappresentano il tipo di terreno. Quando si entra in una citt\u00e0 o castello la schermata diventa fissa e mostra una pianta dei vari locali accessibili. Quando invece si sceglie di esplorare i dungeon, composti solo da corridoi, la visuale diventa tridimensionale in prima persona. Il personaggio \u00e8 controllato mediante le frecce direzionali (o il joystick, nelle conversioni successive) e altri tasti, per un totale di circa trenta comandi. Le azioni sono in tempo reale e se non vengono dati comandi i turni passano. Al personaggio vengono assegnate le missioni da compiere, anche pi\u00f9 di una alla volta, da diversi re.\nAll'inizio del gioco \u00e8 possibile scegliere i parametri del personaggio e distribuirvi i 30 punti iniziali. I parametri influenzano il gameplay, ad esempio un alto livello di forza aumenta il danno subito dal nemico mentre un alto carisma aumenta il prezzo di vendita degli oggetti in possesso. \u00c8 possibile poi scegliere razza e classe, che influenzano i parametri e abilit\u00e0, ad esempio il \"Wizard\" (mago) ha pi\u00f9 magie da usare in battaglia. In basso a destra troveremo i parametri dell'eroe: H.P. (\"Hit Points\", punti vita a disposizione), Food (Cibo), Exp (l'esperienza per aumentare il livello) e Coins (le monete). Gli HP possono essere comprati dal re in cambio di monete oppure uscendo dai dungeon dopo alcuni scontri. Il cibo sar\u00e0 necessario per camminare a piedi nella World Map ed \u00e8 possibile prendere altro cibo in citt\u00e0. Se uno di questi due parametri va a zero, il personaggio muore e verr\u00e0 rivitalizzato ma solo con 99 HP, 99 FP e 0 monete.\nL'esperienza \u00e8 necessaria per salire di livello e aumentare le statistiche. Si riceve un livello ogni 1000 EXP per un massimo di 9999 EXP. Le monete sono recuperabili sconfiggendo i mostri, prendendoli dai tesori o salvando le principesse dai castelli. Nei negozi si possono comprare armi, armature, magie e mezzi di trasporto. Dopo aver comprato oggetti, \u00e8 necessario \"prepararli\" per usarli, premendo il tasto \"R\" e selezionando ci\u00f2 che si vuole equipaggiare. Il sistema di gestione delle magie \u00e8 piuttosto semplice: le magie sono indicate come oggetti consumabili: pi\u00f9 unit\u00e0 di magie si comprano, pi\u00f9 volte si possono lanciare. \nIl gioco inoltre propone una modalit\u00e0 arcade nello spazio, dove \u00e8 necessario sparare alle navicelle nemiche per poter continuare nella storia: un elemento apparso soltanto in questo \"Ultima\" e non nei seguenti episodi della serie. Richard Garriott disse di averlo aggiunto solo per riempire ogni spazio disponibile nel disco su cui era distribuito il gioco.\nSviluppo.\nAll'inizio era stato scelto il titolo di \"Ultimatum\", ma il titolo era gi\u00e0 stato registrato da un gioco da tavolo, perci\u00f2 fu deciso di troncarlo in \"Ultima\", ci\u00f2 piacque molto a Richard Garriott, pi\u00f9 del nome originario. \nLa prima versione del gioco fu scritta nel 1980 in linguaggio BASIC interpretato con qualche routine ausiliaria in assembly, e fu distribuita nel 1981 solo per Apple II; due anni pi\u00f9 tardi la Sierra On-Line pubblic\u00f2 un porting per Atari 8 bit.\nFu uno dei primi videogiochi di ruolo commerciali per computer e il primo gioco per computer che usava una grafica \"a tasselli\" per rappresentare gli oggetti. Questo sistema di grafica a tasselli fu programmato in linguaggio macchina da Ken W. Arnold, un amico di Richard Garriott.\nQuesto gioco \u00e8 in molte parti erede (e, nel caso dell'esplorazione dei dungeon, contiene lo stesso codice) del primo gioco commerciale di Richard Garriott, \"Akalabeth\", a cui spesso si riferisce ufficiosamente come \"Ultima 0\" lo stesso Garriott. Mentre il riscontro economico di \"Akalabeth\" arriv\u00f2 in seguito a un'opera amatoriale, \"Ultima\" fu progettato dall'inizio come un investimento commerciale.\nIl remake.\nIl 23 dicembre 1986 \"Ultima\" fu rielaborato e usc\u00ec col nome di \"Ultima I: The First Age of Darkness\", interamente ricodificato in assembly, con grafica migliorata, azione pi\u00f9 veloce, e con una giocabilit\u00e0 nettamente migliorata dalla Origin Systems. Questa ridistribuzione ebbe molte pi\u00f9 vendite della precedente edizione (anche grazie all'ingrandimento del mercato dei computer in generale) e fu portata su numerosi altri sistemi. Pony Canyon lo pubblic\u00f2 anche per alcuni computer diffusi in Giappone, come il NEC PC-8801."}
{"id": "766727", "revid": "1543377", "url": "https://it.wikipedia.org/wiki?curid=766727", "title": "Friction Stir Welding", "text": "La Friction Stir Welding (FSW) \u00e8 un tipo di saldatura per attrito allo stato solido in cui nel materiale da saldare non viene raggiunta la temperatura di fusione. La FSW \u00e8 utilizzata principalmente per unire leghe d'alluminio altrimenti difficilmente saldabili con altre tecniche. \u00c8 stata inventata nel 1991 dal \"The Welding institute\" (TWI) di Cambridge.\nPrincipio di funzionamento.\nIl cordone di saldatura \u00e8 formato da un utensile cilindrico. Questo ha un perno nella parte terminale che pu\u00f2 presentare una filettatura. Il perno, ruotando genera attrito, quindi calore. Quest'ultimo rende plastico il materiale, che, ricristallizzandosi, unisce i due pezzi. La dimensione media dei grani ricristallizzati sar\u00e0 molto piccola, facendo aumentare le caratteristiche meccaniche.\nLe temperature che si raggiungono sono circa pari al 75 - 80% della temperatura di fusione.\nApplicazioni.\nLa FSW \u00e8 utilizzata in campo aerospaziale per saldare il serbatoio esterno dello Space Shuttle e in alcuni razzi vettori. Nel settore aeronautico essa viene utilizzata per saldare leghe d'alluminio in sostituzione della rivettatura."}
{"id": "766728", "revid": "327495", "url": "https://it.wikipedia.org/wiki?curid=766728", "title": "Evandar", "text": ""}
{"id": "766731", "revid": "648716", "url": "https://it.wikipedia.org/wiki?curid=766731", "title": "Australian Stumpy Tail Cattle Dog", "text": "L'Australian Stumpy Tail Cattle Dog \u00e8 una razza canina originaria dell'Australia riconosciuta in via provvisoria nel 2005.\nLa razza \u00e8 assai poco diffusa. Come indica il suo nome, la funzione primaria di questo cane \u00e8 il controllo e la guida del bestiame, sia su spazi ampi che su superfici limitate ed anche in condizioni molto dure. \u00c8 sempre in stato di allerta, estremamente intelligente, vigile, coraggioso e sicuro; la sua devozione assoluta al proprio compito ne fa il cane da bovari ideale.\nStoria.\nLo \u201cStumpy Tail\u201d ha una lunga storia in Australia. Gi\u00e0 agli inizi del XIX secolo era accuratamente allevato per custodire il bestiame. Ci sono due scuole di pensiero per quel che riguarda il fondatore della razza. La prima versione cita un certo Thomas Simpson Hall che avrebbe incrociato cani da bestiame del nord dell'Inghilterra, gli Smithfield, con dei Dingo, cani originari dell'Australia, creando cos\u00ec il primo bovaro australiano, conosciuto come \"Hall's Heeler\" o \"cane da piede di Hall\" (verso il 1830). Nella seconda versione, un bovaro di nome Timmins di Bathurst, del Nuovo Galles del Sud, nel 1830 accoppi\u00f2 uno Smithfield con il Dingo indigeno australiano, e la progenie, costituita da cani rossi anuri era conosciuta col nome di \"Timmins Biters\" o \"morsicatori di Timmins\". Questi cani erano dei gran lavoratori, ma si rivelarono troppo severi con il bestiame, poich\u00e9 tendevano a mordere eccessivamente. Occorreva un altro incrocio. Fu aggiunto un collie blue merle a pelo corto, e il risultato fu un eccellente cane tuttofare, l'antenato dell'odierno Stumpy Tail Cattle Dog. Lo Smithfields aveva apportato la naturale coda corta, il dingo il colore rosso, come pure un naturale adattamento alle dure condizioni ambientali dell'interno. Il colore blu veniva dal collie blu merle, che era anche conosciuto come \u201cgerman collie\u201d. Normalmente gli \u201cStumpy Tails\u201d erano allevati nelle vaste aree rurali dell'Australia e solo un esiguo numero di questi cani veniva registrato nei Libri di Origine. Nel 2001, questa antica razza fu rinominata \u201cAustralian Stumpy Tail Cattle Dog\u201d.\nAspetto.\nIl suo cranio \u00e8 ampio e piatto fra gli orecchi; si restringe leggermente verso gli occhi. Il muso \u00e8 di moderata lunghezza, ben pieno sotto gli occhi, con le potenti mascelle che si restringono in un forte muso smussato. Il collo \u00e8 di una potenza eccezionale, arcuato, muscoloso e di media lunghezza. Ha un dorso diritto, ampio e forte. La coda \u00e8 integra, di una lunghezza naturale che non superi i 10 centimetri. I piedi sono rotondi, forti, con cuscinetti spessi e dita bene arcuate, strettamente unite. Unghie forti, corte e di colore scuro. La sua corporatura snella lo rende capace di movimenti veloci e scattanti. \u00c8 un cane a pelo corto. Il cane potrebbe essere blu o macchiettato di blu, monocolore. La testa pu\u00f2 avere macchie nere. Oppure il colore potrebbe essere un buon rosso picchiettato omogeneo, compreso il sottopelo (non bianco o crema), con o senza macchie rosse pi\u00f9 scure sulla testa.\nAlcuni esemplari possono nascere anuri o brachiuri.\nCarattere.\nLo \u201cStumpy\u201d ha un'attitudine naturale per il lavoro e la custodia del bestiame, e un temperamento leale, coraggioso e fedele. \u00c8 sempre attento, guardingo e obbediente, sebbene sospettoso verso gli estranei."}
{"id": "766735", "revid": "767487", "url": "https://it.wikipedia.org/wiki?curid=766735", "title": "Il grande uno rosso", "text": "Il grande uno rosso (\"The Big Red One\") \u00e8 un film di guerra del 1980 diretto da Samuel Fuller, interpretato da Lee Marvin, Mark Hamill, Robert Carradine, presentato in concorso al 33\u00ba Festival di Cannes.\nSi tratta di una cronaca di guerra (Fuller stesso fu un combattente decorato del secondo conflitto mondiale) e probabilmente il film pi\u00f9 noto di Samuel Fuller.\nNel 2004 \u00e8 uscita in DVD una versione denominata \"reconstruction\" in cui sono stati reintegrati oltre 40 minuti di film mancanti nella versione uscita al cinema nel 1980. La pellicola \u00e8 stata restaurata digitalmente cos\u00ec come il comparto sonoro, ci\u00f2 ha comportato il ridoppiaggio della versione italiana. Nei contenuti speciali del DVD vi sono ulteriori scene inedite girate da Fuller ma che non si \u00e8 riusciti ad aggiungere al film in quanto non si collegavano bene agli avvenimenti narrati nelle scene precedenti e successive. \nTrama.\nRaccontata in soggettiva da un soldato arruolato nella 1\u00aa Divisione di Fanteria americana, soprannominata \"il Grande Uno Rosso\", si snodano le vicende di quattro soldati, agli ordini dell'anziano sergente Possum, veterano della prima guerra mondiale, durante le campagne della seconda guerra mondiale che la divisione combatte in Nordafrica, in Sicilia, in Normandia, nella neve delle Ardenne ed infine in Cecoslovacchia, dove scoprono i campi di concentramento nazisti.\nProduzione.\nIl film fu girato in gran parte in Israele e qualche esterno in Irlanda. Il film, che \u00e8 uscito nelle sale americane il 18 luglio 1980, \u00e8 costato 4 milioni di dollari ma ne ha incassati oltre 7 milioni.\nLee Marvin ha veramente combattuto durante la seconda guerra mondiale, nel corpo dei marines, sul fronte del Pacifico.\nSamuel Fuller ha combattuto per tutta la guerra con la prima divisione di fanteria americana e nel maggio 1945, quando il suo reparto liber\u00f2 il Campo di concentramento di Falkenau (un sottocampo di Flossenburg) in Cecoslovacchia, gir\u00f2 un filmato con la sua cinepresa personale.\nI panzer tedeschi che compaiono nel film sono in realt\u00e0 degli \"M51 Isherman\" israeliani (carri M4 Sherman americani ceduti ad Israele dopo la guerra, armati con cannone francese F1 da 105\u00a0mm in una torretta molto pi\u00f9 grande di quella originale, e dotati di motore diesel)."}
{"id": "766740", "revid": "123320279", "url": "https://it.wikipedia.org/wiki?curid=766740", "title": "Mario De Renzi", "text": "Biografia.\nNasce a Roma il 17 novembre del 1897.\nUltimati gli studi in Architettura presso l'Accademia di belle arti di Roma come allievo di Arnaldo Foschini diviene presto un giovane architetto di successo.\nNel primo dopoguerra inizia la sua attivit\u00e0 professionale presso lo studio di Alberto Calza Bini e consegue una notevole serie di affermazioni in concorsi, approfondendo la tradizione romana.\nDal 1929 al 1943 a Napoli \u00e8 professore incaricato di Disegno presso la Facolt\u00e0 di Architettura della Universit\u00e0 degli Studi di Napoli Federico II.\nLa maggior parte delle sue opere tuttavia si trova a Roma.\nLa prima parte della sua attivit\u00e0 di progettista \u00e8 caratterizzata da una notevole produzione di edilizia popolare come le case per i dipendenti del \"Governatorato\" in via Andrea Doria (1929) e piazza Mazzini (1931).\nNel 1931 progetta la sua prima opera di rilievo: l'immenso isolato di case convenzionate \"Federici\" in viale XXI Aprile, (scelto pi\u00f9 tardi da Ettore Scola per ambientarvi \"Una giornata particolare\" con Mastroianni e la Loren), con il quale si inserisce nella corrente del \"Movimento Moderno\".\nNegli anni trenta comincia un sodalizio progettuale con Adalberto Libera che si riveler\u00e0 tra i pi\u00f9 fecondi dell'anteguerra in ambito romano, e la cui produzione proceder\u00e0 in direzione del \"razionalismo italiano\".\nNel 1932 realizza, appunto con Libera, il padiglione della \"Mostra della Rivoluzione Fascista\". In quest'opera, ed in particolare negli stilizzati fasci littori del suo ingresso, emerge pur nella tendenza razionalista dell'architetto romano qualche concessione palese al \"movimento futurista\".\nNel 1933, realizza sempre con Libera il palazzo delle Poste di via Marmorata con il quale aderisce ormai pienamente all'architettura \"razionalista\". Questa opera, che se da una parte evidenzia l'aggiornamento delle tecniche e dei materiali proprio di questo periodo, dall'altra attribuisce un netto valore figurale dell'oggetto, trascendendo dall'espressione puramente funzionalista del medesimo. La forma, in questo caso, pur entro i parametri del linguaggio contemporaneo, riesce ad evocare il sapore degli edifici classici, tanto caro agli architetti romani.\nNel 1935 con Giorgio Calza Bini realizza la palazzina \"Furmanik\" (dal nome del committente) a \"lungotevere Flaminio\", che conferma ed anzi esalta la tendenza \"razionalista\" e, che, risulta apprezzata anche da Walter Gropius, in una gita romana del fondatore della Bauhaus.\nNel 1937 cura la Mostra nazionale delle colonie estive e dell'assistenza all'infanzia, svoltasi nel Circo Massimo.\nNel dopoguerra \u00e8 ancora attivo nell'attivit\u00e0 edilizia romana.\nNel 1949 con Saverio Muratori \u00e8 impegnato nella progettazione urbana e nel disegno di alcuni edifici del quartiere INA-Casa a Valco San Paolo.\nNel 1952, sempre con Muratori \u00e8 la realizzazione del quartiere INA-Casa al quartiere Tuscolano.\nNello stesso 1952 diventa presidente dell'Ordine degli Architetti di Roma per due anni consecutivi.\nMuore a Roma il 22 novembre 1967."}
{"id": "766760", "revid": "34222", "url": "https://it.wikipedia.org/wiki?curid=766760", "title": "Campionato europeo di calcio under-21 2000", "text": ""}
{"id": "766770", "revid": "14480", "url": "https://it.wikipedia.org/wiki?curid=766770", "title": "Robert Betts Laughlin", "text": ""}
{"id": "766781", "revid": "47767", "url": "https://it.wikipedia.org/wiki?curid=766781", "title": "Mano d'Argento", "text": ""}
{"id": "766784", "revid": "22475", "url": "https://it.wikipedia.org/wiki?curid=766784", "title": "Branda Castiglioni", "text": "Biografia.\nGiovinezza e apprendistato.\nPrimogenito di una nobile famiglia milanese, i Castiglioni, era figlio di Maffiolo da Castiglione e di Lucrezia Porro, ebbe tre fratelli ed una sorella. Rinunci\u00f2 ai privilegi della nobilt\u00e0 per farsi \"clericus\", cio\u00e8 religioso.\nBranda Castiglioni comp\u00ec i suoi primi studi a Milano e nel 1374 lo troviamo iscritto nel Collegio dei nobili Giureconsulti di Milano. Si iscrisse e frequent\u00f2 l'Universit\u00e0 degli Studi di Pavia (fondata con un privilegio di Carlo IV nel 1361), consegu\u00ec il dottorato in diritto civile e canonico nell'anno accademico 1388/89 ed insegn\u00f2 egli stesso diritto presso il medesimo ateneo.\nAlla corte pontificia.\nNel 1389 Gian Galeazzo Visconti lo invi\u00f2 a Roma alla corte pontificia di Bonifacio IX con lo scopo di ottenere privilegi a favore dell'Universit\u00e0 di Pavia, l'autorizzazione all'insegnamento di teologia ed il conferimento delle stesse condizioni concesse all'Universit\u00e0 di Bologna e all'Universit\u00e0 di Parigi.\nNello stesso periodo fu nominato Uditore del Collegio della Sacra Rota dal papa Bonifacio IX, il quale lo invi\u00f2 successivamente in Germania come legato pontificio. Nel 1393 fu arciprete della parrocchia di San Martino di Legnago in provincia di Verona e canonico della citt\u00e0 di Tortona, nel 1398 possedeva sei benefici ecclesiastici nell'arcidiocesi di Milano e altri in Europa.\nNel 1401 papa Bonifacio IX gli affid\u00f2 una missione a Colonia e nelle Fiandre come nunzio apostolico, e nel 1403 lo invi\u00f2 in Ungheria ed in Transilvania.\nFu in questa occasione che nacque la profonda amicizia di Branda Castiglioni con Sigismondo di Lussemburgo, re dei romani ed imperatore d'Ungheria. Nel 1404 fu vescovo di Piacenza.\nNel 1409 partecip\u00f2 al Concilio di Pisa indetto dai Padri conciliari per porre fine allo scisma d'Occidente e per risolvere una controversia tra un papa eletto dai romani ed un altro ad Avignone. Al termine del Concilio fu eletto papa Alessandro V (Pietro Filargo, arcivescovo di Milano) il quale omolog\u00f2 il Concilio ma mor\u00ec pochi mesi dopo. Suo successore fu il napoletano Baldassarre Cossa che si impose il nome di Giovanni XXIII. Il nuovo papa lo mand\u00f2 in Ungheria come legato pontificio. Era il 16 agosto 1410.\nCardinale.\nIl 6 giugno 1411 l'antipapa Giovanni XXIII lo nomin\u00f2 cardinale di Santa Romana Chiesa. Branda Castiglioni allora rinunci\u00f2 alla sede vescovile di Piacenza e prese il titolo presbiterale di San Clemente. Come stemma personale conserv\u00f2 quello gentilizio della sua casata, aggiungendo per\u00f2 le nappe e il cappello cardinalizio; per motto araldico scelse invece il versetto del profeta Geremia:\nLa nomina a cardinale rafforz\u00f2 la sua posizione presso Sigismondo e di conseguenza con il duca della citt\u00e0 di Milano, Filippo Maria Visconti.\nIl perdurare dello scisma rese necessaria l'apertura di un nuovo Concilio che si tenne a Costanza a partire dal 5 novembre 1413, alla presenza di Giovanni XXIII e di Sigismondo re d'Ungheria. Branda Castiglioni partecip\u00f2 a parecchie sessioni e si adoper\u00f2 per giungere ad un accordo. L'11 novembre del 1417 il conclave proclam\u00f2 eletto papa Ottone Colonna, che assunse il nome di Martino V e fu l'unico papa riconosciuto da tutta la Chiesa. Nel 1418 Branda Castiglioni insieme ad altri undici cardinali accompagn\u00f2 Martino V nel viaggio da Costanza a Milano dove la domenica 16 ottobre dello stesso anno consacr\u00f2 l'altare maggiore del Duomo di Milano. Nel 1421 fu a Castiglione Olona dove annunci\u00f2 al popolo festante la ricostruzione del suo borgo. Nello stesso anno fu inviato in Boemia da Martino V come legato con l'intento di arginare il movimento ereticale dei seguaci di Jan Hus e da qui a Colonia al fianco di un potente esercito imperiale capitanato da Filippo Scolari (detto Pippo Spano). Aveva 71 anni.\nTerminata la crociata il cardinal Branda Castiglioni prosegu\u00ec la sua attivit\u00e0 missionaria e diplomatica in Ungheria dove, dal 1411, era conte di Veszpr\u00e9m, poi pass\u00f2 nuovamente in Germania con l'incarico di riformare il clero tedesco.\nTerminata la missione di legato pontificio in Boemia, Moravia, Germania, Ungheria e Polonia, nel marzo del 1425 fu a Castiglione Olona dove il 25 consacr\u00f2 la chiesa parrocchiale: la Collegiata di Castiglione Olona.\nPartecip\u00f2 poi alle trattative tra le citt\u00e0 di Milano e Firenze: era un grande amico della famiglia Medici, ma non volle mai tradire i Visconti.\nIl 25 aprile dello stesso anno Branda Castiglioni conobbe Masolino da Panicale, in quei giorni impegnato a Firenze con Masaccio nell'affrescatura della Cappella Brancacci. Masolino part\u00ec nel settembre dello stesso anno per la terra d'Ungheria, in questa rincontr\u00f2 il cardinale Branda Castiglioni che pi\u00f9 tardi divenne il suo mecenate.\nNel 1431, dopo aver convocato alcune sessioni di un nuovo Concilio di Basilea, moriva papa Martino V.\nBranda Castiglioni aveva 81 anni.\nGli successe Eugenio IV eletto dai Padri Conciliari di Branda Castiglioni. Il Concilio si concluse nel 1437 stabilendo che si sarebbe riconvocato a Firenze per tentare una riconciliazione tra la Chiesa cattolica e la Chiesa ortodossa di Grecia. Dal 1438 al 1442 il Concilio, nuovamente indetto, si tenne in varie sessioni tra le citt\u00e0 di Firenze e Ferrara. Branda Castiglioni sottoscrisse in quel Concilio i pi\u00f9 importanti documenti di papa Eugenio IV, fu ospite della casa dei Medici e consolid\u00f2 con la citt\u00e0 di Firenze rapporti intrapresi gi\u00e0 con successo qualche anno prima.\nNel mese di ottobre del 1442 il cardinale Branda Castiglioni lasci\u00f2 il Concilio di Firenze per tornare a Milano dove fu acclamato dal popolo festante, ed accolto, ci dicono i cronisti dell'epoca, con tutti gli onori.\nMorte.\nRientr\u00f2 a Castiglione Olona dove l'11 dicembre si ammal\u00f2 ed il 20 gennaio 1443 si diffusero notizie allarmanti sulla sua salute. Il 3 febbraio 1443 mor\u00ec nel suo palazzo. Il giorno dopo avrebbe compiuto novantatr\u00e9 anni.\nQualche giorno dopo i familiari, le personalit\u00e0 politiche, religiose ed il popolo presenziarono ai solenni funerali. Leonardo Griffi compose l'elogio funebre e Giovanni da Olm\u00fctz, suo segretario, il \"Curriculum vitae\" e lo depose nel sarcofago ritrovato all'apertura dello stesso nel 1935. \nIl Cardinale fu sepolto nella Chiesa dei Santi Stefano e Lorenzo dove tutt'oggi ancora riposa.\nMemorie.\nDi lui conserviamo ancora oggi un ritratto eseguito per\u00f2 nel XVII secolo conservato nella quadreria del Palazzo Branda Castiglioni, un busto in terracotta attribuito a Lorenzo di Pietro detto \"il Vecchietta\", sul portale dell'attuale municipio ed un'effigie a Pavia nel Collegio Castiglioni-Brugnatelli, sito nelle case da lui destinate al Collegio di S. Agostino. Il complesso di Castiglione Olona inoltre ricorda con ben tre ritratti il porporato: nella lunetta del portale della Collegiata, sul sarcofago, nell'affresco del \"Banchetto di Erode\" del Battistero, da lui fatto affrescare a Masolino, a cui aveva commissionato anche gli affreschi di una cappella della chiesa di S. Clemente di cui era cardinale.\nMecenatismo.\nAmico di potenti, legato da profonde amicizie con i sovrani dell'epoca, attento alle correnti artistiche e letterarie del momento, il cardinale Branda Castiglioni fu un preciso punto di riferimento per tutta la cultura quattrocentesca.\nFu un principe della Chiesa, il mecenate di Castiglione Olona, di artisti come Masolino da Panicale, Lorenzo di Pietro detto \"il Vecchietta\", Paolo Schiavo, fu umanista e letterato e si adoper\u00f2 affinch\u00e9 il suo borgo fosse ridisegnato dopo le note vicende belliche, come una citt\u00e0 ideale, con tutti i canoni urbanistici e sociali dettati dalla cultura umanistica.\n. Apr\u00ec cos\u00ec grandi cantieri, fece risistemare il suo Palazzo Branda, ne costru\u00ec uno per i suoi familiari (Casa dei familiari del Cardinal Branda Castiglioni), edific\u00f2 la Chiesa dei Santi Stefano e Lorenzo detta La Collegiata e la Chiesa del Santissimo Corpo di Cristo chiamata di Villa, fond\u00f2 una scuola per tutti i ragazzi della zona (Scuola di Canto e Grammatica di Castiglione Olona) ed un convento per l'Ordine femminile delle Umiliate, riedific\u00f2 la rocca con la chiesa e la cappella di San Giovanni Battista, e poi dot\u00f2 il borgo di una biblioteca, cosa rarissima per l'epoca, di tesori inestimabili e fu munifico e generoso con il popolo.\nA Pavia, la citt\u00e0 in cui si era laureato, fond\u00f2 nel 1429, previa approvazione del Pontefice Martino V, il Collegio Universitario di S. Agostino, volgarmente chiamato Collegio Castiglioni, dotandolo di mezzi sufficienti per espletare la sua funzione."}
{"id": "766785", "revid": "1718925", "url": "https://it.wikipedia.org/wiki?curid=766785", "title": "Orientazione", "text": "In geometria un'orientazione di uno spazio \u00e8 una scelta con cui si identificano come \"positive\" alcune configurazioni di vettori e \"negative\" altre. Queste configurazioni positive e negative sono ottenute l'una dall'altra tramite riflessione, come in uno specchio.\nLa nozione di orientazione \u00e8 presente in tutta la geometria moderna, ed ha numerose applicazioni in fisica (ad esempio nell'elettromagnetismo e nella simmetria CP) ed in chimica (ad esempio, nel concetto di chiralit\u00e0).\nOrientazione di uno spazio vettoriale.\nIl concetto base di orientazione \u00e8 definito in uno spazio vettoriale reale, come ad esempio il piano cartesiano o un pi\u00f9 generico spazio euclideo. La definizione si estende successivamente ad altri tipi di spazi, come ad esempio le superfici o le variet\u00e0.\nBasi positive e basi negative.\nUna base per uno spazio vettoriale formula_1 \u00e8 un insieme ordinato formula_2 di vettori indipendenti che generano tutto formula_1.\nUno spazio vettoriale ha due tipi di basi: la scelta di un\"'orientazione\" di formula_1 consiste nel chiamare \"positive\" le basi di un tipo e \"negative\" le altre.\nPi\u00f9 precisamente, si definisce sull'insieme delle basi per formula_1 una relazione di equivalenza nel modo seguente. Per ogni coppia di basi esiste una trasformazione lineare che manda la prima base nella seconda. Il determinante di questa trasformazione \u00e8 un numero reale ed \u00e8 diverso da zero perch\u00e9 una trasformazione di questo tipo \u00e8 un isomorfismo. Due basi sono equivalenti se il determinante della trasformazione che le collega \u00e8 positivo. Per le propriet\u00e0 del determinante, questa \u00e8 in effetti una relazione di equivalenza.\nQuesta relazione di equivalenza divide l'insieme delle basi in due classi. Non vi \u00e8 per\u00f2 nessun argomento \"a priori\" che permetta di identificare gli elementi di una classe come \"positivi\" e gli altri come \"negativi\": l'orientazione dello spazio formula_1 consiste proprio nella scelta arbitraria di una classe positiva. Poich\u00e9 ci sono due classi, le scelte possibili sono due: quindi formula_1 ha due possibili orientazioni.\nEsempi.\nLo spazio euclideo \u00e8 normalmente considerato uno spazio gi\u00e0 orientato: usualmente una base formula_8 \u00e8 considerata positiva se e solo se il determinante\ndella matrice quadrata ottenuta mettendo in fila i vettori colonna formula_10 \u00e8 positivo. In questo modo la base canonica \u00e8 sempre positiva: infatti la matrice che si ottiene \u00e8 la matrice identit\u00e0, che ha sempre determinante 1. Ad esempio, in dimensione due, la base canonica \u00e8\ne questa \u00e8 positiva perch\u00e9\nD'altro canto, la base\n\u00e8 negativa, poich\u00e9\nNello spazio tridimensionale, sono considerate positive le basi di vettori che formano una terna levogira, mentre sono negative quelle che formano una terna destrogira. La scelta di \"positivo\" e \"negativo\" \u00e8 comunque in tutti questi casi convenzionale: nulla vieta di assegnare al piano cartesiano o allo spazio euclideo l'orientazione opposta. La regola della mano destra \u00e8 un utile strumento per determinare se una data terna di vettori \u00e8 positiva o negativa.\nOrientazione di una variet\u00e0.\nOrientabilit\u00e0.\nUna variet\u00e0 (ad esempio, una curva o una superficie) \u00e8 un oggetto che \u00e8 localmente simile ad uno spazio euclideo. La nozione di orientazione esiste quindi localmente: questa non \u00e8 per\u00f2 sempre estendibile dal locale al globale. Quando questo \u00e8 possibile, la variet\u00e0 \u00e8 detta orientabile: in questo caso le \"basi\" centrate in tutti i punti della variet\u00e0 sono effettivamente suddivise in due classi, e si pu\u00f2 scegliere una orientazione, cio\u00e8 assegnare il termine \"positivo\" ad una di queste, e \"negativo\" all'altra.\nLa possibilit\u00e0 di estendere globalmente questa propriet\u00e0 locale \u00e8 collegata al fatto seguente: esiste la possibilit\u00e0 che un oggetto che effettua un viaggio lungo un percorso all'interno della variet\u00e0 si ritrovi con un'orientazione invertita al suo ritorno al punto di partenza? Se esiste questa possibilit\u00e0, \u00e8 impossibile assegnare una orientazione globale, e quindi la variet\u00e0 \u00e8 detta non orientabile. Viceversa, se questa possibilit\u00e0 non esiste \u00e8 possibile assegnare un'orientazione alla variet\u00e0, e quindi distinguere globalmente fra \"basi\" positive e negative.\nEsempi.\nPer una curva, l'orientazione \u00e8 semplicemente la scelta di una direzione di percorrenza della curva. Una scelta di questo tipo \u00e8 sempre possibile, in altre parole una curva \u00e8 sempre \"orientabile\".\nSuperfici come la sfera ed il toro sono orientabili. L'esempio pi\u00f9 noto di superficie non orientabile \u00e8 il nastro di M\u00f6bius: disegnando una mano destra sul nastro, e facendo fare un giro completo al disegno, si ottiene come risultato una mano sinistra! Per questo motivo \u00e8 materialmente impossibile distinguere mani destre da mani sinistre, ovvero suddividere le basi in positive e negative.\nQuesta propriet\u00e0 del nastro di M\u00f6bius \u00e8 collegata al fatto seguente: un osservatore che cammini lungo il nastro, dopo un giro completo si ritrover\u00e0 a testa in gi\u00f9, dalla parte opposta."}
{"id": "766788", "revid": "1048993", "url": "https://it.wikipedia.org/wiki?curid=766788", "title": "David Arquette", "text": "Nel mondo cinematografico \u00e8 principalmente noto per il ruolo di Dwight Riley nel franchise slasher \"Scream\" di Wes Craven. \nBiografia.\nUltimo di cinque figli, David Arquette appartiene a una famiglia interamente impegnata nel mondo dello spettacolo: \u00e8 infatti figlio dell'attore Lewis Arquette, nipote di Cliff e fratello di Rosanna, Richmond, Patricia e Alexis.\nCarriera.\nWorld Championship Wrestling (2000).\nNella primavera del 2000 David Arquette entr\u00f2 brevemente nel mondo del wrestling per promuovere il film \"Pronti alla rissa\" (2000), che vedeva coinvolti molti atleti della World Championship Wrestling (WCW) dell'epoca. Nella puntata di \"Thunder\" del 24 aprile, svoltasi a Syracuse (New York), fece coppia con il WCW World Heavyweight Champion, Diamond Dallas Page, per affrontare Jeff Jarrett ed Eric Bischoff in un particolare Tag Team match in cui era in palio il titolo di Page; Arquette effettu\u00f2 lo schienamento decisivo su Bischoff, diventando la prima celebrit\u00e0 di Hollywood a vincere un titolo di campione del mondo. Perse la cintura il 7 maggio, al \"pay-per-view\" Slamboree, venendo sconfitto da Jeff Jarrett in un Triple Cage match che vedeva coinvolto anche Diamond Dallas Page. Arquette comparve per l'ultima volta in WCW il 13 agosto, a New Blood Rising, intervenendo nel match tra Buff Bagwell e Kanyon cercando invano di aiutare quest'ultimo.\nWorld Wrestling Entertainment (2010).\nDavid Arquette fece la sua prima e unica apparizione nella World Wrestling Entertainment durante la puntata di \"Raw\" del 13 dicembre 2010, facendo coppia con Alex Riley in un 2-on-1 Handicap match perso contro Randy Orton.\nVita privata.\nIl 12 giugno 1999 David Arquette si \u00e8 sposato con l'attrice Courteney Cox, conosciuta sul set di \"Scream\" (1996); i due hanno avuto una figlia, Coco, nata il 13 giugno 2004. L'11 ottobre 2010 la coppia si \u00e8 separata, sebbene il divorzio sia stato reso ufficiale soltanto il 29 maggio 2013.\nIl 12 aprile 2015 si \u00e8 sposato con la giornalista Christina McLarty, conosciuta nel 2011; i due hanno due figli: Charlie West, nato nel 2014 e Alexis, nato nel 2017.\nLucha de Apuestas.\nRecord: 1-0"}
{"id": "766789", "revid": "104458", "url": "https://it.wikipedia.org/wiki?curid=766789", "title": "Mario Scheiber", "text": "Biografia.\nCarriera sciistica.\nScheiber, e originario di Sankt Jakob in Defereggen, esord\u00ec in gare FIS nel novembre del 1998 e in Coppa Europa il 17 gennaio 2001 ad Altenmarkt-Zauchensee in discesa libera, classificandosi 88\u00ba. Ai Mondiali juniores di Tarvisio 2002 vinse la medaglia d'argento nella discesa libera; nelle medesime localit\u00e0 e specialit\u00e0 il 19 febbraio 2003 sal\u00ec per la prima volta sul podio in Coppa Europa (3\u00ba).\nAi Mondiali juniores del Brian\u00e7onnais 2003 vinse la medaglia d'oro nello slalom gigante e quella di bronzo nel supergigante; pochi giorni dopo esord\u00ec in Coppa del Mondo, il 15 marzo nello slalom gigante di Lillehammer che non complet\u00f2. Nella stagione 2003-2004 in Coppa Europa ottenne in discesa libera la sua unica vittoria (il 18 dicembre a Ponte di Legno/Passo del Tonale) e l'ultimo podio (2\u00ba il 5 febbraio a Les Orres) nel circuito continentale, che quell'anno lo vide classificarsi al 3\u00ba posto sia nella classifica di discesa libera sia in quella di supergigante.\nConquist\u00f2 il primo podio in Coppa del Mondo il 2 dicembre 2004, nel supergigante di Beaver Creek, classificandosi al 3\u00ba posto; ai Mondiali di \u00c5re 2007, sua unica presenza iridata, fu 8\u00ba nella discesa libera e 11\u00ba nel supergigante. In carriera prese parte anche a un'edizione dei Giochi olimpici invernali, , dove si classific\u00f2 4\u00ba nella discesa libera e 20\u00ba nel supergigante; il 27 novembre dello stesso anno ottenne a Lake Louise in discesa libera il suo ultimo podio in Coppa del Mondo (2\u00ba) e si ritir\u00f2 nel marzo del 2012. La sua ultima gara fu il supergigante di Coppa del Mondo disputato il 4 marzo a Lillehammer Kvitfjell, che non complet\u00f2.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica dell'Austria.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "766791", "revid": "15756", "url": "https://it.wikipedia.org/wiki?curid=766791", "title": "Storia della letteratura latina", "text": "La storia della letteratura latina ha inizio convenzionalmente intorno al 240 a.C., con la prima rappresentazione di una \"fabula\" per opera di Livio Andronico.\nSuddivisione.\nLa letteratura latina solitamente viene suddivisa nei seguenti periodi:\nPeriodo delle origini.\nLa cultura latina viene convenzionalmente divisa in due fasi principali: una fase anteriore all'influenza greca, iniziatasi con la guerra tarantina (272 a.C.), e un'altra fase posteriore a questo evento. La civilt\u00e0 romana, tuttavia, anche se posta in una zona marginale rispetto alla penisola greca e alle isole dell'Egeo, fu influenzata culturalmente dai greci fin dalla sua nascita: la civilt\u00e0 greca, infatti, manteneva il predominio culturale su gran parte della penisola italica e influenz\u00f2 in vari aspetti gli etruschi, popolazione italica che dominava politicamente il centro della penisola.\nI primi cinque secoli della storia romana furono caratterizzati dalla conquista dell'Italia centrale e meridionale, dalla creazione di istituzioni politiche, religiose e giudiziarie ma anche da una produzione letteraria anonima e tramandata oralmente, con scopi pratici e occasionali: per questo fu definita \"preletteraria\".\nQuesta produzione consiste in forme poetiche abbozzate, senza alcun intento letterario, scritte in un latino \"rozzo e primitivo\"; la loro importanza \u00e8 dovuta all'influenza che esercitarono sulla letteratura posteriore, specialmente in determinati ambiti quali il teatro, l'oratoria e la storiografia.\nPeriodo arcaico.\nLa nascita della letteratura, secondo la testimonianza di Cicerone, \u00e8 da fissare al 240 a.C., anno in cui \u201cLivius primus fabulam docuit\u201d, uno schiavo tarantino di nome Livio Andronico incominci\u00f2 la sua produzione teatrale. Il poeta Orazio (65 a.C. \u2013 8 a.C.) descrive il momento storico di passaggio dall'et\u00e0 preletteraria a quella letteraria grazie all'influsso dei Greci come segue:\nLa letteratura latina pot\u00e9, infatti, nascere solo quando Roma ebbe il sopravvento sull'intera Italia peninsulare, e quindi su molte citt\u00e0 della Magna Grecia, che furono inglobate insieme con la loro cultura ellenistica (vedi guerre pirriche). In effetti le forme della letteratura latina sono per la maggior parte derivate da quella dei Greci. \nLe pi\u00f9 antiche iscrizioni romane pervenuteci sono: il Cippo del Foro, parte di un originario basamento di circolare di un tempio consacrato a Vulcano scoperto nel 1899 con delle iscrizioni che sembrano essere una formula di maledizione per chi avesse violato il tempio e allo stesso tempo un avviso che invitava i passanti a sciogliere i buoi dal giogo non appena lo avesse ordinato l\u2019araldo al servizio dei sacerdoti, dal momento che era di cattivo auspicio per un augure incontrare una coppia di buoi aggiogati (Cicerone, De divinatione II, 77); il Lapis Satricanus, trovato nel 1977 nella citt\u00e0 latina di Satricum, e da qui il nome, che contiene la dedica di un dono votivo a Marte riportando il nome di Publio Valerio (\u201ci compagni di Publio Valerio dedicarono a Marte\u201d), probabilmente il Publicola che fu \u2018consul suffectus\u2019 nel 509 al posto di Tarquinio Collatino visto che l\u2019iscrizione risale al VI sec.; il Vaso di Duenos, un manufatto in bucchero anch\u2019esso risalente al VI sec. che consiste in tre recipienti rotondi conglobati sui quali scorrono delle iscrizioni che sembrano essere le istruzioni per l\u2019uso del contenuto del vaso, un filtro d\u2019amore, dicendo che esso consentir\u00e0 all\u2019acquirente di entrare nelle grazie di una ragazza che prima non si dimostrava gentile ma ammonendo anche perch\u00e9 si facesse un uso non cattivo del filtro (\u2018Duenos\u2019 sembra essere una variante per \u2018bonus\u2019, cosicch\u00e9 l\u2019espressione \u2018duenos me feced\u2019 va intesa come \u2018bonus me fecit\u2019, \u2018mi fabbric\u00f2 un uomo onesto\u2019); e, infine, la Cista Ficoroni, un cofanetto per portagioielli cilindrico in bronzo, cesellato con scene mitologiche e con un'iscrizione che conteneva il nome dell\u2019artigiano, \u2018Novios Plautios\u2019, e il fatto che questo oggetto era stato regalato da una matrona di nome \u2018Dindia Macolnia\u2019 alla figlia.\nTra i primi documenti ufficiali della cultura latina ci sono in primo luogo testi collegati allo ius: nel lapis niger, databile alla met\u00e0 del VI sec., si fa riferimento a un\u2019ordinanza di natura sacrale emessa da un re, proprio a testimonianza di un utilizzo della scrittura per questo scopo gi\u00e0 in epoca arcaica, preletteraria. Il primo raccoglimento delle norme regie \u00e8 lo ius Papirianum, dal nome di Gaio Papirio. Allo stesso periodo risalgono i primi documenti riguardanti trattati con altri popoli, che non ci sono pervenuti se escludiamo la traduzione del trattato di Roma con Cartagine del 508 a.C. di Polibio. Una vera pubblicazione pi\u00f9 sistematica delle norme giuridiche si ha nel 451-450 a.C. con le Dodici Tavole, il cui contenuto veniva fatto imparare a memoria nelle scuole e che furono il punto di partenza per l\u2019intera legislazione romana. Gran parte dei documenti ufficiali erano redatti dai pontefici: essi curavano i libri magistratuum (da cui furono ricavati in seguito i fasti consulares, le liste dei consoli), i libri pontificales, le tabulae dealbatae (delle tavole bianche in cui venivano scritti i nomi dei consoli e degli altri magistrati con i fatti pi\u00f9 significative e le relative date), gli annales (le cronache delle tabulae dealbatae archiviate alla fine dell\u2019anno), i calendari, importanti perch\u00e9 scandivano la vita sociale con la loro divisione in giorni fasti e nefasti e con i giorni dedicati alle festivit\u00e0 in onore degli dei, e il commentarius, un abbozzo di narrazione storica pi\u00f9 particolareggiato degli annales. La consultabilit\u00e0 di questi documenti, eccetto la tabula dealbata che era esposta pubblicamente, rimaneva a discrezione del pontefice; rappresenta un\u2019eccezione la decisione del pontefice P. Mucio Scevola che nel II sec. a.C. fece trascrivere in ottanta libri il materiale archivistico disponibile fino a quel momento, opera che prese il nome di Annales Maximi. La scrittura era anche legata all\u2019oratoria politica, di cui primo rappresentante \u00e8 ritenuto dallo stesso Cicerone Lucio Giunio Bruto, cofondatore della Repubblica, e della cosiddetta oratoria funebre, che faceva parte di un complesso rito che serviva a esaltare l\u2019immagine del defunto. In campo poetico distinguiamo due forme di manifestazioni poetiche: il carmen Saliare e il carmen Arvale, ed entrambi sono strettamente collegati col culto delle divinit\u00e0. Il primo prende il nome dal collegio dei Salii, istituito si tramanda da Numa Pompilio quando, caduto dal cielo uno scudo in bronzo interpretato come un auspicio favorevole alla citt\u00e0, decise di proteggerlo facendone produrre undici repliche affidandoli ai Salii, antichi sacerdoti di Marte ed Ercole. Il nome Salii deriva da \u2018salio\u2019, \u2018saltare\u2019, in riferimento alla loro danza, detta \u2018tripudium\u2019, a cui si abbinava una preghiera pervenutaci frammentariamente attraverso citazioni di grammatici. L\u2019origine del secondo parrebbe collegata a Romolo, che avrebbe chiamato s\u00e9 stesso e i suoi fratelli \u2018fratres Arvales\u2019, nome del collegio che era devoto al culto della dea Dia, la terra feconda: il testo delle cerimonie compiute nel 218 a.C. inciso su pietra e recuperato riporta il testo della preghiera principale, scritta in saturni, un metro poetico indigeno proprio dei romani.\nPeriodo aureo o classico.\nIl periodo \"aureo\", chiamato anche \"classico\" o \"di transizione\" (dalla Repubblica all'Impero), dura dal 78 a.C. al 14 d.C. e viene suddiviso in \"periodo ciceroniano\" (o \"et\u00e0 cesariana\") e \"periodo augusteo\".\nPeriodo ciceroniano o \"Aetas Caesaris\".\nLa morte di Silla \u00e8 l'evento che sembra chiudere un'epoca storica per aprirne un'altra, inizialmente caratterizzata dalla brama di potere degli \"optimates\" che scaten\u00f2 numerose reazioni in tutto il territorio sottomesso da Roma.\nIl periodo compreso tra il 78 a.C. e il 43 a.C. fu caratterizzato da un clima rovente e da un ambiente in cui spiccarono le figure di Sertorio, Spartaco, Mitridate, Lucullo, Catilina, Cicerone, Pompeo, Crasso e Cesare, il \"grande condottiero\" che incoraggi\u00f2 la fusione fra i romani conquistatori e le popolazioni soggiogate.\nFu un'epoca in cui si presentarono grandi novit\u00e0, sia in ambito civile sia letterario: i grandi modelli della letteratura e dell'arte greca, infatti, vennero assimilati e rielaborati in modo tale da essere adeguati alla sensibilit\u00e0 e alla spiritualit\u00e0 del tempo: il contrasto tra \"vecchio\" e \"nuovo\" spesso si not\u00f2 \"anche nello spirito e nell'opera di uno stesso autore\".\nMarco Terenzio Varrone detto \"Reatino\" (116 a.C.-27 a.C.), definito da Francesco Petrarca il \"terzo gran lume romano\" e da Marco Fabio Quintiliano \"vir Romanorum eruditissimus\" (l'uomo pi\u00f9 erudito fra i romani), rappresent\u00f2 il pi\u00f9 grande consuntivo della civilt\u00e0 romana tradizionale, basata sull'osservanza del \"mos maiorum\"; fu autore, inoltre, di un'analisi della societ\u00e0 a lui contemporanea, intrisa di turbinose vicende politiche e di decadenza morale, nella sua opera pi\u00f9 caratteristica, i 150 libri di \"Saturae Menippeae\". Varrone fu un autore molto eclettico: le sue opere (circa 74 in 620 libri) sono raggruppabili in opere storiche e antiquarie, opere di storia letteraria e linguistica, opere didascaliche, opere di creazione artistica; tuttavia, ci sono pervenuti solamente alcuni libri del \"De lingua latina\" e i tre libri del \"De re rustica\".\nMarco Tullio Cicerone (106 a.C.-43 a.C.), l'autore da cui prende nome questo periodo, fu \"una delle pi\u00f9 complesse e ricche personalit\u00e0 del mondo romano, dominatore della cultura, del pensiero e dell'arte di un'epoca gloriosa\". Manifest\u00f2 la difesa della tradizione politica e culturale dell'et\u00e0 precedente attingendo e rimodernando spunti e teorie da diversi campi della civilt\u00e0 ellenica, con nuova ricchezza dei mezzi espressivi.\nConsiderato dai contemporanei \"il re del foro\" e da Quintiliano l\"'exemplum\" (il modello) a cui si doveva ispirare chi studiava eloquenza, Cicerone, grazie alla sua notevole produzione letteraria (insieme con Varrone, l'autore pi\u00f9 fecondo della romanit\u00e0), alla sua abilit\u00e0 nell'oratoria, alla sua espressione retorica e al suo ideale di \"humanitas\" (basato su un'idea di cultura legata ai pi\u00f9 autentici valori umani e sulla dignit\u00e0 della persona), segn\u00f2 \"un'orma incancellabile nella storia della lingua latina\" e si propose come \"coscienza critica per l'uomo di ogni tempo\".\nPeriodo augusteo.\nAllo sforzo politico di Augusto si affianc\u00f2 l'elaborazione in tutti i campi di una nuova cultura, di impronta classicistica, che fondesse gli elementi tradizionali in nuove forme consone ai tempi. In campo letterario la rielaborazione del mito delle origini di Roma e la prefigurazione di una nuova et\u00e0 dell'oro trovarono voce in Virgilio, Orazio, Livio, Ovidio e Properzio, all'interno del circolo dei letterati raccolto attorno a Mecenate.\nL'et\u00e0 di Augusto \u00e8 considerata uno fra i pi\u00f9 importanti e fiorenti periodi della storia della letteratura mondiale per numero di ingegni letterari, dove i principi programmatici e politici di Augusto erano appoggiati dalle stesse aspirazioni degli uomini di cultura del tempo. Del resto la politica a favore del primato dell'Italia sulle province, la rivalutazione delle antiche tradizioni, accanto a temi come la santit\u00e0 della famiglia, dei costumi, il ritorno alla terra e la missione pacificatrice e aggregante di Roma nei confronti degli altri popoli conquistati, furono temi cari anche ai letterati di quell'epoca.\nLo stesso Augusto fu un letterato dalle molteplici capacit\u00e0: scrisse in prosa e in versi, dalle tragedie agli epigrammi fino alle opere storiche. Di lui ci rimane il resoconto della sua ascesa al potere (\"Res gestae divi Augusti\"), dove viene messo in evidenza il suo rifiuto di contrastare le regole tradizionali dello stato repubblicano e di assumere poteri arbitrari in modo illegittimo.\nPeriodo imperiale o argenteo.\nIl periodo \"argenteo\" va dal 14 (anno della morte di Augusto) al 550 (\"Corpus Iuris Civilis\" di Giustiniano).\nEt\u00e0 dell'alto Impero.\nIn questo periodo i rapporti tra letterati e imperatori non sempre furono ottimi. Basti pensare alla vita del filosofo stoico Seneca: l'imperatore Caligola lo voleva uccidere, Claudio lo esili\u00f2 (e Seneca si vendic\u00f2 prendendosi gioco di lui nella satira \"Apokolokyntosis\") e Nerone (che era stato pure suo allievo) lo condann\u00f2 a morte per aver congiurato contro di lui). Si pensi anche all'Imperatore Domiziano, che perseguit\u00f2 letterati e filosofi, i quali furono ben felici quando il tiranno mor\u00ec e venne sostituito dai buoni \"principes\" Nerva (96-98) e Traiano (98-117), che restaurarono l'antica \"libertas\". I due nuovi imperatori furono infatti esaltati da scrittori e poeti, che condannavano invece la tirannia di Domiziano (per esempio Plinio il Giovane nel Panegirico di Traiano e Tacito nella prefazione dell\"'Agricola\").\nMentre il teatro latino conobbe un periodo di decadenza (l'unico autore teatrale di rilievo fu Seneca con le sue tragedie), altri generi (come la satira e la storiografia latina) attraversavano un periodo di splendore. La satira, genere che si prendeva gioco con il \"risum\" delle persone che si comportavano male, attravers\u00f2 un periodo di grande splendore con grandi autori come Persio e Giovenale.\nAnche la storiografia conobbe grande successo con autori come Tacito. La storiografia rientra in un certo senso nel genere encomiastico, nel senso che, narrando le conquiste territoriali fatte dai romani nei secoli e nei decenni precedenti, si esaltava la grandezza di Roma. Ci\u00f2 non significa per\u00f2 che gli storiografi latini non criticassero talvolta per il loro atteggiamento i romani e i loro imperatori, soprattutto i tiranni. Gli storiografi latini spesso si ispiravano alle opere di Sallustio, soprattutto nella scelta selettiva degli avvenimenti da raccontare.\nLa filosofia ebbe come suo maggiore esponente il filosofo stoico Seneca, mentre l'oratoria attravers\u00f2 un periodo di decadenza. Secondo l'oratore Quintiliano (autore tra l'altro dell\"'Institutio oratoria\", la formazione dell'oratore) ci\u00f2 era dovuto al fatto che non c'erano pi\u00f9 buoni insegnanti e per riprendersi da questa decadenza bisognava ritornare a Cicerone, da lui considerato il pi\u00f9 grande oratore e in quanto tale il modello da prendere ad esempio. Per Tacito invece la decadenza dell'Oratoria era dovuta all'istituzione del principato. Infatti ci\u00f2 che alimentava la \"fiamma\" dell'oratoria erano le lotte politiche: ora che il potere \u00e8 di uno solo e non vi sono quindi pi\u00f9 lotte politiche, l'oratoria necessariamente \u00e8 decaduta.\nUn altro genere importante della letteratura di questo periodo \u00e8 l'epistolografia. Tra le epistole pi\u00f9 celebri del periodo argenteo ricordiamo quelle di Seneca e Plinio il giovane. Le epistole di Seneca vennero scritte negli anni conclusivi della sua vita, quando, abbandonata la vita politica, decise di dedicarsi alla vita contemplativa, ed erano indirizzate a Lucilio, amico dello scrittore e governatore della Sicilia. Seneca in queste epistole tenta di insegnare a Lucilio come raggiungere la virt\u00f9, cosa che egli stesso, come afferma proprio nelle epistole, non \u00e8 ancora riuscito a ottenere. Inoltre, Seneca in queste epistole tenta di convincere (con successo) l'amico ad abbandonare la vita politica e a dedicarsi alla vita contemplativa. \nLe epistole di Plinio il giovane sono epistole letterarie (cio\u00e8 scritte appositamente per la pubblicazione) e tentano di rispettare la \"varietas\" degli argomenti per non annoiare il lettore. I primi nove libri descrivono la vita quotidiana a Roma, mentre il decimo e ultimo \u00e8 molto importante per gli storici, perch\u00e9 contiene il carteggio tra Plinio (all'epoca governatore della Bitinia) e l'imperatore Traiano.\nIn questo periodo si diffuse il romanzo, che era un genere letterario di origine greca. Il primo autore di romanzi di rilievo fu Petronio, che forse si pu\u00f2 identificare con il celebre \"arbitro dell'eleganza\" dell'et\u00e0 di Nerone. Egli scrisse il \"Satyricon\", un romanzo che si basava sull'interesse amoroso di Encolpio verso il giovane Gitone, parodiando in questo modo i romanzi greci che narravano spesso di storie d'amore. Altro autore di rilievo fu Apuleio, autore delle \"Metamorfosi\", un romanzo che narra la storia di un giovane che viene trasformato in asino e per tornare normale deve mangiare un particolare tipo di rose.\nEt\u00e0 del basso Impero.\nConvenzionalmente il periodo \"tardo-antico\" si fa cominciare dall'inizio del IV secolo (ascesa di Costantino) ma, dal momento che per buona parte del III secolo (anarchia militare, avvento di Diocleziano e divisione dell'Impero) si possono riscontrare \"in nuce\" i tratti che caratterizzeranno i secoli seguenti, non \u00e8 errato considerare la seconda parte del III secolo come inizio di quel periodo che gli storici definirono \"tardo antico\". Soprattutto \u00e8 ormai da rigettare completamente il giudizio di valore per cui tale epoca debba essere definita come un periodo di \"decadenza\". Le correnti storiografiche pi\u00f9 moderne (e non solo) hanno dato piena dignit\u00e0 a tale periodo storico rilevandone i tratti di continuit\u00e0 con le epoche precedenti e definendone i caratteri distintivi, che fanno di quest'epoca un periodo di transizione di estrema importanza per la storia europea successiva.\nAlla fine del IV secolo, e per molti secoli a venire, Roma \u00e8 ancora un prestigioso punto di riferimento ideale non solo per l'Occidente, ma anche per l'Oriente. Si ha quasi l'impressione che la sua perdita di importanza politica, definitivamente sancita gi\u00e0 in epoca tetrarchica, le avesse quasi assicurato un ruolo di simbolo \"sovranazionale\" di Impero al tramonto. Alcuni grandi uomini di cultura di origine greco-orientale sentirono questo richiamo e scelsero il latino come lingua di comunicazione. \u00c8 il caso dello storico greco-siriano Ammiano Marcellino, che decise, dopo un lungo periodo di militanza come ufficiale dell'esercito, di trasferirsi a Roma, dove mor\u00ec attorno all'anno 400. Nella Citt\u00e0 Eterna scrisse il suo capolavoro \"Rerum gestarum libri XXXI\", pervenutoci purtroppo in forma incompleta. Quest'opera, serena, imparziale, vibrante di profonda ammirazione per Roma e la sua missione civilizzatrice, costituisce un documento di eccezionale interesse, dato il delicato e tormentato momento storico preso in esame (dal 354 al 378, anno della battaglia di Adrianopoli).\nAnche l'ultimo grande poeta pagano, il greco-egizio Claudiano (nato nel 375 circa), adott\u00f2 il latino nella maggior parte dei suoi componimenti (la sua produzione in greco fu senz'altro meno significativa) decidendo di passare gli ultimi anni della sua breve esistenza a Roma, dove si spense nel 404. Spirito eclettico e inquieto, trasse ispirazione, nella sua vasta produzione tesa a esaltare Roma e il suo Impero, dai grandi classici latini (Virgilio, Lucano, Ovidio, ecc.) e greci (Omero e Callimaco). Fra i letterati provenienti dalle province occidentali dell'Impero non possiamo dimenticare il gallo-romano Claudio Rutilio Namaziano, che nel suo breve \"De reditu\" (417 circa) rese un vibrante e commosso omaggio alla citt\u00e0 di Roma che egli era stato costretto a lasciare per tornare nella su terra di origine, la Gallia.\nL'ultimo grande retore che visse e oper\u00f2 in questa parte dell'Impero fu il patrizio romano Simmaco spentosi nel 402. Le sue \"Epistulae\", \"Orationes\" e \"Relationes\" forniscono una preziosa testimonianza dei profondi legami, ancora esistenti all'epoca, fra l'aristocrazia romana e un'ancor viva tradizione pagana. Quest'ultima, cos\u00ec ben rappresentata dalla vigorosa e vibrante prosa di Simmaco, suscit\u00f2 la violenta reazione del cristiano Prudenzio che nel suo \"Contra Symmachum\" stigmatizz\u00f2 i culti pagani del tempo. Prudenzio \u00e8 uno dei massimi poeti cristiani dell'antichit\u00e0. Nato a Calagurris in Spagna, nel 348, si spense attorno al 405, dopo un lungo e travagliato pellegrinaggio fino a Roma. Oltre al gi\u00e0 citato \"Contra Symmachum\", \u00e8 autore di una serie di componimenti poetici di natura apologetica o di carattere teologico fra cui una \"Psychomachia\" (Combattimento dell'anima), una \"Hamartigenia\" (Genesi del Peccato) e un \"Liber Cathemerinon\" (Inni da recitarsi giornalmente).\nLetteratura latina medievale.\nCon letteratura latina medievale si intende un periodo della storia della letteratura latina, seguito alla caduta dell'Impero romano e caratterizzante la produzione latina occidentale tra il 476 e il 1350. La lingua latina ha accompagnato tutto il percorso del Medioevo come strumento linguistico per la scrittura, non solo letteraria. Controverso il momento di piena distanza, nel parlato, tra neoformati volgari e latino quale lingua d'uso, probabilmente gi\u00e0 pienamente romanzo intorno al VI-VII sec. (da considerare anche l'ampia produzione di scripta in lingua latina in aree mai realmente latinizzate quali la Gran Bretagna o L'Irlanda).\nDa questo punto di vista il latino fu usato nelle cerchie nobili ed erudite, mentre nel campo letterario era usato dai monaci per le preghiere, la recitazione dei Salmi, basandosi sulla \"Vulgata\" latina di San Girolamo, oppure per la trattazione di vari argomenti naturali e religiosi. In questo caso abbiamo l'esempio di Dante Alighieri che scrisse i trattati del \"Convivio\", \"De vulgari eloquentia\" e \"De Monarchia\" in latino, a differenza delle \"Rime\" o addirittura la \"Divina Commedia\" composta in volgare.\nLetteratura latina umanistica.\nIl periodo del XV-XVI secolo riguarda un fenomeno letterario chiamato \"umanesimo\". Esso si svilupp\u00f2 nel nord e centro Italia, tra Toscana, Lombardia, Umbria e Veneto, e comport\u00f2 un processo di acculturazione generale e studio \"filologico\" e analitico degli autori classici sia latini sia greci. Tale fenomeno ebbe sviluppo con la venuta dei manoscritti superstiti dalla Grecia e da Costantinopoli, dopo le invasioni turche, nelle biblioteche maggiori di Roma, Venezia, Firenze e Milano, e cos\u00ec gli autori filologi ebbero la possibilit\u00e0 di riscoprire molte opere dei lirici greci, di Omero e numerosi dialoghi del corpus di Platone. Dunque l'umanesimo ebbe forma in queste caratteristiche\nI massimi rappresentanti furono Lorenzo Valla, Pico della Mirandola, Niccol\u00f2 Machiavelli, Francesco Guicciardini, Leon Battista Alberti, Angelo Poliziano, Coluccio Salutati, Cola di Rienzo.\nPeriodo della Controriforma.\nNel XVII-XVIII secolo, con la limitata libert\u00e0 degli autori di comporre opere che non si attenessero ai canoni della Chiesa, si svilupp\u00f2 un genere letterario con uno stil parallelo a quello latino: il \"manierismo\", composto dalla ricerca incisiva e cesellatrice della parola aulica e complessa, da inserire nelle frasi per ottenere effetti di stupore e grandezza. Anche i termini latini furono usati per tale impasto linguistico; mentre il classico stile latino tornava nello schema usuale del trattato, usato raramente da autori come Tommaso Campanella e Giambattista Vico per forme poetiche e prosodiche. Uno dei massimi rappresentanti dell'uso della lingua latina nel trattato fu senz'altro Galileo Galilei, che scrisse opere come il \"Sidereus nuncius\", approfondendo temi scientifici con la coniazione di nuovi termini tecnici, e prendendo inoltre spunto dalle opere classiche dei matematici greci. Della sua scia furono anche Cartesio, Blaise Pascal, che si occuparono di matematica, mentre per la fisica, sulla scia di Galilei, operarono Giovanni Keplero e Niccol\u00f2 Copernico. Riguardo alla filosofia, i massimi rappresentanti, che optarono per la scelta intramontabile del latino, furono Baruch Spinoza e Thomas Hobbes.\nLetteratura latina moderna e contemporanea.\nNel XVIII secolo si svilupp\u00f2 in Germania il primo vero sistema di \"filologia\", i cui principi basilari furono enunciati da Karl Lachmann. La cosiddetta \"edizione critica\" di un testo antico, manoscritto oppure a stampa, dell'et\u00e0 classica oppure medievale-cinquecentesca, deve contenere un \"apparato critico\", nonch\u00e9 introduzioni, note varie del curatore e appendici finali, che fino al XX secolo furono scritte rigorosamente in latino. Per quanto riguarda l'uso del latino, ormai era scomparso, se non in studi filologici e ricercati sempre pi\u00f9 rari, essendo presente la prosa e l'uso dell'italiano toscano, introdotto da Alessandro Manzoni. L'uso del latino nei generi del trattato, o della poesia e della lettera, divennero sempre pi\u00f9 fenomeni fini a loro stessi, o pezzi di bravura sparuti, bench\u00e9 soltanto la Chiesa Cattolica, fino al XX secolo, con il Concilio Vaticano II, continu\u00f2 a dire messa in latino, e a usare le bolle papali con la lingua classica degli antichi."}
{"id": "766793", "revid": "88740", "url": "https://it.wikipedia.org/wiki?curid=766793", "title": "Pierre Lou\u00ffs", "text": "Biografia.\nMentre frequentava il liceo alsaziano di Parigi, dove conobbe Andr\u00e9 Gide, cominci\u00f2 a scrivere alcuni testi e ad interessarsi al movimento letterario del Parnaso, di cui frequent\u00f2 i maggiori esponenti, tra cui Leconte de Lisle e Jos\u00e9 Maria de H\u00e9r\u00e9dia (con la cui figlia pi\u00f9 giovane si sposer\u00e0, mentre diverr\u00e0 l'amante della pi\u00f9 anziana, Marie, moglie di Henri de R\u00e9gnier). In seguito frequent\u00f2 ambienti simbolisti e conobbe Oscar Wilde.\nNel 1891 fond\u00f2 la rivista letteraria \"La conque\", che pubblic\u00f2 opere di artisti parnassiani e simbolisti; maestri come Mallarm\u00e9, Mor\u00e9as, lo stesso Leconte de Lisle o il pi\u00f9 famoso Verlaine, insieme ad altri giovani poeti in quel momento sconosciuti come Val\u00e9ry, Gide o lo stesso Louis.\nLa sua prima raccolta, apparsa nel 1893, fu seguita l'anno successivo dal suo lavoro pi\u00f9 conosciuto, \"Les Chansons de Bilitis\", classico esempio di mistificazione letteraria in quanto l'autore fece passare questi poemi per una semplice traduzione di opere di una poetessa greca contemporanea a Saffo, Bilitis appunto. Questa sua seconda raccolta di brevi poemi in prosa poetica \u00e8 segnata dalle influenze del Parnaso \"ellenicizzante\" e del simbolismo con un profondo gusto sensuale, bucolico nella prima parte ma venato di elegante erotismo.\nNel 1895 inizia la relazione con la sorella di 17 anni della sua amante Marie de Heredia, Louise, che sposa nel 1899, pur continuando la relazione con la cognata (il figlio Pierre de R\u00e9gnier era probabilmente figlio di Louys).\nNel 1917, alcuni anni dopo il divorzio da Louise (1913) e alcune relazioni con attrici tra cui Claudine Roland, va a convivere con Aline Steenackers (sorellastra di Claudine) e la sposa nel 1923. Nascono tre figli (non si sa se figli biologici dell'anziano e malato Louys): Gilles (1920), Suzanne (1923) Claudine (1924). Muore di enfisema polmonare a 55 anni dopo un periodo di salute declinante e viene sepolto al cimitero di Montparnasse.\nMolti artisti hanno illustrato le sue opere, tra i quali: Antoine Calbet, Louis Icart, Marcel Vert\u00e8s, Rojan, Paul-Emile B\u00e9cat, Mariette Lydis, Milo Manara, Claire Wendling, Georges Pichard, Willy Pogany, Silvio Cadelo, Laure Albin-Guillot, Erich von Gotha.\nOpere.\nMolte delle sue opere sono state diffuse a lui postume:"}
{"id": "766795", "revid": "46291", "url": "https://it.wikipedia.org/wiki?curid=766795", "title": "Hosta (botanica)", "text": "Hosta \u00e8 un genere di piante della famiglia delle Asparagaceae.\nDescrizione.\nIl genere \"Hosta\" comprende una ventina di specie di piante erbacee perenni con foglie lanceolate o ovali, picciolate, di lunghezza variabile dai 3 ai 40\u00a0cm, di colore verde chiaro o giallastro, percorse in lunghezza da nervature quasi parallele alla centrale.\nI fiori sono a campanella, profumati, di colore variabile dal bianco al violetto, riuniti in infiorescenze a forma di spiga.\nVengono generalmente usate per ornare aiuole, bordure o scarpate.\nTassonomia.\nIl genere comprende le seguenti specie:"}
{"id": "766796", "revid": "287204", "url": "https://it.wikipedia.org/wiki?curid=766796", "title": "Parchi nazionali della Nuova Zelanda", "text": "In Nuova Zelanda ci sono 14 parchi nazionali, amministrati dal \"Dipartimento per la conservazione\"; esso amministra la maggior parte del territorio pubblico, che rappresenta circa il 30% (oltre 80.000 km\u00b2) dell'intero territorio nazionale.\nOltre ai 14 parchi nazionali (per un totale di 25.000 chilometri quadrati) il Dipartimento amministra 20 parchi forestali (18.000\u00a0km\u00b2) e 3.500 altre riserve (15.000\u00a0km\u00b2), oltre a 610\u00a0km\u00b2 di aree private (ma protette per ragioni paesaggistiche, scientifiche o ecologiche) e a 21 riserve marine.\nElenco dei parchi nazionali.\nI parchi nazionali della Nuova Zelanda sono, andando da nord a sud:\n(796\u00a0km\u00b2, istituito nel 1887 fu il primo parco nazionale neozelandese)."}
{"id": "766806", "revid": "729019", "url": "https://it.wikipedia.org/wiki?curid=766806", "title": "Polarimetro", "text": "Il polarimetro \u00e8 uno strumento in grado di misurare il potere rotatorio di una soluzione. \u00c8 utilizzato specialmente in chimica per il riconoscimento di vari enantiomeri nei composti chirali.\nStruttura e funzionamento.\nIn un polarimetro classico una sorgente monocromatica emana un fascio di luce inizialmente non polarizzata (in genere vengono impiegate lampade al sodio il cui fascio di luce monocromatica ha lunghezza d'onda pari a 589,3 nm; possono essere usate anche lampade al mercurio) che viene indirizzato su una coppia di filtri polarizzatori (generalmente prismi di Nicol), orientati in modo da polarizzare la luce lungo due diversi piani.\nSuccessivamente, i due fasci di luce polarizzata attraversano un tubo di una precisa lunghezza contenente la soluzione in esame che, se otticamente attiva, ruota entrambi i piani di polarizzazione della luce dello stesso angolo.\nInfine, i due fasci attraversano un terzo filtro polarizzatore, l'analizzatore, la cui sezione principale \u00e8 rotabile, e l'angolo di rotazione viene misurato attraverso un goniometro.\nInizialmente si inserisce nel tubo portacampione il solo solvente, per azzerare lo strumento: i piani di polarizzazione dei fasci di luce in uscita dalla coppia di filtri polarizzatori non vengono ruotati (o vengono ruotati dall'eventuale attivit\u00e0 ottica del solvente), e l'analizzatore viene azzerato in modo che la sua sezione principale formi lo stesso angolo con entrambi i piani di polarizzazione: in questo modo viene trasmessa all'oculare la stessa frazione della luminosit\u00e0 per entrambi i fasci.\nSuccessivamente si inserisce la soluzione del campione in esame: se questo \u00e8 otticamente attivo, ruota i piani di polarizzazione, cos\u00ec che questi non formano pi\u00f9 lo stesso angolo con la sezione principale dell'analizzatore: l'immagine formata avr\u00e0 una met\u00e0 meno luminosa dell'altra.\nPer determinare il potere di rotazione della soluzione, si ruota l'analizzatore fino ad ottenere nuovamente la situazione in cui le due met\u00e0 dell'immagine hanno la stessa luminosit\u00e0: l'angolo del quale si \u00e8 dovuto ruotare l'analizzatore \u00e8 la rotazione della polarizzazione dovuta all'attivit\u00e0 ottica del campione.\nAltri progetti.\n "}
{"id": "766807", "revid": "371529", "url": "https://it.wikipedia.org/wiki?curid=766807", "title": "Living on My Own", "text": "Living on My Own \u00e8 una canzone scritta e interpretata da Freddie Mercury.\nNona traccia del suo primo album solista \"Mr. Bad Guy\", datato 1985, usc\u00ec come singolo nel settembre di quello stesso anno, in Gran Bretagna. Usc\u00ec negli Stati Uniti nel luglio 1985 con la B-side \"She Blows Hot &amp; Cold\".\nVideo.\nIl video di \"Living on My Own\" fu girato durante la festa per il trentanovesimo compleanno nel 1985 di Freddie Mercury nel locale Henderson's Club di Monaco, e venne arredato per l'occasione secondo il personale stile del cantante. La festa di compleanno fu in maschera con tema il bianco e il nero, e vi parteciparono oltre 300 amici del cantante.\nRemix.\nEsiste anche una famosa versione remixata in chiave dance dai No More Brothers, uscita nel 1993 della durata di 5:17 ed inserita nella compilation \"Remixes\"; altre versioni remix sono state pubblicate fra il 1992 e il 1993. "}
{"id": "766808", "revid": "106456", "url": "https://it.wikipedia.org/wiki?curid=766808", "title": "Carlo XIV di Svezia", "text": ""}
{"id": "766809", "revid": "1926649", "url": "https://it.wikipedia.org/wiki?curid=766809", "title": "Massimiliano Scaglia", "text": "Carriera.\nGiocatore.\nClub.\nCresciuto nel Lascaris, si trasferisce all'Alessandria nel 1995. Complessivamente con la maglia dei \"grigi\" disputa 56 gare in Serie C1 realizzando un gol e 100 gare in Serie C2 realizzando 8 reti.\nNel 2002 va all', dove rimane fino al gennaio 2003, contribuendo nel girone di andata alle vittorie della squadra dorica allenata da Luigi Simoni, promossa in Serie A alla fine di quella stagione. Il girone di ritorno lo disputa con la maglia viola della Florentia Viola, nata dalle ceneri della e poi ridenominata subito con l'antico nome della formazione gigliata una volta in Serie B. Sotto la guida di Alberto Cavasin, gioca 12 partite segnando una rete.\nL'anno successivo la Fiorentina viene ripescata in Serie B, giocando di pi\u00f9 dopo l'arrivo di Emiliano Mondonico subentrato nel frattempo a Cavasin. La squadra arriva agli spareggi contro il , \nAl termine della stagione passa al . Con la societ\u00e0 del presidente Vincenzo Matarrese disputa tre campionati, superando le cento partite in Serie B.\nNell'estate del 2007 passa al , .\nNell'agosto 2009 passa al neopromosso in Serie B.\nA seguito del fallimento del \u00e8 passato all'Hellas Verona, squadra con la quale ottiene la sesta promozione in carriera e contribuendo al ritorno degli scaligeri in Serie B e sfiorando la doppia promozione in serie A perdendo i play off.\nIl 21 luglio 2012 la societ\u00e0 scaligera comunica di aver ceduto Scaglia, a titolo definitivo, alla Pro Vercelli. A 37 anni compiuti conquista con le bianche casacche la sua settima promozione personale giocando 33 partite su 35 e contribuendo al ritorno in serie B. Il 28 febbraio 2015 scendendo in campo nella partita Pro Vercelli - Carpi disputa la sua 500\u00aa partita di campionato da professionista. Il 22 maggio 2015, un giorno dopo aver compiuto 38 anni, festeggia la salvezza in serie B con la Pro Vercelli.\nIl 25 gennaio 2016, attraverso una conferenza stampa, assieme al presidente del club Massimo Secondo, annuncia l'addio al calcio giocato.\nLa sua ultima partita \u00e8 quella disputata il 5 dicembre allo Stadio Silvio Piola di Vercelli, Pro Vercelli - Ternana, in la 579sima da calciatore professionista.\nIn carriera ha ottenuto in totale sette promozioni: una con il Lascaris (dalla Prima Categoria alla Promozione), due con la Fiorentina (dalla Serie C2 alla C1, e dalla Serie B alla A), una a testa con il Verona (dalla C1 alla B), l' (dalla B alla A), l'Alessandria (dalla C2 alla C1) e una con la Pro Vercelli (dalla C1 alla B.\nSelezione padana.\nNell'estate del 2008 ha partecipato nelle file della selezione di calcio della Padania all'edizione 2008 della Viva World Cup, vinta dalla stessa selezione padana.\nDirigente.\nIl 25 gennaio 2016, durante la conferenza stampa di addio al calcio, annuncia la sua nomina a responsabile del settore giovanile della Pro Vercelli. Nel settembre 2016 partecipa al corso per l\u2019abilitazione a Direttore sportivo indetto dal settore tecnico F.I.G.C.. Si diploma il 28 novembre seguente conseguendo la votazione di 110/110 e lode. Il 29 giugno 2017 lascia la societ\u00e0 piemontese per approdare alla Juventus in qualit\u00e0 di direttore sportivo responsabile del settore Giovanile.\nStatistiche.\nPresenze e reti nei club.\n\"Statistiche aggiornate al 25 gennaio 2016.\""}
{"id": "766810", "revid": "287204", "url": "https://it.wikipedia.org/wiki?curid=766810", "title": "Rigorista", "text": "Il termine rigorista indica un calciatore che, per particolare abilit\u00e0, \u00e8 normalmente incaricato di tirare i calci di rigore.\nDefinizione.\nL'espressione, nata in ambito mediatico, \u00e8 priva di valenza ufficiale: non \u00e8, infatti, mai stata calcolata una reale classifica in base alla percentuale di rigori realizzati.\nStatistiche.\nCoppa del mondo.\nLe 2 edizioni dei Mondiali decise ai tiri di rigore hanno visto protagonista l'Italia, con il bilancio di una sconfitta e una vittoria.\nCampionato d'Europa.\nPer quanto riguarda il campionato d'Europa, solamente due finali sono state decise dalla lotteria dei rigori.\nPrima finale:\nSeconda finale: Italia Inghilterra, degli Europei 2020."}
{"id": "766816", "revid": "72563", "url": "https://it.wikipedia.org/wiki?curid=766816", "title": "Dongmar", "text": ""}
{"id": "766818", "revid": "74801", "url": "https://it.wikipedia.org/wiki?curid=766818", "title": "Theria", "text": "I teri (Theria, dal greco \u03b8\u03b7\u03c1\u03af\u03bf\u03bd = bestia), o \"Placentati\", sono una sottoclasse di mammiferi comprendente l'infraclasse dei Marsupiali (Metatheria) e degli Euplacentati (Eutheria), ossia la quasi totalit\u00e0 delle specie di mammiferi esistenti.\nCaratteristiche.\nSono animali vivipari dotati di una placenta che nutre l'embrione, almeno nei primi stadi del suo sviluppo. Differiscono dai Prototerii, i mammiferi ovipari attualmente rappresentati dall'ornitorinco e dalle echidne, anche per la presenza di capezzoli atti all'allattamento della prole e per l'assenza di una cloaca, dato che la via uro-genitale e quella digerente sboccano in due distinte aperture.\nAltre sinapomorfie si riscontrano nel cinto pettorale, dove manca l'osso coracoide, che \u00e8 ridotto a un processo della scapola.\nSistematica.\nSottoclasse Theria \nClassificazione Luo et al. (2002).\nClasse Mammalia"}
{"id": "766821", "revid": "1632387", "url": "https://it.wikipedia.org/wiki?curid=766821", "title": "Trinity (My Dying Bride)", "text": "Trinity \u00e8 una raccolta realizzata della Doom metal band inglese My Dying Bride. L'album contiene tutta una serie di tracce inserite in alcuni EP realizzati dopo il 1992. La versione per il mercato statunitense \u00e8 stata prodotta con una differente copertina. Nel 2004 l'album \u00e8 stato riedito con l'aggiunta di 2 bonus track."}
{"id": "766825", "revid": "6310642", "url": "https://it.wikipedia.org/wiki?curid=766825", "title": "Apparato riproduttivo femminile", "text": ""}
{"id": "766836", "revid": "110157", "url": "https://it.wikipedia.org/wiki?curid=766836", "title": "Chiesa del Santissimo Corpo di Cristo (Castiglione Olona)", "text": "La chiesa del Santissimo Corpo di Cristo, nota anche come chiesa di Villa, si trova sulla piazza principale del borgo di Castiglione Olona, in provincia di Varese. L'intero complesso dichiara una stretta discendenza dai modelli architettonici del Brunelleschi probabilmente dovuta all'intervento di un maestro toscano attivo in Lombardia in quegli anni, forse il Vecchietta, che si stabil\u00ec in citt\u00e0 come aiutante di Masolino.\nStoria.\nPu\u00f2 essere considerata come il primo edificio di matrice brunelleschiana al di fuori della Toscana non solo per una serie di caratteristiche stilistiche quali l'uso dell'ordine completo e la bicromia tra la pietra delle membrature e l'intonaco, ma anche per l'impiego di tipologie costruttive quali la spina di pesce nella cupola.\nNon ci sono documenti sulla sua edificazione, ma questi dati danno per certo la presenza nel cantiere di qualcuno che era stato vicino al Brunelleschi, il quale a leggere Vasari avrebbe anche lavorato per i Visconti di Milano. Di sicuro importanza non secondaria ebbe la preparazione ed il gusto del committente, il cardinale Branda Castiglioni.\nQuesti, al pari un altre grande umanista suo contemporaneo, Enea Silvio Piccolomini, negli ultimi anni di vita aveva deciso di dedicarsi all'abbellimento e ad una sorta di rifondazione del natio borgo: procedette quindi all'erezione sul colle che lo domina, sopra i resti di una precedente fortificazione, di una \"collegiata\"; ampli\u00f2 il palazzo avito e davanti ad esso diede avvio alla costruzione di quest'ulteriore edificio religioso, in un contesto per\u00f2 pi\u00f9 urbano.\nEdificio costruito tra il 1437 ed il 1444 sul luogo di un antico oratorio del XIII secolo intitolato al Santo Sepolcro, fu dedicato in origine al Santissimo Corpo di Cristo ed ai Quattro Dottori della Chiesa Occidentale \u00e8 un esempio di mirabile architettura in stile fiorentino del XV secolo.\nDescrizione.\nEsterno.\nLa chiesa si presenta con un corpo quadrato suddiviso all'esterno da lesene in arenaria scanalate che terminano con capitelli corinzi. Il corpo di fabbrica \u00e8 poi sormontato da un tamburo ottagonale che regge la cupola semisferica il cui tetto \u00e8 supportato da sedici colonnine con capitelli.\nIl portale maggiore \u00e8 di forma rettangolare coronato da un timpano triangolare sul quale domina la figura dell\"Eterno Padre\" fiancheggiato da due angeli. Lo stipite \u00e8 decorato con fiorami ornamentali nei quali sono inserite immagini di \"Santi e Angeli\", nell'architrave i \"Quattro Dottori della Chiesa\" e nel fregio cinque putti reggi festoni. \nLa facciata \u00e8 suddivisa in tre parti: in quella centrale vi \u00e8 il portale precedentemente descritto, nelle parti laterali vi sono due statue della tradizione medioevale attribuite alla scuola milanese di Jacopino da Tradate: \"San Cristoforo\" a destra e \"Sant'Antonio Abate\" a sinistra. \nInterno.\nL'interno risponde allo schema della Sacrestia Vecchia di San Lorenzo a Firenze per le proporzioni architettoniche e la semplicit\u00e0 dei decori. La pianta quadrata dell'aula \u00e8 esattamente il doppio dell'abside, chiusa da una volta semisferica auto-portante costruita con il sistema a \u201cspinapesce\u201d, leggermente schiacciata nelle sommit\u00e0. Le pareti sono sottolineate da lesene a libro in pietra arenaria. \nOpere d'arte.\nNelle pareti laterali sono visibili le statue dei \"Quattro Dottori della Chiesa Occidentale\" in terracotta colorata; ai lati dell'abside un\"Annunciazione\" in cui ritroviamo l'Arcangelo Gabriele, singolarmente scolpito senza ali, e la Vergine che tiene tra le mani un libro, tema quello della cultura molto caro alla figura del Cardinale, \u00e8 la stessa che compare raffigurata in una delle Vergini della \"Processione di Sant'Orsola\" nella Cappella di San Martino di Palazzo Branda Castiglioni. \nSulla parete di destra vi \u00e8 un trittico pittorico raffigurante la \"Vergine delle Grazie tra i Santi Rocco e Sebastiano\" , attribuito a Galdino da Varese (XV secolo), mentre su quella opposta il sarcofago di Guido da Castiglione della scuola dell'Amadeo. Nell'abside trova la sua collocazione l'altare della chiesa che racchiude al suo interno un'immagine scolpita del \"Corpo di Cristo\" in pietra policroma. Le pareti inferiori dell'abside sono decorate con pitture ornamentali a carattere floreale, mentre la parte superiore presenta la figura di \"Ges\u00f9 Cristo\" che risorge dal sepolcro il tutto databile intorno al XV secolo. \nCampanile.\nA nord-ovest della chiesa s'innalza il campanile di stile lombardo, caratterizzato nella parte terminale dalla cella campanaria aperta in ogni suo lato da quattro finestre a tutto sesto."}
{"id": "766843", "revid": "1318658", "url": "https://it.wikipedia.org/wiki?curid=766843", "title": "Te Wahipounamu", "text": "Te W\u0101hipounamu (che in M\u0101ori significa \"il luogo della pietra verde\", dove la pietra verde sarebbe la giada) \u00e8 un Patrimonio dell'umanit\u00e0 dell'UNESCO che si trova nell'angolo sud-occidentale dell'Isola del Sud, in Nuova Zelanda.\nInserito nell'elenco dei Patrimoni fin dal 1990 e ampio ben 26.000 chilometri quadrati, il sito \u00e8 composto dall'unione di 4 parchi nazionali:\nSi ritiene che questo luogo contenga alcune delle migliori rappresentazioni moderne di quella che dovevano essere la flora e la fauna presenti su Gondwana, un supercontinente originatosi nel Fanerozoico e scomparso nel Neoproterozoico."}
{"id": "766849", "revid": "1573940", "url": "https://it.wikipedia.org/wiki?curid=766849", "title": "Chiesa di Urnes", "text": "La chiesa di Urnes (norvegese: \"Urnes stavkirke\") \u00e8 una chiesa in legno strutturale del XII secolo situata nella municipalit\u00e0 di Luster, lungo il Lusterfjord, nella Norvegia centrale. \u00c8 la pi\u00f9 antica delle circa trenta \"stavkirke\" attualmente esistenti in Norvegia e rappresent\u00f2 un modello per l'architettura scandinava in legno alla fine dell'epoca vichinga.\nNel 1979 divenne patrimonio dell'umanit\u00e0 dell'UNESCO.\n\u00c8 di propriet\u00e0 della Fortidsminneforeningen (Societ\u00e0 per la Conservazione di Antichi Monumenti Norvegesi). Raramente si tengono ancora le funzioni religiose.\nStoria.\nLa chiesa venne costruita attorno al 1130 o poco dopo, e si trova tuttora nella sua originale posizione.\nSi crede che questa chiesa sia la pi\u00f9 antica di questo genere. Fornisce un collegamento tra l'architettura cristiana e quella dell'epoca vichinga, con tipiche decorazioni di animali che prendono proprio il nome di \"Stile Urnes\".\nLe ricerche archeologiche hanno riportato alla luce una, o forse due, chiese precedenti a quella odierna. Gli scavi hanno scoperto delle buche nel pavimento che appartenevano ad un'antica \"stolpekirke\", un tipo di chiesa con mura sorrette da piccoli predellini. Non si sa se la chiesa avesse un tetto sopra la parte centrale della navata, come invece si vede adesso. Probabilmente questo vecchio edificio pu\u00f2 essere datato all'XI secolo.\nNel XVII secolo la navata della chiesa, che poi sarebbe una stanza centrale sopraelevata circondata da un'abside, venne ampliata verso sud. Altri elementi vennero aggiunti in seguito, tra cui una fonte battesimale del 1640, un baldacchino sopra all'altare (1665) ed un pulpito (1693-1695). Il retablo, che raffigura Cristo sulla croce con Maria e San Giovanni Battista, \u00e8 databile al 1699. Le finestre sono state aggiunte nel XVIII secolo.\nPortone settentrionale.\nIl portone e gli altri dettagli della facciata settentrionale, cos\u00ec come le mura in legno del frontone, sono decorati in stile Urnes. Sono probabili reliquie della chiesa che originariamente sorgeva nello stesso luogo. \u00c8 stato supposto che il portone fosse in origine l'entrata principale, che dava verso ovest.\nVi sono stati numerosi tentativi di decifrare le decorazioni iconografiche presenti nella parte pi\u00f9 interessante della chiesa, il vecchio portone della facciata settentrionale. Le immagini sono solitamente considerate simboli di un serpente che si arrampica. In basso si trova un animale con quattro piedi che morde il serpente.\nUn'interpretazione comune dice che ritrae l'eterna lotta tra il bene ed il male. Si suppone che l'animale sia un leone stilizzato. Nel simbolismo cristiano il leone rappresenta Cristo, che combatte il diavolo simboleggiato dal serpente, solita rappresentazione di Satana.\nD'altra parte, pu\u00f2 darsi che l'antica decorazione rappresenti una scena della mitologia norrena, probabile motivo per la sua ricostruzione del XII secolo. In questo contesto l'animale sarebbe N\u00ed\u00f0h\u00f6ggr che mangia le radici di Yggdrasill. \"Il serpente ed i drago intrecciati rappresentano la fine del mondo secondo la leggenda norrena di Ragnar\u01ebk\".\nL'attuale costruzione.\nLa chiesa venne costruita con una navata rettangolare ed uno stretto coro. Navata e coro sono rialzati. Il coro venne allargato ad est nel XVII secolo, ma questa aggiunta venne in seguito rimossa. Il disegno di Johan Christian Dahl la rappresenta, cos\u00ec come lo stato di degrado della chiesa del tempo. Nel XX secolo la chiesa sub\u00ec un restauro, e le tavole in legno delle mura vennero coperte per fermare il lento degrado.\nNumerosi elementi medievali restano \"in situ\": le travi del pavimento (\"grunnstokker\"), le staffe (\"sviller\"), i pali negli angoli (\"hj\u00f8rnestolper\"), le tavole dei muri (\"veggtiler\") e quelle dell'abside (\"stavl\u00e6gjer\"). Risalgono al periodo medievale anche le braccia della croce ed il soffitto.\nDell'antica chiesa restano, oltre al portone, due tavole del muro settentrionale, il palo nell'angolo del coro, il frontone occidentale della navata e quello orientale del coro."}
{"id": "766850", "revid": "901803", "url": "https://it.wikipedia.org/wiki?curid=766850", "title": "Campagna di Polonia", "text": "La campagna di Polonia (in polacco: \"Wojna obronna 1939 roku\", guerra difensiva dell'anno 1939 o \"Kampania wrze\u015bniowa\", campagna di settembre; in tedesco: \"Polenfeldzug\", campagna di Polonia; in russo: \"\u0412\u0442\u043e\u0440\u0436\u0435\u043d\u0438\u0435 \u0432 \u041f\u043e\u043b\u044c\u0448\u0443\", \"Vtor\u017eenie v Pol'\u0161u\") fu un'operazione militare diretta all'invasione territoriale della Polonia compiuta in due distinte fasi: dal 1\u00ba settembre 1939 dalla Germania e dal 17 settembre dall'Unione Sovietica, allo scopo di spartirsi il territorio polacco al termine delle operazioni.\nLa campagna incominciata il 1\u00ba settembre ebbe termine il 6 ottobre con la resa delle ultime forze polacche; l'invasione della Polonia segn\u00f2 l'inizio della seconda guerra mondiale, in quanto l'aggressione tedesca spinse, il 3 settembre, i paesi alleati della Polonia, Regno Unito e Francia, a dichiarare guerra alla Germania nazista. L'esercito della pi\u00f9 grande potenza industriale d'Europa si scontrava con il ben pi\u00f9 piccolo esercito polacco: l'esito dell'invasione era scontato, ma nonostante il risultato delle operazioni fosse prevedibile, non lo fu il modo in cui queste si svolsero.\nLa campagna del 1939 fu il primo esempio di un nuovo metodo di condurre la guerra, per definire il quale fu coniata la locuzione di \"guerra lampo\" (\"Blitzkrieg\"), dove le forze tedesche integrarono le dottrine della \"guerra di movimento\" e le tattiche di infiltrazione sviluppate nella prima guerra mondiale con la moderna tecnologia offerta dai carri armati, dagli aerei e dalle radiocomunicazioni, allo scopo di creare una nuova modalit\u00e0 di guerra caratterizzata dall'uso combinato di quelle nuove forze.\nPremesse.\nLa presa del potere da parte di Adolf Hitler in Germania fu alimentata, tra le altre cose, anche da un profondo sentimento di umiliazione derivato dalle gravose condizioni imposte dagli Alleati a seguito della sconfitta durante la prima guerra mondiale. L'assegnazione di territori abitati da tedeschi a favore dei nuovi stati di Cecoslovacchia e Polonia furono causa di un risentimento che i nazisti seppero sfruttare con successo nella loro ascesa al governo; tensioni che sfociarono nell'ideologia razziale che legava la rinascita tedesca alla riconquista del \"Lebensraum\", lo \"spazio vitale\" strappato alla Germania a favore di popolazioni orientali considerate inferiori. Alla fine degli anni trenta Hitler, che appena salito al governo intraprese una campagna di riarmo non consentita dal trattato di Versailles, nel 1938 fece pressione su Francia e Gran Bretagna perch\u00e9 accettassero l'annessione dei Sudeti, la zona di confine con la Cecoslovacchia con popolazione in maggioranza tedesca.\nLa Grande Germania.\nNella costituzione della \"Gro\u00dfdeutschland\", la Grande Germania, ossia l'unificazione dei territori aventi la maggioranza della popolazione di lingua ed etnia tedesca, il primo passo fu l'aumento dell'influenza tedesca sull'Austria, iniziatasi con la nomina di Theodor Habicht a incaricato speciale in Austria nel 1933, e conclusa il 12 marzo 1938 con la definitiva annessione del paese, attraverso il cosiddetto \"Anschluss\". Nel 1935 Hitler ottenne anche, dopo un referendum popolare, la riannessione del territorio del Saarland, la regione ricca di risorse carbonifere occupata da Francia e Regno Unito al termine della prima guerra mondiale secondo le clausole contenute nel trattato di Versailles.\nNel frattempo Hitler annunci\u00f2, in aperta violazione del trattato di Versailles, il ripristino della coscrizione obbligatoria, la formazione di una nuova aviazione militare e la sua intenzione di non osservare pi\u00f9 le clausole sul disarmo. Il ministro degli esteri francese Pierre Laval, il primo ministro del Regno Unito Ramsay MacDonald e Benito Mussolini reagirono formando nell'aprile 1935 il cosiddetto \"fronte di Stresa\", ma Londra, messa nella difficile decisione di mantenere il \"fronte unito\" supportando la causa italiana o aiutare la Germania a uscire dall'isolazionismo, scelse la seconda opzione (difendendo i suoi interessi nel Mediterraneo) e consent\u00ec a Hitler di concludere, il 18 giugno, il patto navale anglo-tedesco, che limitava il tonnellaggio della \"Kriegsmarine\" al 35% di quello della \"Royal Navy\".\nHitler, che in questo modo incrin\u00f2 il fronte comune che stava crescendo intorno alla Germania, aveva ricevuto indirettamente l'autorizzazione da parte dei britannici al suo riarmo navale aprendo una falla nel fronte di Stresa.\nIl passo successivo fu la rimilitarizzazione della Renania al confine con Belgio, Paesi Bassi e Francia, che nel 1925 il Cancelliere tedesco Gustav Stresemann, nell'ambito del cosiddetto patto di Locarno o patto Renano, aveva assicurato di mantenere smilitarizzata, in cambio del ritiro delle truppe alleate entrate in ottemperanza al trattato di Versailles.\nQuindi Hitler decise di dare il via all'annessione di Austria e Cecoslovacchia, con l'acquiescenza della Gran Bretagna; nel marzo del 1938, dopo l'annessione dell'Austria attraverso l\"Anschluss\", il partito tedesco dei Sudeti di Konrad Henlein e Karl Hermann Frank e la minoranza etnica tedesca residente in Cecoslovacchia, in particolare in Boemia e Moravia, incominciarono a reclamare l'annessione alla Germania dopo lo \"spostamento\" avvenuto a seguito della dissoluzione dell'Impero austro-ungarico.\nHitler indic\u00f2 nel 1\u00ba ottobre la data dell'attacco tedesco se Praga non avesse evacuato totalmente le zone annesse dalla Germania.\nL'atteggiamento del F\u00fchrer spinse la Francia a rafforzare le unit\u00e0 presenti lungo la linea Maginot, il Regno Unito ad allertare la flotta e la Cecoslovacchia a mobilitare circa un milione di riservisti, tanto che il primo ministro britannico, contemporaneamente al Presidente degli Stati Uniti Franklin Delano Roosevelt, invi\u00f2 una richiesta a Mussolini affinch\u00e9 intercedesse per convocare una conferenza internazionale con l'unico scopo del mantenimento della pace. Il Duce acconsent\u00ec, invitando Hitler alla prudenza e concordando un incontro che avrebbe dovuto svolgersi a Monaco il 29 settembre con la partecipazione di Germania, Italia, Francia, Regno Unito, ma non della Cecoslovacchia; il presidente Bene\u0161 insistette presso Chamberlain affinch\u00e9 un suo rappresentante fosse presente, ma questi si limit\u00f2 a rispondere \"che ne avrebbe tenuto conto\".\nContemporaneamente Hitler incominci\u00f2 a dare istruzioni al capo dell'Comando supremo dell'Esercito, il generale Wilhelm Keitel, per la preparazione del piano \"Fall Gr\u00fcn\", il \"caso verde\", per l'invasione della Cecoslovacchia. La conferenza di Monaco, dove si acconsent\u00ec alle richieste tedesche in Cecoslovacchia, serv\u00ec da catalizzatore per la guerra imminente e convinse Hitler che Francia e Gran Bretagna fossero guidate da uomini pavidi che potevano essere aggirati e costretti ad accettare ulteriori concessioni territoriali, e allo stesso tempo convinse l'Unione Sovietica che le due potenze occidentali non avrebbero onorato il loro impegno a difendere la sicurezza degli stati dell'est e che, di conseguenza, il governo sovietico avrebbe dovuto trovare un accordo con la Germania per riprendersi i territori che furono tolti alla Russia al termine della prima guerra mondiale.\nLa questione di Danzica.\nGli eventi che si erano succeduti dal 1934 e ai quali le potenze europee avevano opposto in alcuni casi una minima resistenza e in altri una quasi totale acquiescenza diedero coraggio ai desideri espansionistici di Hitler, il quale rivolse il suo sguardo verso la Polonia, nel quadro generale del suo pensiero che comprendeva, oltre alla creazione della \"Grande Germania\", la realizzazione dell'espansione del nazismo verso est come egli aveva teorizzato nel \"Mein Kampf\".\nIl 21 marzo 1939 la Germania present\u00f2 tre richieste al governo polacco: la restituzione della citt\u00e0 di Danzica, il consenso alla costruzione di una ferrovia e di un'autostrada extraterritoriali prive di dazi doganali che consentissero il collegamento tra la Germania e la Prussia orientale attraverso il cosiddetto corridoio di Danzica e infine una garanzia, a lunga scadenza, del nuovo assetto territoriale; tali richieste erano in precedenza state avanzate, in via ufficiosa, dal F\u00fchrer al ministro degli esteri polacco J\u00f3zef Beck, in un incontro avvenuto a Berchtesgaden il 5 gennaio, con la motivazione che il territorio di Danzica, divenuto citt\u00e0-stato semiautonoma sotto il controllo della Societ\u00e0 delle Nazioni, era abitato da cittadini di nascita tedesca per il 95% della popolazione. Durante questi colloqui, Ribbentrop chiese a Beck che venisse trovata una soluzione complessiva di tutti i possibili motivi di conflitto, incentrata proprio sulle cessioni territoriali e di diritti di passaggio sul Corridoio.\nIl 22 marzo i tedeschi occuparono la citt\u00e0 di Memel in Lituania e, il 31 marzo, Neville Chamberlain tenne un discorso nel quale garant\u00ec l'appoggio della Gran Bretagna e della Francia alla Polonia nel caso la Germania ne avesse minacciato l'indipendenza. Questo intento, che in prima analisi pu\u00f2 sembrare l'antitesi dell\"appeasement\" britannico portato avanti fino a quel momento, in realt\u00e0 celava l'equivoco che promettere la tutela dell'indipendenza non garantiva alla Polonia n\u00e9 aiuti incondizionati n\u00e9 la ricerca di un compromesso che, pur salvando l'indipendenza polacca, ne avrebbe ridotto l'estensione territoriale. Il discorso di Chamberlain infatti va inteso come un'ultima ammonizione a Hitler di non compiere ulteriori passi di guerra, invitandolo a sedersi al tavolo delle trattative per inserire il Terzo Reich in un sistema di pace europeo. Qualche giorno dopo J\u00f3zef Beck si rec\u00f2 a Londra per dare una forma concreta alle parole di Chamberlain, ma il patto di mutua assistenza anglo-polacco fu siglato solo il 25 agosto. In ogni caso questo non serv\u00ec a fermare le intenzioni di Hitler, il quale, il 3 aprile, emise una direttiva segreta denominata \"Fall Wei\u00df\" (\"caso bianco\"), che ordinava allo Stato maggiore generale tedesco di preparare un piano per l'invasione della Polonia; il 4 aprile, il F\u00fchrer convoc\u00f2 l'ambasciatore polacco a Berlino J\u00f3zef Lipski, comunicandogli che i termini delle richieste precedentemente avanzate \"non erano pi\u00f9 negoziabili\".\nL'atteggiamento si aggrav\u00f2 ulteriormente il 28 aprile, quando Hitler tenne un discorso al \"Reichstag\" nel quale sostenne l'umiliazione dei rappresentanti tedeschi a Versailles e la violazione, da parte della Polonia, della dichiarazione di non aggressione decennale stipulata nel 1934; Gran Bretagna e Francia tentarono di coinvolgere l'Unione Sovietica in un accordo di protezione della Polonia, ma la reciproca diffidenza e il rifiuto della Polonia ad accettare l'idea dell'Armata Rossa che operasse nel proprio territorio, provocarono la sospensione dei negoziati. Il 12 maggio Francia e Polonia rinnovarono il patto di mutua assistenza del 1925, anche se un accordo tra gli stati maggiori dei due eserciti datato 19 maggio precis\u00f2 che l'esercito francese avrebbe incominciato un'offensiva contro la Germania solamente quindici giorni dopo l'attacco tedesco alla Polonia, e a patto che il tutto fosse sancito da un accordo politico, sottoscritto il 4 settembre a guerra gi\u00e0 cominciata.\nIl patto Molotov-Ribbentrop.\nSebbene Francia e Gran Bretagna fossero interessate alle proposte dell'Unione Sovietica di costituire una coalizione antinazista, non riuscirono a superare i sospetti di Varsavia nei riguardi del governo sovietico. Cos\u00ec i successi diplomatici della Germania e l'apparente indecisione di Francia e Gran Bretagna convinsero Stalin a considerare un possibile trattato con Hitler. Anch'egli nutriva ambizioni territoriali in Polonia e poich\u00e9 la Germania continuava a impossessarsi di territori, decise di agire allo stesso modo; Stalin era interessato ai territori un tempo degli zar, inclusi i Paesi Baltici, la Bessarabia e parte della Finlandia.\nNell'estate del 1939 l'ambasciatore tedesco a Mosca incominci\u00f2 colloqui informali con il governo sovietico circa un possibile trattato. L'annuncio del 25 agosto 1939 da parte dei ministri degli esteri Joachim von Ribbentrop e Molotov, secondo in quale l'Unione Sovietica e la Germania avevano firmato un patto di non aggressione, stup\u00ec il mondo giacch\u00e9 pochi credevano che due Stati ideologicamente agli antipodi avrebbero mai potuto unire le loro forze.\nIl patto Molotov-Ribbentrop diede a Hitler il via per l'invasione della Polonia, e delineati i suoi obiettivi, il F\u00fchrer convoc\u00f2 i suoi generali il 23 agosto, fissando la data per l'invasione al 26 dello stesso mese, ma Hitler esit\u00f2 quando la Gran Bretagna offr\u00ec sostegno militare alla Polonia. Furono messe in opera trattative diplomatiche dell'ultima ora e addirittura i tedeschi si inventarono uno sconfinamento inesistente per offrire un pretesto all'invasione. I generali riferirono a Hitler che per non perdere l'effetto sorpresa le truppe non potevano rimanere indefinitamente in stato d'allerta lungo il confine, di conseguenza il 31 agosto 1939 il F\u00fchrer diede l'ordine di invasione fissato per il giorno successivo.\nLe forze in campo.\nGermania.\nLa Germania all'inizio delle ostilit\u00e0 disponeva di un totale di 98 divisioni, 53 delle quali inviate al confine con la Polonia. La fanteria, armata in massima parte con il fucile Mauser Karabiner 98k, ma anche con la mitragliatrice leggera MP 18 e la mitragliatrice Madsen, disponeva di 35 divisioni di cui 4 motorizzate, 3 divisioni da montagna pi\u00f9 altre unit\u00e0 minori, quali guardie di frontiera e paramilitari; in appoggio alla fanteria era presente in organico anche una brigata di cavalleria. L'alto comando tedesco tuttavia aveva concentrato i propri sforzi sullo sviluppo degli armamenti che erano ritenuti i pi\u00f9 idonei alla tipologia di guerra che la Wehrmacht avrebbe inteso combattere nell'immediato futuro ossia il carro armato e l'aereo.\nI carri armati avrebbero dovuto costituire lo strumento con il quale si sarebbero sfondate le linee nemiche, precedentemente \"ammorbidite\" dall'artiglieria e dall'azione dei bombardieri in picchiata, che avrebbero avuto l'ulteriore compito di distruggere le linee di comunicazione; la fanteria sarebbe successivamente sopraggiunta per accerchiare le unit\u00e0 nemiche; nel settembre del 1939 i tedeschi disponevano di 6 divisioni corazzate, tutte inviate sul fronte orientale, ognuna composta da 288 \"panzer\", met\u00e0 dei quali Panzer I, 24 Panzer IV e il resto Panzer II e III. La Luftwaffe, che nel 1939 era in grado di produrre circa 6.000 aerei all'anno, ne aveva disponibili il 1\u00ba settembre 4.800 e 2.695 di questi erano pronti all'impiego cos\u00ec suddivisi: 771 caccia, 408 \"Zerst\u00f6rer\", 336 bombardieri in picchiata, 1.180 bombardieri, di cui circa 200 svolgevano compiti di ricognizione.\nLe forze tedesche al momento dell'attacco erano divise in due gruppi di armate: l'Heeresgruppe Nord, comandato dal generale Fedor von Bock, che comprendeva la 3\u00aa armata, comandata dal generale Georg von K\u00fcchler e la 4\u00aa armata, comandata dal generale G\u00fcnther von Kluge, per un totale di circa 630.000 uomini, e l'Heeresgruppe S\u00fcd, comandato dal generale Gerd von Rundstedt, che comprendeva l'8\u00aa armata, comandata dal generale Johannes Blaskowitz, la 10\u00aa armata, comandata dal generale Walter von Reichenau e la 14\u00aa armata, comandata dal generale Wilhelm List, per un totale di 886.000 uomini. Le unit\u00e0 corazzate erano comandate dai generali Heinz Guderian, Paul Ludwig Ewald von Kleist ed Erich Hoepner.\nLa Repubblica Slovacca partecip\u00f2 alla campagna, mettendo a disposizione dei tedeschi la cosiddetta \"Armata campale Bernol\u00e1k\" (\"Po\u013en\u00e1 arm\u00e1da \"Bernol\u00e1k\"\") forte di 51.300 uomini al comando del generale Ferdinand \u010catlo\u0161, suddivisi in tre divisioni di fanteria e un \"gruppo mobile\" di cavalleria e mezzi corazzati; l'unit\u00e0 fu dispiegata a protezione del fianco orientale del gruppo d'armate Sud tedesco e svolse essenzialmente compiti di presidio, conducendo solo limitate operazioni oltre confine; le perdite slovacche nella campagna ammontarono a 18 morti, 46 feriti e 11 dispersi.\nPolonia.\nL'esercito polacco, comandato dal maresciallo di Polonia Edward Rydz-\u015amig\u0142y, al 1\u00ba settembre 1939 schierava sei armate e un corpo d'armata disposti lungo i confini con la Germania e la Prussia Orientale: a nord l'armata Modlin, comandata dal generale Emil Krukowicz-Przedrzymirski, e il corpo del Narew, comandato dal generale Stefan D\u0105b-Biernacki, nel corridoio di Danzica l'armata Pomerania, comandata dal generale W\u0142adys\u0142aw Bortnowski, al centro l'armata Pozna\u0144, comandata dal generale Tadeusz Kutrzeba, e l'armata \u0141\u00f3d\u017a, comandata dal generale Juliusz R\u00f3mmel, a sud l'armata Cracovia, comandata dal generale Antoni Szylling, e, lungo il confine con la Slovacchia, l'armata Carpazi, comandata dal generale Kazimierz Fabrycy; il totale comprendeva 950.000 uomini, ripartiti in 33 divisioni di fanteria, una divisione e 14 brigate di cavalleria e 5 reparti corazzati, questi ultimi assegnati in piccole aliquote alle unit\u00e0 di fanteria e cavalleria, cosa che rendeva impossibile il loro impiego in massa.\nLe forze corazzate della Polonia includevano cinque battaglioni di carri armati: due, pi\u00f9 uno in costituzione, equipaggiati con 132 carri leggeri tipo 7TP, uno, pi\u00f9 una compagnia indipendente, con 45 carri di tipo Renault R35, uno con gli obsoleti Renault FT, oltre a due brigate di cavalleria meccanizzata dotate di una componente corazzata con 22 carri medi Vickers Mk.E Type A e 16 Vickers Mk.E Type B; in aggiunta a tali reparti l'esercito polacco possedeva una trentina di compagnie di \"tankette\", assegnate alle divisioni di fanteria e alle brigate di cavalleria.\nLa \"Polskie Lotnictwo Wojskowe\", allora designazione dell'aeronautica militare polacca, era composta da circa 1\u00a0900 aerei, di cui 650 erano velivoli d'addestramento e altri 700 erano spesso obsoleti e non operativi. La vera forza di prima linea contava 30 caccia PZL P.7, 128 caccia PZL P.11, 118 bombardieri-ricognitori PZL.23 Kara\u015b, 8 cacciabombardieri PZL.43 Czajka requisiti, 36 bombardieri medi PZL.37 \u0141o\u015b, 14 bombardieri medi LWS-6 \u017bubr, e 84 aerei da ricognizione (tra Lublin R-XIII e RWD-14 Czapla). A questi aerei operativi si aggiungeva un altro centinaio di mezzi obsoleti, adibiti per lo pi\u00f9 alla ricognizione e al trasporto.\nLa Polonia possedeva inoltre una piccola flotta, dotata anche di sommergibili e di altre unit\u00e0 leggere, che tuttavia non partecip\u00f2 al conflitto con la Germania, poich\u00e9 la maggior parte delle unit\u00e0 di superficie lasciarono i porti polacchi per dirigersi verso la Gran Bretagna, mentre le unit\u00e0 subacquee parteciparono all'operazione Worek, ossia il tentativo di danneggiare il traffico delle navi tedesche nel Baltico, ma con scarso successo.\nLa strategia.\nIl piano \"Fall Wei\u00df\".\nIl piano tedesco \"Fall Wei\u00df\", o \"Caso bianco\", fu ideato dal generale Franz Halder, capo dello stato maggiore generale e comandato dal generale Walther von Brauchitsch, capo del Comando supremo dell'esercito; questo prevedeva lo svolgersi della nuova dottrina della \"guerra mobile\", o guerra di movimento, basata sull'attivit\u00e0 congiunta delle forze corazzate e aeree, che avrebbe consentito una rapida avanzata verso la capitale, lasciandosi alle spalle il grosso dello schieramento polacco, posto in massima parte a ridosso delle frontiere con la Germania e la Cecoslovacchia, lasciando il compito di accerchiare e distruggere il nemico alla fanteria.\nDal punto di vista geografico la Polonia si prestava a un attacco da tre lati, Prussia orientale, confine tedesco e Repubblica Slovacca, inoltre le estese pianure occidentali polacche offrivano al nuovo concetto di guerra meccanizzata un terreno molto agevole: la mancanza di catene montuose, e in generale di grandi ostacoli naturali, seppure in parte controbilanciati dalla presenza di un'antiquata rete stradale, offrivano la possibilit\u00e0 di una grande manovra a tenaglia, fornendo ai tedeschi tutti gli elementi indispensabili per la realizzazione del piano, il cui obiettivo era l'accerchiamento, da effettuarsi il pi\u00f9 velocemente possibile per rendere disponibili truppe da inviare al confine francese, dell'esercito polacco a ovest dei fiumi Vistola e Narew.\nIl piano \"Fall Wei\u00df\" prevedeva l'attacco simultaneo dei due gruppi di armate: da nord l'Heeresgruppe Nord, comandato dal generale Fedor von Bock, composto dalla 3\u00aa e 4\u00aa armata avrebbe invaso il corridoio di Danzica per piegare quindi a sud verso Varsavia, mentre dal sud del paese si sarebbero mosse l'8\u00aa, la 10\u00aa e la 14\u00aa armata che, appoggiate da tre divisioni slovacche, formavano l'Heeresgruppe S\u00fcd, comandato dal generale Gerd von Rundstedt, incaricato di invadere la Polonia dalla Slesia in direzione, anch'esso, di Varsavia; un terzo e limitato attacco sarebbe partito dalla Slovacchia per impegnare i polacchi in Galizia. L'attacco avrebbe dovuto avere inizio il 26 agosto, ma venne ritardato a causa delle trattative intercorse tra la Polonia e i paesi Alleati; il 31 agosto le truppe, gi\u00e0 dislocate sui confini polacchi, vennero messe nuovamente in stato d'allarme per l'inizio delle ostilit\u00e0 che esplosero il mattino successivo.\nIl piano Zach\u00f3d.\nIl piano di difesa polacco, il cosiddetto piano Zach\u00f3d, o \"piano ovest\", prevedeva lo stanziamento della quasi totalit\u00e0 dell'esercito a ridosso dei confini con la Germania, senza una consistente forza di riserva nelle retrovie; tale intendimento era dovuto a un duplice ordine di ragioni: il primo si basava sulla convinzione che in caso di attacco tedesco, dati gli accordi intercorsi tra Polonia e paesi Alleati, questi avrebbero immediatamente scatenato una massiccia offensiva aerea contro la Germania, seguita da un attacco di terra contro la linea Sigfrido, mentre il secondo era rappresentato dal pericolo di una rapida occupazione della parte occidentale del paese, che avrebbe comportato l'abbandono delle zone industriali, situate a ovest della linea fluviale della Vistola, e soprattutto delle zone carbonifere della Slesia, rischio che il governo polacco non era disposto a correre.\nIl piano era tuttavia debole in diversi punti: il primo era rappresentato dal condizionamento dovuto alla necessit\u00e0 dell'apertura di un secondo fronte avverso la Germania da parte degli Alleati, e il dislocamento delle truppe era la naturale conseguenza di questa \"speranza\", ossia la disposizione di circa un terzo di tutte le forze disponibili nella zona del corridoio, dove queste sarebbero state esposte a un duplice attacco, da ovest e dalla Prussia orientale, con la possibilit\u00e0 di un rapido accerchiamento da parte delle forze tedesche.\nUn altro elemento di debolezza era rappresentato dalla disposizione delle forze di riserva: queste infatti erano ammassate nella zona compresa tra \u0141\u00f3d\u017a e Varsavia ma, dovendosi muovere per lo pi\u00f9 a piedi ed essendo l'esercito polacco praticamente privo d'aviazione, sarebbero state in ogni caso inefficaci per effettuare un rapido contrattacco laddove la linea del fronte fosse stata sfondata.\nL'arretratezza dell'esercito polacco, a livello di mezzi corazzati e meccanizzati, rendeva inoltre oltremodo rischiosa la possibilit\u00e0, comunque prevista, di una ritirata all'interno del paese e oltre il fiume San, verso i voivodati del sud-est, e la loro eventuale difesa lungo il confine con la Romania; il ripiegamento infatti, nelle intenzioni dello Stato Maggiore polacco, avrebbe dovuto compiersi lentamente, dando la possibilit\u00e0 di consentire il completamento della mobilitazione delle forze armate, che sarebbe avvenuta il 30 agosto, per passare successivamente al contrattacco dopo l'intervento degli Alleati, ma il dislocamento delle truppe sui confini non consentiva, o avrebbe comunque fortemente limitato, la possibilit\u00e0 di azioni di contenimento.\nL'invasione della Polonia.\nIl 1\u00ba settembre 1939.\nIl 1\u00ba settembre prese il via l'attacco tedesco, ma alcuni atti furono compiuti prima delle ore 04:45, ora prevista per l'inizio del piano \"Fall Wei\u00df\": alle ore 04:17 a Danzica alcuni attivisti nazisti presero d'assalto l'ufficio delle Poste Polacche, tenuto dai polacchi, ma gli impiegati armati fecero fuoco sugli assalitori riuscendo a respingere un primo attacco; alle 04:26 tre Ju 87 bombardarono con precisione il dispositivo di micce, piazzate su un ponte sulla Vistola dai polacchi per distruggerlo, al fine di chiudere quella via di accesso ai tedeschi: tale attacco, condotto a bassissima quota, ebbe successo e la distruzione del ponte fu impedita. Alle ore 04:40 venne bombardata la citt\u00e0 di Wielu\u0144 con la morte di circa 1.200 persone e il danneggiamento o la distruzione di un grande numero di edifici, e, poco dopo le ore 04:45, l'antiquata corazzata tedesca \"Schleswig-Holstein\" apr\u00ec il fuoco contro il deposito di munizioni contenuto all'interno della fortezza di Westerplatte.\nAlle ore 04:45, le artiglierie aprirono il fuoco contro gli obiettivi prestabiliti e gli aerei si lanciarono sugli obiettivi loro assegnati. Nel nord della Polonia una fitta nebbia limit\u00f2 fortemente l'efficacia delle prime incursioni, mentre nella parte sud i bombardamenti aerei inflissero gravi danni alla rete ferroviaria, che in quel momento era utilizzata per il trasporto dei soldati che avevano risposto all'ordine di mobilitazione del giorno precedente. Contemporaneamente le divisioni corazzate tedesche, seguite dalla fanteria, incominciarono ad avanzare.\nDa nord la 3\u00aa armata avanz\u00f2 verso sud in direzione di Varsavia con il I corpo e il II corpo, comandati rispettivamente dal generale Walter Petzel e dal generale Adolf Strau\u00df, e in direzione sud-ovest con il XXI corpo, comandato dal generale Nikolaus von Falkenhorst, allo scopo di unirsi con il XIX corpo corazzato, comandato dal generale Heinz Guderian, e con la Panzer-Division \"Kempf\", comandata dal generale Werner Kempf, che avevano incominciato l'avanzata da ovest, per chiudere la tenaglia alla base del corridoio; Danzica fu occupata dalla brigata Eberhard, una forza composta da reparti delle Waffen-SS, appoggiati da elementi appartenenti alla milizia locale filo-nazista.\nNel settore sud l'8\u00aa armata avanz\u00f2 in direzione di \u0141\u00f3d\u017a, con il duplice compito di contribuire ad accerchiare le forze polacche presenti nel settore di Pozna\u0144 e di proteggere il fianco sinistro della 10\u00aa armata che doveva puntare velocemente verso Varsavia, mentre la 14\u00aa armata si dirigeva in direzione di Cracovia; le condizioni meteorologiche pi\u00f9 favorevoli permisero attacchi aerei pi\u00f9 efficaci. Le forze polacche a presidio della frontiera, che sulla base del piano Zach\u00f3d non avevano predisposto linee di difesa mobili o progressive, furono velocemente superate dai carri armati e circondate dalla fanteria, mentre la Luftwaffe, oltre a distruggere le linee ferroviarie e di comunicazione, riusc\u00ec facilmente ad avere ragione dei pochi aerei polacchi che riuscirono a decollare.\nUn episodio di resistenza polacca si verific\u00f2 nella giornata a Mokra, dove la brigata a cavallo Wolynska, supportata efficacemente dal treno corazzato \u015amia\u0142y, ma martoriata dalla Luftwaffe, respinse per tutta la giornata i mal coordinati attacchi della 4\u00aa divisione corazzata e della fanteria tedesca, ritirandosi solo in serata. Nella zona di confine slovacco-polacca il XXII corpo d'armata del generale von Kleist si apr\u00ec la strada attraverso le unit\u00e0 polacche attestate sul fiume Dunajec, non ottenendo per\u00f2, anche a causa del terreno difficile, considerevoli progressi sui Carpazi.\nLa prima persona che dette l'annuncio dell'inizio delle ostilit\u00e0 fu la giornalista britannica Clare Hollingworth. Trovandosi nei pressi della frontiera, riusc\u00ec a usare un telefono per comunicare la notizia all'ambasciata britannica di Varsavia: per convincerne i recalcitranti funzionari, sporse il ricevitore fuori dalla finestra, dove stavano transitando truppe tedesche, e cos\u00ec segnal\u00f2 al \"The Daily Telegraph\" l'effettiva invasione della Polonia.\nL'avanzata tedesca e l'entrata in guerra degli Alleati.\nIl 2 settembre la tenaglia alla base del corridoio fu chiusa dalle punte avanzate della 4\u00aa armata e due divisioni di fanteria e una brigata di cavalleria, appartenenti all'armata della Pomerania, vi rimasero intrappolate: solo alcune unit\u00e0 della brigata di cavalleria Pomorska tentarono di sfuggire dalla sacca, lanciandosi in un disperato contrattacco contro i carri armati del XIX corpo corazzato e venendo praticamente annientate nella battaglia della foresta di Tuchola, mentre la sera tra il 2 e il 3 settembre la brigata di cavalleria Podlaska sferr\u00f2 un ridotto e breve attacco lungo un settore del fronte orientale prussiano, compiendo di fatto l'unica incursione polacca sul suolo tedesco.\nLa chiusura della sacca frutt\u00f2 ai tedeschi circa 15.000 prigionieri e le rimanenti forze dell'armata polacca indietreggiarono verso Varsavia per non essere tagliate fuori a loro volta dall'avanzata della 3\u00aa armata, la quale stava proseguendo l'attacco verso la citt\u00e0 di M\u0142awa; le difese anticarro polacche avevano momentaneamente bloccato l'attacco della divisione corazzata Kempf, che, il 3 settembre, riusc\u00ec a conquistare la citt\u00e0 grazie all'intervento del XXI corpo comandato dal generale Albert Wodrig, il quale si fece largo tra le difese, consentendo alla divisione corazzata di circondarla velocemente, ottenendo il duplice risultato di costringere l'armata di Modlin a ritirarsi e di bloccare la guarnigione polacca, che si arrese dopo poche ore lasciando sul campo circa 10.000 prigionieri.\nNel settore sud l'attacco prosegu\u00ec altrettanto velocemente grazie alla 1\u00aa divisione corazzata che respinse la 7\u00aa divisione di fanteria polacca conquistando un ponte sul fiume Warta il 2 settembre. Una seria minaccia al gruppo d'armate Sud di von Rundstedt, conscio della precaria situazione in cui versava il suo fianco nord, avrebbe potuto essere portata dall'armata Pozna\u0144 di Kutrzeba, ma Rydz-\u015amig\u0142y neg\u00f2 pi\u00f9 volte il permesso di procedere, al fine di evitare una battaglia decisiva sulla riva occidentale della Vistola. A Varsavia l'alto comando dell'esercito polacco si trov\u00f2, data la mancanza di comandi intermedi, tagliato fuori dalle linee di comunicazione con le sette armate che stavano ripiegando di fronte all'avanzata tedesca.\nIl governo polacco lanci\u00f2 un appello ai paesi Alleati affinch\u00e9 questi mantenessero il loro impegno di entrare in guerra contro i tedeschi, ma le due potenze occidentali esitarono e l'unico atto compiuto il primo giorno di guerra fu un \"ammonimento alla Germania\"; il giorno 2 trascorse nell'attesa di una risposta da parte di Hitler che tuttavia non arriv\u00f2 e i due paesi, intorno alle ore 22:30, si decisero a intimare congiuntamente un ultimatum per l'arresto delle operazioni militari in Polonia da parte della Wehrmacht con scadenza per il giorno 3, alle ore 11:00 per la Gran Bretagna e alle ore 17:00 per la Francia.\nLa giornata del 3 settembre incominci\u00f2 con la consegna al consigliere d'ambasciata tedesco Paul-Otto Schmidt dell'ultimatum della Gran Bretagna alla Germania da parte dell'ambasciatore britannico a Berlino Nevile Henderson alle ore 09:00. Nel testo era statuito che, se la Germania non avesse dato entro due ore garanzie sufficienti in merito al ritiro delle truppe dalla Polonia, la Gran Bretagna si sarebbe considerata in guerra contro di essa, mentre alle ore 12:00, a ultimatum britannico gi\u00e0 scaduto e quindi resa ufficiale l'entrata in guerra della Gran Bretagna, l'omologo francese Robert Coulondre consegn\u00f2 a sua volta l'ultimatum con un termine di scadenza inizialmente previsto per il giorno 4 settembre, anche se, diversamente da quello britannico, nel documento non era contenuto esplicitamente il termine \"guerra\", ma detto termine venne immediatamente anticipato alle ore 17:00.\nScaduti i due ultimatum, e ufficializzata l'entrata in guerra delle due potenze occidentali, seguite lo stesso giorno da India, Australia e Nuova Zelanda, le 33 divisioni di cui disponeva l'Heeresgruppe C, comandato dal generale Wilhelm Ritter von Leeb, completarono il loro schieramento sui confini occidentali della Germania, dalla linea Sigfrido alle frontiere con Belgio e Olanda. Alle ore 21:00 il sommergibile tedesco \"U-30\" affond\u00f2 la nave passeggeri britannica SS \"Athenia\": il siluramento della nave, scambiata per un mercantile armato, provoc\u00f2 la morte di 112 persone, tra le quali vi erano 28 cittadini statunitensi, suscitando l'indignazione e la protesta del governo degli Stati Uniti.\nContemporaneamente l'avanzata della Wehrmacht in Polonia, affiancata da reparti delle Waffen-SS, tra le quali la divisione Leibstandarte comandata dall\"Obergruppenf\u00fchrer\" Josef Dietrich, proseguiva al ritmo di circa 70 chilometri al giorno, tanto che il 5 settembre la 10\u00aa armata aveva gi\u00e0 coperto la met\u00e0 della distanza tra le basi di partenza e Varsavia; sul suo fianco sinistro l'8\u00aa armata si stava approssimando a \u0141\u00f3d\u017a e la 14\u00aa armata aveva gi\u00e0 raggiunto i sobborghi di Cracovia. La velocit\u00e0 dell'avanzata tedesca indusse il maresciallo Edward \u015amig\u0142y-Rydz a ordinare la creazione di un \"Comando della difesa di Varsavia\" (\"Dow\u00f3dztwo Obrony Warszawy\"), affidandone il comando al generale Walerian Czuma, fino a quel momento comandante delle forze a presidio della frontiera, e il colonnello Tadeusz Tomaszewski ne divenne il capo di Stato Maggiore. L'avanzata tedesca sorprese lo stesso Hitler, il quale, recatosi in visita al fronte nel settore nord, fu enormemente compiaciuto nel riscontrare le potenzialit\u00e0 che offriva l'innovativo utilizzo dei carri armati.\nL'accerchiamento di Varsavia.\nNel settore centrale l'8 settembre la 4\u00aa divisione corazzata, comandata dal generale Georg-Hans Reinhardt, punta avanzata dell'8\u00aa armata, raggiunse il limite del distretto di Varsavia, ma venne fermata dall'azione combinata dell'artiglieria e da un contrattacco effettuato dai carri armati polacchi, che la costrinsero a ripiegare in attesa dell'arrivo dell'artiglieria pesante e della 12\u00aa divisione di fanteria, comandata dal generale Ludwig von der Leyen; sul fianco sinistro dell'8\u00aa armata tuttavia si stavano raggruppando le truppe polacche dell'armata di Pozna\u0144, che si stava ritirando verso est, e ci\u00f2 che restava dell'armata della Pomerania, in ripiegamento dal corridoio verso sud, le quali, ricevuta l'autorizzazione da \u015amig\u0142y-Rydz, l'attaccarono nei pressi di Kutno, impegnando la 30\u00aa divisione di fanteria, comandata dal generale Kurt von Briesen, in combattimenti difensivi che durarono tre giorni, fino a quando l'intervento del XVI corpo corazzato riusc\u00ec a sospingere i polacchi a ovest, in direzione del fiume Bzura, nel tentativo di circondare il loro raggruppamento insieme con i superstiti dell'armata di \u0141\u00f3d\u017a.\nIl 10 settembre il maresciallo Edward Rydz-\u015amig\u0142y ordin\u00f2 una ritirata verso sud-est, in direzione del confine con la Romania, mentre, il 12 settembre, l'attacco polacco all'8\u00aa armata si esaur\u00ec e le rimanenti forze tentarono di dirigersi verso est al fine di raggrupparsi nuovamente per creare una linea difensiva a ovest di Varsavia. L'alto comando tedesco, privo in quel momento di informazioni precise sulla posizione del grosso dell'esercito polacco, ritenne che questo si trovasse gi\u00e0 oltre la Vistola e ordin\u00f2 alla 10\u00aa armata di attraversare il fiume nella zona tra Varsavia e Sandomierz, allo scopo di intercettarne la ritirata verso la parte sud-orientale del paese, ma il generale von Rundstedt ritenne viceversa che la maggior parte delle forze polacche fossero ancora a ovest del fiume e riusc\u00ec a convincere l'Alto comando a fare dirigere la 10\u00aa armata verso nord, predisponendo una linea di sbarramento lungo il fiume Bzura, a ovest di Varsavia, con il duplice scopo di impedire alle truppe polacche di raggiungere la capitale e di intrappolarle prima che queste potessero sfuggire al previsto accerchiamento; la manovra ebbe successo e le forze polacche furono in massima parte circondate, con solo poche unit\u00e0 che riuscirono a sfuggire alla tenaglia proseguendo la loro ritirata verso la Vistola.\nNei giorni successivi al 12 settembre le forze polacche, ormai accerchiate, tentarono inutilmente di spezzare l'anello che si era formato attorno a loro, mentre le restanti truppe delle armate di \u0141\u00f3d\u017a e di Modlin ripiegavano verso Varsavia; la Luftwaffe bombard\u00f2 costantemente le truppe intrappolate nella sacca, ormai prive di collegamenti e impossibilitate a ricevere aiuto, e gli assalti alla linea formata dalla 10\u00aa armata tedesca si infransero progressivamente fino a esaurirsi il 18 settembre, quando i superstiti delle 19 divisioni che costituivano la prima linea di difesa del paese capitolarono, consentendo ai tedeschi di catturare 170.000 prigionieri.\nContemporaneamente alla liquidazione della sacca prosegu\u00ec l'avanzata della 3\u00aa e della 4\u00aa armata da nord verso la capitale, mentre alle sue spalle il XIX corpo corazzato, al quale era stata affiancata la 10\u00aa divisione corazzata, comandata dal generale Ferdinand Schaal, si spinse velocemente oltre il fiume Narew in direzione di Brest-Litovsk, a est del fiume Bug, allo scopo di congiungersi con le punte avanzate della 14\u00aa armata, con il duplice intento di tagliare la strada alle truppe in ritirata verso la parte sud-orientale del paese e di prendere Varsavia alle spalle; Brest-Litovsk fu occupata tre giorni prima che le truppe impegnate nella battaglia del fiume Bzura si arrendessero, capitolando il 20 settembre, e la cattura della citt\u00e0, distante circa 160\u00a0km a est della capitale, ne presag\u00ec l'inevitabile capitolazione.\nIl primo attacco alla capitale.\nIl 10 settembre la 4\u00aa divisione corazzata e la 12\u00aa divisione di fanteria, rinforzate dalla 16\u00aa divisione di fanteria comandata dal generale Gotthard Heinrici, incominciarono ad avanzare all'interno del perimetro di Varsavia, muovendo attraverso i due quartieri di Wola e di Ochota; il generale Czuma venne affiancato nel compito della difesa della citt\u00e0 dal generale Juliusz R\u00f3mmel, e le forze radunate nei giorni precedenti, due divisioni di fanteria rinforzate da 64 pezzi di artiglieria e da 33 carri armati, misero in difficolt\u00e0 i reparti corazzati tedeschi, che si trovarono ad avanzare sotto il fuoco delle armi anticarro tra le barricate erette dai soldati e dalla popolazione civile della capitale, che continuava a resistere con la speranza dell'arrivo degli Alleati.\nMentre le tre divisioni tedesche si facevano largo nei quartieri periferici a ovest di Varsavia, il 12 settembre la 3\u00aa armata, proveniente da nord, sfond\u00f2 delle linee difensive esterne della citt\u00e0 sul fiume Narew; le divisioni di cavalleria polacca, comandate dal generale W\u0142adys\u0142aw Anders, tentarono un ultimo disperato assalto contro i \"panzer\" tedeschi, venendo quasi completamente annientate, e i superstiti si diressero frettolosamente all'interno della citt\u00e0, giungendovi il 14 settembre, aumentando il numero dei soldati disponibili per la difesa di Varsavia a 120.000 unit\u00e0.\nIl 15 settembre tuttavia l'anello formato dalle forze tedesche si chiuse definitivamente intorno alla capitale dove, il giorno 16, le forze dell'8\u00aa armata tentarono un primo attacco in direzione dei quartieri di Praga e di Groch\u00f3w, che fu respinto dalle truppe del colonnello Stanis\u0142aw Sosabowski; l'impossibilit\u00e0 di ricevere sia rinforzi dall'esterno sia di ripiegare pose le basi per l'assedio della capitale: lo stesso giorno venne offerta la possibilit\u00e0 di resa alla citt\u00e0, che venne tuttavia respinta, e Hitler, discostandosi da quanto chiedevano i suoi generali, ossia il blocco con l'attesa della presa per fame, dette ordine di conquistare Varsavia impiegando tutte le forze disponibili.\nL'attacco sovietico.\nDopo aver ordinato la mobilitazione generale l'11 settembre, il mattino del 17 settembre, alle ore 03:00, l'ambasciatore polacco a Mosca venne convocato dal ministro degli esteri sovietico Vja\u010deslav Michajlovi\u010d Molotov che lo inform\u00f2 che il governo polacco aveva cessato di esistere, esprimendo preoccupazioni per la sorte degli abitanti della Bielorussia e dell'Ucraina che l'Unione Sovietica avrebbe inteso proteggere; nello stesso momento tuttavia le truppe dell'Armata Rossa, comandate dai generali Michail Prokof'evi\u010d Koval\u00ebv e Sem\u00ebn Konstjantynovy\u010d Tymo\u0161enko, stavano oltrepassando i confini orientali della Polonia. Queste truppe, forti di circa 500.000 fanti, 3.000 carri armati e 1.500 aerei erano da un lato la risposta dell'Unione Sovietica agli appelli di appoggio provenienti dai tedeschi, avvenuti il 3 e il 10 settembre, ma anche l'espressione concreta della preoccupazione dell'eccessiva avanzata tedesca e del desiderio di ottenere un'equa spartizione dei territori conquistati, con l'inclusione della Lituania nella sua zona di influenza.\nLa rapidit\u00e0 dell'avanzata tedesca e l'accerchiamento di Varsavia ormai completato avevano indotto lo Stato Maggiore polacco a incominciare una ritirata in direzione della parte sud-orientale del paese verso il confine con la Romania, allo scopo di proseguire la guerra, continuando a confidare nell'intervento degli Alleati, ma tale intento venne frustrato dall'ingresso sul territorio polacco dell'Armata Rossa, in violazione del trattato di pace di Riga del 1921 e del patto di non aggressione sovietico-polacco del 1932. Il debole fronte orientale polacco, il cosiddetto \"Korpus Ochrony Pogranicza\", aveva a sua disposizione solo 25 battaglioni di fanteria, ai quali avrebbero dovuto unirsi le truppe delle armate del fronte occidentale che stavano ripiegando, ma, prima che queste potessero arrivare, i sovietici erano gi\u00e0 penetrati nelle regioni orientali della Polonia occupando le citt\u00e0 di Tomasz\u00f3w Lubelski e Grodno, creando i cosiddetti fronti \"bielorusso\" e \"ucraino\".\nL'invasione sovietica costrinse dapprima alle dimissioni, e immediatamente dopo alla fuga, il Presidente della Polonia Ignacy Mo\u015bcicki e il maresciallo Rydz-\u015amig\u0142y, i quali, nonostante esortassero i soldati a continuare a combattere, ripararono in Romania; il giorno successivo i sovietici raggiunsero Brest-Litovsk, occupata due giorni prima dalle avanguardie della 4\u00aa armata tedesca provenienti da nord, incontrandosi, il giorno 20, nell'antica citt\u00e0 polacca con le truppe della Wehrmacht, sancendo di fatto, a campagna ancora in corso, una spartizione politica della Polonia.\nLe operazioni militari di parte sovietica proseguirono comunque fino alla definitiva capitolazione del paese; esse furono altrettanto rapide di quelle tedesche ma, diversamente da quanto realizzato dalle divisioni meccanizzate della Wehrmacht, il compito fu reso pi\u00f9 facile dalla situazione in cui versava la Polonia, ossia un paese ormai senza governo, con un esercito senza pi\u00f9 comando e un doppio fronte aperto: il 22 settembre fu conquistata Leopoli e l'Armata Rossa raggiunse la linea rappresentata dai fiumi Narew, Bug, Vistola e San il 28 settembre, incontrandosi con le unit\u00e0 tedesche provenienti da nord e da ovest, ed \u00e8 da rilevare che, contrariamente a quanto avvenuto nei confronti della Germania, non vi fu alcun intervento o dichiarazione di guerra da parte degli Alleati nei confronti dell'Unione Sovietica.\nLa caduta di Varsavia.\nIl 17 settembre il generale Walther von Brauchitsch proclam\u00f2, a operazioni ancora in corso, la fine della campagna di Polonia e, contestualmente, l'attacco sovietico alle spalle dello schieramento polacco, che velocemente si era disgregato davanti alle forze meccanizzate tedesche, costrinse ci\u00f2 che rimaneva dell'esercito della Polonia a un'impari lotta su due fronti, mentre Varsavia era gi\u00e0 stata completamente circondata. La stretta finale alla capitale ebbe inizio con una serie di bombardamenti che si sarebbero protratti, sia di notte sia di giorno, per tutta la durata della battaglia e per realizzarli vennero utilizzate la 1\u00aa e la 4\u00aa Luftflotte, comandate rispettivamente dai generali Albert Kesselring e Alexander L\u00f6hr, allo scopo di colpire obiettivi militari e civili che accrebbero notevolmente il numero delle vittime.\nNei giorni successivi le forze tedesche sferrarono l'attacco finale a Varsavia con nove divisioni, cinque da ovest e quattro da est, preceduto, oltre che dai bombardamenti aerei, da un intenso fuoco di sbarramento realizzato da circa 70 batterie di artiglieria da campo e da 80 di artiglieria pesante; il 20 settembre le forze provenienti dalla riva est della Vistola riuscirono a penetrare nel quartiere di Praga, venendone tuttavia respinte dalla resistenza della Dow\u00f3dztwo Obrony Warszawy e da quella parte di popolazione civile che aveva deciso di non arrendersi e di imbracciare le armi; la situazione all'interno della citt\u00e0 era sempre pi\u00f9 disperata e, il 21 settembre, tutte le rappresentanze diplomatiche neutrali furono evacuate dalla capitale mentre, il 22 settembre, Hitler, che si era recato in visita alle truppe che stazionavano nella periferia di Varsavia, ordin\u00f2 all'8\u00aa armata di attaccarla da ovest, in modo che i profughi in fuga si dirigessero nel territorio ormai occupato dai sovietici, allo scopo, una volta terminate le ostilit\u00e0, di non occuparsene.\nIl 24 settembre tutte le unit\u00e0 tedesche impegnate nell'attacco a Varsavia furono poste sotto il comando del generale Blaskowitz e il giorno successivo incominci\u00f2, preceduta da due giorni consecutivi di bombardamenti aerei, un'ulteriore offensiva che, nonostante la strenua difesa, permise ai tedeschi di cominciare a farsi strada all'interno dei quartieri di Mokot\u00f3w e di Praga, mentre la situazione della popolazione civile, a causa dei bombardamenti e dei combattimenti incessanti, peggiorava continuamente: la mancanza di cibo e di medicinali, unita alla mancanza di acqua dovuta alla distruzione degli acquedotti, il cessato funzionamento della rete elettrica e telefonica e la presenza di 16.000 soldati e di un numero imprecisato di civili feriti, rendeva la situazione non pi\u00f9 sostenibile. Il 26 settembre il generale R\u00f3mmel chiese un cessate il fuoco per negoziare la resa, ma stavolta furono i tedeschi a rifiutarla, sostenendo che avrebbero accettato solo una proposta di resa incondizionata.\nViste le condizioni ormai disperate delle forze armate e della popolazione civile all'interno della citt\u00e0 i polacchi furono costretti ad accettare e, a mezzogiorno del 27 settembre, il generale Kutrzeba avvi\u00f2 le trattative con il generale Blaskowitz per la resa di Varsavia; i combattimenti cessarono e il giorno successivo venne firmata la definitiva capitolazione della capitale polacca con l'ingresso delle truppe tedesche nella citt\u00e0. Durante la battaglia l'esercito polacco perse 6.000 soldati e 16.000 rimasero feriti, e i circa 140.000 soldati della guarnigione che furono fatti prigionieri incominciarono a essere inoltrati il giorno 30 verso i campi di concentramento tedeschi, giorno in cui a Londra venne costituito il Governo in esilio della Polonia presieduto da W\u0142adys\u0142aw Raczkiewicz.\nLa fine della campagna di Polonia.\nL'esercito polacco, dopo la caduta di Varsavia, l'invasione sovietica e abbandonate le speranze di un intervento Alleato, prosegu\u00ec la sua disperata resistenza per un'altra settimana, ma le sorti del paese erano ormai segnate: la guarnigione di Modlin, forte di quattro divisioni e accerchiata dal 10 settembre, si arrese il giorno 28, lasciando ai tedeschi circa 24.000 prigionieri, mentre in precedenza, rispettivamente l'8 e il 19 settembre, si erano gi\u00e0 arrese quelle di Westerplatte e di Gdynia.\nNel nord del paese il 1\u00ba ottobre fu conquistato anche il forte di Hel, comandato dall'ammiraglio J\u00f3zef Unrug, che resisteva dall'inizio della guerra con una piccola guarnigione formata da 450 fanti di marina, integrati da una milizia civile: il forte, situato su una lingua di terra larga 11 chilometri, fu difeso dalle artiglierie costiere e da campi minati, ma dovette cedere sotto i colpi provenienti dalle corazzate \"Schleswig-Holstein\" e \"Schlesien\" e dai bombardamenti degli Stuka, i quali distrussero progressivamente le linee ferroviarie necessarie allo spostamento delle batterie utilizzate per la sua difesa.\nNel sud-est del paese, dove si erano radunate le truppe di quello che avrebbe dovuto diventare il fronte rumeno, i combattimenti proseguirono fino al 5 ottobre, quando le ultime forze polacche di una certa consistenza si arresero nel settore intorno alla citt\u00e0 di Kock, anche se circa 100.000 soldati riuscirono a mettersi momentaneamente in salvo al di l\u00e0 delle frontiere neutrali di Lituania, Ungheria e Romania; il 6 ottobre al Reichstag Hitler annunci\u00f2 la fine delle operazioni militari contro la Polonia, nonostante non vi fosse stato un formale atto di resa del paese da parte del Governo polacco in esilio.\nLa campagna di Polonia era stata combattuta e vinta in sole cinque settimane e, nonostante i combattimenti non fossero cessati immediatamente, in quanto l'attivit\u00e0 di guerriglia e di resistenza prosegu\u00ec fino all'inverno, la Germania era riuscita, con la collaborazione dell'Unione Sovietica, a sconfiggere quello che all'epoca era considerato uno degli eserciti migliori del mondo, ma, dal punto di vista politico, il F\u00fchrer non riusc\u00ec nell'intento di annettere Danzica e la Polonia mantenendo fuori dal conflitto le potenze Alleate, provocando l'inizio della seconda guerra mondiale.\nGli eventi legati alla campagna di Polonia.\nCrimini di guerra.\nLa campagna di Polonia costitu\u00ec il primo esempio di guerra totale, che, durante l'intera seconda guerra mondiale, si sarebbe estesa a tutti i teatri di operazioni; le perdite civili furono molto alte sia durante sia dopo i combattimenti. I bombardamenti sulle citt\u00e0 incominciarono contemporaneamente all'avvio delle operazioni militari e la Luftwaffe bombard\u00f2 tanto gli obiettivi civili quanto le colonne di profughi; i bombardamenti di Wielu\u0144 e di Varsavia provocarono un numero elevatissimo di vittime civili e le truppe tedesche, alle quali erano affiancati reparti delle Waffen-SS e del \"Selbstschutz\" (unit\u00e0 paramilitari formate da polacchi e cecoslovacchi di etnia tedesca), uccisero diverse migliaia di prigionieri di guerra polacchi e di civili inermi, e analoghe azioni furono compiute dalle \"Einsatzgruppen\", ossia le unit\u00e0 di eliminazione delle SS, le quali, durante la preparazione dell'operazione Tannenberg, uccisero altre migliaia di polacchi in varie esecuzioni di massa.\nIn un caso particolare, avvenuto il 3 settembre 1939 e conosciuto come \"domenica di sangue di Bromberg\", le truppe polacche che si stavano ritirando dall'omonima citt\u00e0, avvertirono colpi di arma da fuoco che esse pensarono provenire da civili di origine tedesca che abitavano la citt\u00e0 e, come reazione, i soldati e i civili polacchi linciarono tra le 223 e le 358 persone di etnia tedesca; la rappresaglia fu immediata: i tedeschi passarono per le armi circa 3.000 polacchi e, entro la fine dell'anno, altri 13.000 furono deportati nel campo di concentramento di Stutthof. In totale le perdite civili polacche ammontarono a 150.000, mentre 250.000 furono gli ebrei vittime di \"pogrom\" scatenati dai polacchi approfittando del caos generale.\nDegno di menzione \u00e8 il massacro di Katyn', che, dopo la sua scoperta, caus\u00f2 la rottura delle relazioni diplomatiche tra l'Unione Sovietica e il Governo polacco in esilio; questo infatti, dopo la fine della campagna di Polonia, chiese al Governo sovietico il rilascio dei prigionieri di guerra, ma risultarono mancanti circa 22.000 uomini, tra i quali circa 10.000 ufficiali, che, nell'aprile del 1940, erano stati trasferiti dai campi di prigionia siti a Kozielsk, Starobielsk e Ostaszk\u00f3w verso una localit\u00e0 sconosciuta senza dare pi\u00f9 notizie. Da quel momento il Governo polacco invi\u00f2 a Mosca 49 note diplomatiche per conoscere la loro sorte senza ricevere mai risposta e quando, nel dicembre del 1942, il generale W\u0142adys\u0142aw Sikorski si rec\u00f2 personalmente da Stalin il dittatore fu evasivo, sostenendo che probabilmente essi erano fuggiti in Manciuria.\nIl 13 aprile 1943 radio Berlino diffuse la notizia che, nei pressi di Smolensk, la popolazione locale aveva indicato alle autorit\u00e0 tedesche un punto nella foresta di Katy\u0144 dove sarebbero state compiute esecuzioni di massa e dove la GPU avrebbe trucidato alcune migliaia di ufficiali polacchi; alla diffusione della notizia seguirono dati e immagini che raffiguravano uomini in uniforme polacca, seppelliti con fori di arma da fuoco alla testa e con le mani legate, ma il Governo sovietico sostenne che tali uomini erano stati impiegati per la costruzione di strade e che, a seguito dell'avanzata della Wehrmacht erano caduti in mano tedesca, venendo successivamente uccisi dai nazisti; tale tesi in quel momento fu avallata dalle potenze Alleate, le quali ritennero la notizia di una strage perpetrata dai sovietici frutto della propaganda di Goebbels.\nLa spartizione della Polonia.\nAl termine della campagna di Polonia, il paese fu spartito tra la Germania, l'Unione Sovietica, la Lituania e la Slovacchia: alcune parti vennero direttamente annesse alla Germania, per un totale di 94.000\u00a0km\u00b2, la libera citt\u00e0 di Danzica e tutti i territori ceduti alla Polonia nel 1918, comprendenti una popolazione di circa 9.500.000 persone, 82% polacchi, 11% tedeschi e 7% altri, mentre altre zone andarono a costituire parte del cosiddetto Governatorato Generale, 94.000\u00a0km\u00b2 e circa 10.000.000 di abitanti; l'Unione Sovietica incorpor\u00f2 circa 200.000\u00a0km\u00b2 di territorio polacco, con circa 13.700.000 abitanti, nella Repubblica Sovietica dell'Ucraina. Il 28 settembre fu siglato un altro accordo segreto tedesco-sovietico, che modific\u00f2 gli accordi di agosto: tutta la Lituania ricadde nella zona di influenza sovietica, mentre la linea di divisione della Polonia fu spostata in favore della Germania fino al fiume Bug.\nLe zone di influenza erano separate da barriere naturali costituite dai corsi d'acqua ma, durante la campagna, le truppe sovietiche e tedesche s'incontrarono in diverse occasioni, la pi\u00f9 importante delle quali avvenne il 22 settembre a Brest-Litovsk: il XIX corpo corazzato tedesco aveva occupato la citt\u00e0, ma i ministeri degli esteri dei due paesi avevano precedentemente concordato che questa sarebbe ricaduta nella zona di influenza dell'Unione Sovietica. Il generale Guderian venne raggiunto dal generale sovietico Sem\u00ebn Krivo\u0161ein, comandante della brigata corazzata che era avanzata fino a Brest-Litowsk, e i due ufficiali negoziarono personalmente i termini del ritiro delle truppe tedesche dalla citt\u00e0: queste si sarebbero ritirate entro la giornata mentre i sovietici avrebbero fatto il loro ingresso ufficiale e, mentre il XIX corpo corazzato incominciava il trasferimento che lo avrebbe portato ad acquartierarsi a Zambr\u00f3w, due formazioni dei rispettivi eserciti si unirono in una parata con il relativo scambio di bandiere.\nL'Unione Sovietica occup\u00f2 i territori polacchi con popolazione prevalentemente ucraina e bielorussa e, nel periodo tra il 17 settembre del 1939 e il 22 giugno del 1941, data di inizio dell'operazione Barbarossa, trovarono la morte o la deportazione circa 1.800.000 ex cittadini polacchi; molti di questi, ritenuti pericolosi per il regime comunista, vennero sottoposti alla sovietizzazione, alla prigionia nei \"gulag\" o eliminati, ma una parte di queste morti non fu da ascriversi all'Armata Rossa, quanto piuttosto alle rivalit\u00e0 etniche che esplosero dopo l'inizio dell'occupazione, in particolare quelle compiute dai nazionalisti ucraini che massacrarono la popolazione delle frazioni polacche dell'Ucraina occidentale.\nIl Governatorato Generale.\nIl 21 settembre, mentre le operazioni militari erano ancora in corso, Reinhard Heydrich elabor\u00f2 un progetto di deportazione e di trasferimento nei ghetti urbani delle citt\u00e0 polacche di centinaia di migliaia di ebrei, sostenendo che questo sarebbe stato il primo passo verso la \"Endlosung\", la soluzione finale della questione ebraica, e le modalit\u00e0 di esecuzione di tale progetto erano legate ai nuovi limiti territoriali che sarebbero stati imposti alla Polonia dopo la fine della campagna. Immediatamente dopo la sconfitta e la spartizione della Polonia le regioni del paese occupate militarmente furono annesse al Reich mentre le zone meridionali e orientali furono occupate, andando a costituire una sorta di \"colonia\", la quale assunse la denominazione di Governatorato Generale, ossia un luogo privo di garanzie costituzionali e internazionali, governato unicamente in base al \"diritto di occupazione\", dove risiedevano tra i 12 e i 15.000.000 di abitanti, e dove, nei piani di Heydrich, avrebbero dovuto essere trasferiti circa 1.000.000 di ebrei, allo scopo di lasciare \"spazio vitale\" allo spostamento verso est della popolazione di etnia tedesca; al posto di governatore, o \"Reichsprotektor\", fu nominato Hans Frank.\nIl governatorato Generale, o \"Reichsgau Wartheland\", ufficialmente proclamato il 26 ottobre, ma che assunse tale denominazione solo dal 29 gennaio 1940, fu uno dei due \"Reichsgau\" in cui fu suddiviso il territorio polacco dopo l'occupazione nazista; esso ebbe come centro amministrativo e politico la citt\u00e0 di Cracovia e fu suddiviso a sua volta in cinque distretti: Varsavia, Cracovia, Galizia, Lublino e Radom, mentre il secondo, il Reichsgau Danzig-Westpreu\u00dfen, fu suddiviso in tre distretti: Bromberg, Danzica e Marienwerder.\nHans Frank, appena insediatosi, dichiar\u00f2 che \u00abVarsavia non avrebbe dovuto pi\u00f9 essere ricostruita\u00bb e immediatamente dopo incominci\u00f2 l'applicazione delle direttive provenienti da Heydrich: dal 1\u00ba dicembre, i treni riversarono nel governatorato Generale una media di 3.000 persone al giorno, tra le quali erano compresi, oltre gli ebrei, anche zingari e cittadini polacchi sgraditi al nuovo regime, e contemporaneamente incominciarono le deportazioni in Germania, allo scopo di trasportare nel paese manodopera per le industrie belliche; deportazioni che avvennero con modalit\u00e0 coercitive e brutali, tanto che le fucilazioni divennero ben presto una prassi abituale.\nAlla deportazione e alla segregazione fece seguito il secondo scopo che il \"Reichsprotektor\" si era prefisso, ossia la distruzione della cultura polacca: con decreto, licenziato il 12 aprile 1940, si dispose che potevano rimanere aperte solo le classi inferiori delle scuole elementari e professionali, fu soppresso l'insegnamento di materie quali storia, geografia e lingue straniere e anche l'educazione fisica fu vietata; gli istituti per la formazione degli insegnanti furono chiusi e i maestri polacchi furono sostituiti con poliziotti tedeschi in pensione e, mentre l'istruzione venne sostanzialmente orientata verso professioni agrarie o artigianali, le autorit\u00e0 tedesche \"ricompensarono\" gli scolari polacchi, adibiti alla raccolta dei rottami di ferro, con abbondanti distribuzioni di acquavite.\nL'opera di smantellamento della cultura polacca non si limit\u00f2 alle istituzioni, ma colp\u00ec direttamente anche le persone: un'ordinanza del governatorato Generale stabil\u00ec che dovevano essere \"preferibilmente\" fucilati i giuristi, i medici, i sacerdoti, gli insegnanti, gli artisti e gli scienziati; le biblioteche furono chiuse e le poche che furono riaperte furono private di dizionari di lingua straniera, di libri degli scrittori classici polacchi e delle opere storiche e filosofiche, mentre i docenti universitari di Cracovia vennero inviati in grande numero presso il campo di concentramento di Sachsenhausen fino a quando, nella primavera del 1940, la repressione crebbe ulteriormente, con l'operazione organizzata dalle SS denominata AB-Aktion, o \"azione di pacificazione\", dove trovarono la morte per fucilazione circa 3.500 intellettuali polacchi.\nNel governatorato Generale anche l'informazione venne fortemente limitata: fu dato ordine di requisire tutti gli apparecchi radio e il semplice possesso comportava la condanna a morte. Le disposizioni di Frank previdero che i residenti sarebbero stati informati da altoparlanti installati nelle vie e nelle piazze principali, da dove sarebbero state diffuse notizie in lingua polacca. I teatri furono chiusi e ai pochi che rimasero aperti fu fatto divieto di inscenare drammi e opere liriche, cos\u00ec come vennero vietate la musica classica, i canti popolari e nazionali, e contemporaneamente si diffuse nel territorio occupato la germanizzazione: vennero aperte scuole, librerie, mostre d'arte e cinema tedeschi e parimenti incominciarono le restrizioni e le persecuzioni nei confronti degli ebrei.\nHitler, a seguito della proclamazione del governatorato Generale, sollev\u00f2 la Wehrmacht da qualsiasi responsabilit\u00e0 in merito all'occupazione della Polonia e le truppe furono frettolosamente ritirate prima che l'amministrazione dei nuovi distretti si fosse consolidata; il vuoto fu colmato dalle \"Einsatzgruppen\" che, affiancate da milizie di Volksdeutsche, o \"unit\u00e0 di autodifesa\", formate dai cittadini di etnia tedesca, i quali precedentemente avevano subito rappresaglie da parte dei partigiani polacchi, furono delegate al mantenimento dell'ordine nelle zone occupate, godendo, in base alle direttive provenienti dal Reichsf\u00fchrer delle SS Heinrich Himmler, di una libert\u00e0 di azione pressoch\u00e9 assoluta; la particolare violenza del comportamento delle unit\u00e0 di autodifesa contro la popolazione polacca lo indusse tuttavia a suddividerle in gruppi e a porle sotto il comando diretto delle SS, e l'Oberf\u00fchrer Gottlob Berger ne divenne il responsabile.\nParallelamente alle attivit\u00e0 di repressione, nella Polonia occupata incominciarono quelle di segregazione e di isolamento della popolazione ebraica: questa, che prima della guerra viveva in buona parte in ghetti privi di mura, venne costretta dapprima a indossare bracciali raffiguranti la stella di David e successivamente a essere completamente \"concentrata\" all'interno dei ghetti, i cui accessi vennero inizialmente controllati con barriere e filo spinato e in seguito chiusi innalzando muri, consentendo l'ingresso e l'uscita per lo pi\u00f9 da un unico punto; una volta segregata i nazisti affidarono il controllo della popolazione ebraica a \"consigli ebraici\", o \"Judenr\u00e4te\", eletti dagli ebrei o selezionati dai tedeschi, i quali avevano la responsabilit\u00e0 di porsi come tramite tra l'autorit\u00e0 tedesca e i residenti nei ghetti.\nLe condizioni di vita nei ghetti erano miserevoli e, dopo i primi mesi, la media di mortalit\u00e0 per fame e malattie crebbe in maniera esponenziale, tanto che, nei primi mesi del 1941, nel solo ghetto di Varsavia si registr\u00f2 una media di 2.000 decessi al mese e questo fece solo da preludio a quanto sarebbe accaduto un anno dopo, a seguito delle decisioni prese durante la conferenza di Wannsee del gennaio del 1942, dove fu definitivamente pianificato lo sterminio di tutta la popolazione ebraica residente in Europa. Hans Frank sostenne apertamente che la guerra avrebbe avuto come scopo, oltre alla conquista dello \"spazio vitale\", \"l'eliminazione totale dell'ebraismo\", e fu in questa prospettiva che ebbe ufficialmente termine la campagna di Polonia.\nLa strana guerra.\nAl termine delle operazioni contro la Polonia Hitler lanci\u00f2 messaggi di pace a Francia e Gran Bretagna, ma questi furono respinti dai rispettivi primi ministri l'11 e il 12 ottobre e il periodo che segu\u00ec vide una preparazione da ambo le parti per l'inizio di un'offensiva terrestre tedesca sul fronte occidentale, preparazione che fu tuttavia priva di significative operazioni, tanto da essere passata alla storia come la \"strana guerra\".\nIl Consiglio supremo Alleato decise di presidiare la linea Mosa-Anversa in caso di attacco tedesco attraverso il Belgio mentre la Germania, con la direttiva n. 6 del 6 ottobre 1939, stabil\u00ec i piani d'invasione della Francia, utilizzando la medesima strategia messa in atto durante la prima guerra mondiale, ossia la violazione della neutralit\u00e0 del Belgio e dei Paesi Bassi, piani che vennero tuttavia scoperti dalle autorit\u00e0 belghe il 10 gennaio 1940 a seguito di un incidente aereo che permise il recupero dei documenti segreti relativi al cosiddetto \"Fall Gelb\", il \"caso giallo\", ma anche a fronte di questo importante ritrovamento il Belgio non permise alle truppe britanniche e francesi l'attraversamento del confine per non offrire un \"casus belli\" alla Germania.\nPi\u00f9 intensa fu l'attivit\u00e0 sui mari: i tedeschi condussero una massiccia operazione di posa di mine magnetiche sulle rotte che portavano agli approdi per le navi britanniche, la corazzata tascabile \"Admiral Graf Spee\", si autoaffond\u00f2 nell'estuario del R\u00edo de la Plata, ritenendo impossibile uno scontro con forze navali Alleate erroneamente ritenute superiori, dopo una serie di nove affondamenti di naviglio mercantile nell'oceano Atlantico, e, dopo l'impresa del tenente di vascello G\u00fcnther Prien nella base britannica di Scapa Flow, sempre pi\u00f9 intensa si propose l'attivit\u00e0 degli U-Boot."}
{"id": "766851", "revid": "1305772", "url": "https://it.wikipedia.org/wiki?curid=766851", "title": "Invasione della Polonia", "text": "Queste azioni condussero nel 1939 all'occupazione della Polonia."}
{"id": "766853", "revid": "767487", "url": "https://it.wikipedia.org/wiki?curid=766853", "title": "Tista", "text": "Il fiume Tista (in bengalese: \u09a4\u09bf\u09b8\u09cd\u09a4\u09be, Tist\u0101; anglicizzato in \"Teesta\"), \u00e8 un corso d'acqua che attraversa le regioni indiane del Sikkim e del Bengala Occidentale nella zona dell'Himalaya per poi, giunto in Bangladesh, confluire nel fiume Jamuna, il ramo principale del Brahmaputra.\nNoto per il color smeraldo delle sue acque, il Tista scorre lungo un percorso tortuoso nelle vallate dell'Himalaya, che \u00e8 considerato ideale per il rafting."}
{"id": "766854", "revid": "80598", "url": "https://it.wikipedia.org/wiki?curid=766854", "title": "Dottrina Kennedy", "text": "La dottrina Kennedy si riferisce alle iniziative di politica estera del 35\u00ba presidente degli Stati Uniti d'America, John Fitzgerald Kennedy, nei confronti dell'America Latina, durante il suo mandato, dal 1961 al 1963.\nKennedy chiedeva aiuto per contenere l'avanzata del comunismo nell'emisfero occidentale."}
{"id": "766856", "revid": "125301236", "url": "https://it.wikipedia.org/wiki?curid=766856", "title": "Real Valladolid Club de F\u00fatbol", "text": "Il Real Valladolid Club de F\u00fatbol, meglio noto come Real Valladolid, \u00e8 una societ\u00e0 calcistica spagnola con sede nella citt\u00e0 di Valladolid, nella comunit\u00e0 autonoma di Castiglia e Le\u00f3n.\nMilita nella Segunda Divisi\u00f3n, e disputa le partite casalinghe nello Stadio Jos\u00e9 Zorrilla.\nStoria.\nIl club fu fondato il 20 giugno del 1928, risultato della fusione delle due principali squadre cittadine, la \"Real Uni\u00f3n Deportiva\" e il \"Club Deportivo Espa\u00f1ol\". Dalla prima squadra ottiene fin dalla nascita la denominazione onorifica di \"Real\". Il debutto della nuova compagine cittadina avvenne il 22 settembre dello stesso anno contro il Deportivo Alav\u00e9s con il risultato finale di 2-1 in favore dell'allora Real Valladolid Deportivo. Nei primi anni le partite casalinghe venivano disputate in un campo adiacente alla Plaza de Toros finch\u00e9, nel 1940, fu sostituito dal vecchio \"Estadio Municipal Jos\u00e9 Zorrilla\" che fu a sua volta rimpiazzato nel 1982 dal nuovo impianto, il \"Nuevo Estadio Municipal Jos\u00e9 Zorrilla\", dove tuttora la squadra disputa le sue partite casalinghe..\nGli inizi della societ\u00e0 furono caratterizzati da partecipazioni alla terza e alla seconda divisione, con il primo accesso in quest'ultima datato 1934.\nIl debutto in \"Primera Divisi\u00f3n\" avviene nel 1948 in seguito alla doppia promozione ottenuta nel biennio 1946-1948, che porta la squadra bianco-viola dalla Terza divisione all'esordio nel massimo livello del calcio nazionale. Durante la stagione successiva i biancoviola arrivarono alla finale della Copa del Rey (allora \"Coppa del Generalissimo\") persa per\u00f2 nettamente contro l'Athletic Club a Madrid per 4-1, nonostante al termine dei 90 minuti regolamentari il risultato fosse ancora fermo sull'1-1.\nDa quella prima stagione fino al 1958, anno della prima discesa in \"Segunda\" (nonostante la presenza nelle file della squadra del capocannoniere della Liga Manuel Badenes, autore in quell'anno di 19 marcature), la squadra si conferm\u00f2 una presenza regolare nella massima categoria. La retrocessione fu peraltro solamente un piccolo neo per la squadra che gi\u00e0 l'anno successivo riconquist\u00f2 la promozione. Artefice di questo periodo di successi fu in massima parte l'allenatore Jos\u00e9 Luis Saso, figura leggendaria nella storia del Valladolid essendo stato durante la sua vita eccellente portiere, allenatore, segretario tecnico e anche presidente del club. Fece parte della dirigenza fino alla sua morte, avvenuta nel 2006.\nPer il successivo biennio il Valladolid rimase in \"Primera\", prima di retrocedere una seconda volta nel 1961; nuovamente la permanenza nel \"purgatorio\" della \"Segunda divisi\u00f3n\" dur\u00f2 solamente un anno e nella stagione di ritorno nella massima categoria (1962-63) la squadra riusc\u00ec a classificarsi al quarto posto finale, tutt'ora la miglior posizione di sempre raggiunta in campionato. La nuova esperienza nella prima serie fu tuttavia breve, e dopo una nuova retrocessione patita nel 1963-64 la squadra dovette aspettare un quindicennio per ritrovare la massima categoria, subendo addirittura una retrocessione in Tercera Divisi\u00f3n nel 1970.\nDopo il raggiungimento delle semifinali in Coppa del Re nel 1979, il Valladolid venne nuovamente promosso in \"Primera\" al termine della stagione 1979-80, ritrovando la categoria dopo 16 anni. Questa volta la permanenza nella massima serie durer\u00e0 un decennio, durante il quale la squadra avr\u00e0 l'occasione di vincere una Copa de la Liga (1984, anno nel quale l'attaccante bianco-viola Jorge da Silva si aggiudica anche il trofeo di capocannoniere della \"Liga\" con 17 marcature), di fare il suo esordio in una competizione ufficiale europea (la Coppa UEFA 1984-85) e di raggiungere per la seconda (e finora ultima) volta la finale di Coppa del Re, persa contro il nel 1989.\nAll'inizio degli anni '90 l'ingaggio dell'allenatore colombiano Francisco Maturana port\u00f2 diversi giocatori sudamericani a vestire la maglia del club; fra i pi\u00f9 celebri il portiere Ren\u00e9 Higuita e l'attaccante Carlos Valderrama.\nLa terza retrocessione in \"Segunda\" del 1991-92 termin\u00f2 bruscamente il progetto di un Valladolid \"colombiano\" ma interruppe solo brevemente la permanenza dei \"bianco-viola\" nella massima serie, riconquistata gi\u00e0 l'anno successivo. Alla nuova promozione segu\u00ec un altro decennio di permanenza in \"Liga\", coronato da una nuova partecipazione alla Coppa UEFA nel 1997-98.\nUna nuova retrocessione, la quarta nel 2003-2004, apr\u00ec un nuovo periodo nella storia della squadra, che da allora inaugur\u00f2 una serie di promozioni e retrocessioni fra la prima e la seconda divisione. Nel 2006-2007, guidata dal tecnico basco Jos\u00e9 Luis Mendilibar, disput\u00f2 una stagione da record in seconda divisione, stabilendo il record di punti (88), di vantaggio sulla quarta (26 punti) e venendo promossa con il pi\u00f9 largo anticipo sulla fine del torneo (34\u00aa giornata). Il club \u00e8 rimasto in massima divisione fino al 2010, quando \u00e8 arrivata un'altra retrocessione.\nIl 16 giugno 2012, dopo aver pareggiato 1-1 contro l'Alcorc\u00f3n nell'ultima partita dei play-off, il Real Valladolid \u00e8 stato promosso in Primera Divisi\u00f3n Dopo solo due anni di permanenza nella massima serie, i bianco-viola hanno subito una nuova retrocessione nel 2014.\nIl 3 settembre 2018 l\u2019ex calciatore brasiliano Ronaldo acquista il 51% delle azioni del club, neopromosso in \"Primera\" diventandone il nuovo azionista di maggioranza. Dopo due salvezze consecutive, nel 2021 la squadra retrocede nuovamente nella serie cadetta. \nColori e simboli.\nColori.\nFin dalla sua fondazione nel 1928, il Real Valladolid ha mantenuto la stessa divisa di gioco, composta di una maglia a strisce verticali bianche e viola.\nSimboli ufficiali.\nStemma.\nLo stemma della squadra richiama esplicitamente l'emblema cittadino di Valladolid; ne riprende infatti lo scudo rosso con cinque castelli dorati, simbolo di Castiglia, le cinque frange dorate presenti al centro dello stemma, affiancate da strisce di colore bianco e viola, e la croce laureata di San Ferdinando, incorporata nello stemma del club dal 1962. A sormontare l'emblema, una corona reale, ereditata dalla Real Uni\u00f3n Deportiva.\nStrutture.\nStadio.\nDal 1982 il club disputa le proprie partite casalinghe nello Stadio municipale Jos\u00e9 Zorrilla, situato a Valladolid, che pu\u00f2 ospitare 26.512 spettatori. La tribuna principale \u00e8 dotata di riscaldamento a gas e raggi infrarossi, e una delle peculiarit\u00e0 della struttura \u00e8 rappresentata dal fosso che circonda il terreno di gioco. Costruito in occasione del ha infatti ospitato tre gare del gruppo 4 della prima fase.\nIn precedenza il Valladolid giocava in uno stadio omonimo, che era stato inaugurato nel 1940.\nSociet\u00e0.\nImpegno nel sociale.\nDal 1998 la societ\u00e0 promuove l'azione della \"Fundaci\u00f3n Real Valladolid\", entit\u00e0 senza scopo di lucro che ci occupa di progetti sociali e di promozione dell'educazione sportiva.\nSettore giovanile.\nIl club possiede una societ\u00e0 affiliata, il Real Valladolid B, fondato nel 1972; milita in Tercera Divisi\u00f3n.\nAllenatori.\nDi seguito sono riportati gli allenatori del club:\nPartecipazione ai campionati e ai tornei internazionali.\nCampionati nazionali.\nIl miglior piazzamento nella Liga \u00e8 il quarto posto dell'edizione 1962-1963, mentre il peggiore \u00e8 il diciannovesimo, raggiunto in due occasioni: nel 1991-1992 e nel 1994-1995.\nDalla stagione 1929-1930 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato raggiunto nei tornei internazionali sono i quarti di finale raggiunti nella Coppa delle Coppe 1989-1990.\nAlla stagione 2019-2020 il club ha ottenuto le seguenti partecipazioni ai tornei internazionali:\nTifoseria.\nGemellaggi e rivalit\u00e0.\nLa rivalit\u00e0 maggiormente sentita dai tifosi \u00e8 quella con la Cultural Leonesa, squadra della citt\u00e0 di Le\u00f3n che dista solo 137 chilometri da Valladolid; oltre che la supremazia regionale, a dividere le due compagini si innesta anche un contrasto di natura politica (i tifosi leonesi infatti si oppongono all'inclusione della propria citt\u00e0 nella comunit\u00e0 autonoma di Castiglia e Le\u00f3n, di cui Valladolid \u00e8 \"de facto\" capoluogo). L'inimicizia fra le due squadre, affrontatesi in \"Primera\" solamente nella stagione 1955-56 fa s\u00ec che il loro scontro sul campo meriti sovente l'appellativo di \"derby castigliano-leonese\".\nUn'ulteriore rivalit\u00e0 \u00e8 presente nei confronti del Salamanca; le due squadre hanno avuto occasione di fronteggiarsi diverse volte in \"Primera Divisi\u00f3n\", in particolare negli anni '80 e '90."}
{"id": "766857", "revid": "819238", "url": "https://it.wikipedia.org/wiki?curid=766857", "title": "Nodo viario di Foligno", "text": "Il nodo viario di Foligno \u00e8 un importante punto di intersezione e diramazione delle reti stradale (di competenza ANAS) e ferroviaria (FS-RFI) del centro Italia ed il principale centro di comunicazioni dell'Umbria, Ha costituito per secoli una vera e propria cerniera nel sistema dei trasporti dell'Italia centrale e per questa sua posizione strategica nel sistema dei trasporti e nella rete viaria, nei secoli passati, Foligno era definita \"porto di terra dello Stato Pontificio\".\nNodo stradale.\nPer quanto riguarda la rete stradale, il nodo si compone delle intersezioni tra le superstrade strada statale 3 Via Flaminia, strada statale 75 Centrale Umbra e strada statale 77 della Val di Chienti, nonch\u00e9 la ex strada statale 316 dei Monti Martani ed altre arterie locali. La SS 3, nel tratto interessato, \u00e8 una superstrada a quattro corsie, carreggiate separate e corsie d'emengenza con frequenti piazzole di sosta (caratteristica che prosegue fino a Spoleto), servita da un sistema di svincoli costituiti da strade di servizio complanari, costituisce anche raccordo tra la SS 77 e la SS 75 e funge da tangenziale est della citt\u00e0 di Foligno. La funzione di tangenziale \u00e8 svolta da due tratti delle superstrade SS 3 e SS 75 e si esplica tra lo svincolo di Spello (zona industriale nord di Foligno) sulla SS 75 e quello di Foligno Sud sulla SS 3 per un totale di 12,2\u00a0km (a questi due svincoli dovrebbe in futuro, secondo i progetti, allacciarsi la tangenziale ovest della citt\u00e0).\nIl nodo stradale \u00e8 parte integrante del Quadrilatero Marche-Umbria che prevede anche la costruzione di una variante sud e di una tangenziale sud-ovest della citt\u00e0 di Foligno.\nNodo ferroviario.\nPer quanto riguarda la rete ferroviaria FS, il nodo si compone della intersezione tra le linee ferroviarie Roma-Ancona e Foligno-Terontola (con prosecuzione fino a Firenze) che si origina dalla stazione di Foligno, in cui fermano circa cento treni passeggeri al giorno. Nel tratto interessato la ferrovia Roma-Ancona \u00e8 a doppio binario, mentre la Foligno-Terontola \u00e8 a binario singolo.\nInterconnessione tra sistemi di trasporto.\nI due sistemi viari stradale e ferroviario sono attualmente raccordati tra loro, per quanto riguarda i passeggeri, tramite la stazione autobus adiacente alla stazione ferroviaria ed un sistema di parcheggi a servizio della stazione, serviti anche da bus-navetta e capienti di circa 1200 posti auto; per quanto riguarda le merci, tramite il vecchio scalo merci di Foligno.\nSi sta per\u00f2 avviando la realizzazione di un centro intermodale con piastra logistica che comprende al suo interno anche un nuovo scalo merci ferroviario, tale interporto sar\u00e0 il principale dell'Umbria e raccorder\u00e0 al meglio i diversi sistemi di trasporto. La localizzazione del centro intermodale \u00e8 contigua al perimetro aeroportuale di Foligno all'interno del quale gi\u00e0 passa la linea ferroviaria Roma-Ancona, e consentir\u00e0 quindi un raccordo oltre che tra i sistemi di trasporto su ferro e su gomma, anche con quello aereo. Adiacente all'aeroporto si trova attualmente anche la sezione operativa di Foligno dell'ufficio delle Dogane."}
{"id": "766859", "revid": "400694", "url": "https://it.wikipedia.org/wiki?curid=766859", "title": "Light Cycle", "text": "La Light Cycle, anche detta Moto-ciclo, \u00e8 una motocicletta immaginaria del \"franchise\" di fantascienza \"Tron\". \u00c8 presente nei due film a tecnica mista \"Tron\" (1982) e \"\" (2010), nella serie televisiva animata \"Tron - La serie\" (\"Tron: Uprising\", 2012-2013), oltre che in videogiochi, fumetti, \"merchandising\" e altro. Nel 2012 \u00e8 stata realizzata inoltre una versione reale da Parker Brothers Concepts, autorizzata a correre su strada, della \"light cycle\" disegnata per \"Tron: Legacy\". Disegnata inizialmente nel 1982 nella caratteristica forma chiusa, in colore giallo, rosso e azzurro, \u00e8 stata in seguito aggiornata con nuovi design, in particolare per il film \"Tron:Legacy\". La \"light cycle\" \u00e8 considerata uno dei veicoli pi\u00f9 iconici e caratteristici del mondo della fantascienza.\nCaratteristiche.\nNella finzione, la \"light cycle\" viene sviluppata dal programmatore di computer Kevin Flynn nel 1982, per il gioco del \"Motolabirinto\" all'interno della \"Griglia Giochi\" (\"Game Grid\").\nLe \"Light Cycle\" hanno l'aspetto di grosse motociclette colorate e vengono solitamente usate in gare mortali dette \"motolabirinti\", all'interno di una speciale area di gioco chiamata appunto \"griglia di gioco\" (il tutto \u00e8 contestualizzato in un videogioco creato dal protagonista del film, il giovane informatico Kevin Flynn). Le gare sono letali, poich\u00e9 le \"Light Cycle\", al loro passaggio a velocit\u00e0 elevatissima, lasciano dietro di s\u00e9 un muro di energia solido contro il quale \u00e8 possibile (ed \u00e8 facile) schiantarsi, similmente a quanto accade nel gioco \"Snake\" dei cellulari, con l'unica differenza che il muro non si sposta con il resto del corpo. L'unico modo per vincere a questa gara consiste nel far schiantare l'avversario contro queste pareti o i muri che delimitano la zona di gioco.\nLe \"Light Cycle\" possono viaggiare anche fuori dalla griglia di gioco, dove si comportano come normali moto - hanno anche la retromarcia - con l'eccezione che non si riesce a parcheggiarle (per fermarsi e scendere ci si deve necessariamente schiantare).\nVersioni.\nEsistono almeno cinque differenti \"generazioni\" di \"Light Cycle\".\nProduzione.\nPer il film \"\" la \"light cycle\" \u00e8 stata completamente ridisegnata da Daniel Simon, che ne ha prodotte due versioni, una \"chiusa\", bianca, che ricorda molto da vicino la versione originale del 1982, e una versione non coperta, interamente di colore nero con rifiniture neon."}
{"id": "766861", "revid": "486946", "url": "https://it.wikipedia.org/wiki?curid=766861", "title": "Partenope (Mitologia)", "text": ""}
{"id": "766868", "revid": "1149807", "url": "https://it.wikipedia.org/wiki?curid=766868", "title": "La leggenda del serpente bianco", "text": " \u00e8 un film del 1958 diretto da Taiji Yabushita. Si tratta del primo lungometraggio anime a colori, prodotto dalla Toei D\u014dga e distribuito in Giappone il 22 ottobre 1958 dalla Toei Company. Il film \u00e8 basato su una celebre leggenda cinese della dinastia Song.\nTrama.\nXu Xian, un ragazzino di buon cuore che vive sulle rive del lago dell'ovest, compra al mercato un serpente bianco che trova carino, ma gli adulti lo costringono a liberarlo in un campo. Anni dopo, in una notte tempestosa, il serpente si trasforma in una giovane donna, Bai Niang. La donna prende come sua servitrice Shao Qing, un pesce trasformato in una ragazzina. Una mattina, l'ormai adulto Xu Xian esce a suonare il flauto con i suoi amici Panda e Mimi (due cuccioli di panda gigante e panda minore) e, seguendo una melodia che risponde al suono del flauto, incontra Bai Niang che per\u00f2 scompare nel nulla. Nel frattempo, Panda e Mimi trovano l'erhu fonte della melodia seguendo Shao Qing, e lo portano a Xu Xian.\nDurante la notte, quando Xu Xian suona il flauto, l'ehru inizia a rispondere da solo alla melodia. La mattina dopo Xu Xian e i suoi amici vanno a cercare Bai Niang e incontrano Shao Qing, la quale li conduce dalla sua padrona che vive in una villa in rovina da lei restaurata con la magia. Bai Niang chiede a Xu Xian di tenere l'ehru e lo invita a passare del tempo con lei nel giardino, dove i due si innamorano. Nel frattempo Panda e Mimi si mettono a giocare con un drago di legno, ma questo vola via portando con s\u00e9 i due animali e Shao Qing. Il drago si schianta sul tetto della tesoreria, da cui Shao Qing porta via due gioielli a forma di stella per regalarli agli innamorati. Il furto viene presto scoperto, e il bonzo Fa Hai (che ha seguito la vicenda e riconosce in Bai Niang uno y\u014dkai) denuncia Xu Xian e Bai Niang. Nella notte, Xu Xian viene arrestato e nega il coinvolgimento di Bai Niang. Le guardie si recano anche a casa della donna, la quale vola via con Shao Qing sotto i loro occhi facendo tornare la villa in rovina. Xu Xian viene infine accusato di stregoneria e condannato all'esilio a Suzhou.\nXu Xian non riesce a smettere di pensare a Bai Niang, il cui spirito gli fa visita nel sonno. Fa Hai, anch'egli in citt\u00e0, lo ammonisce sulla pericolosit\u00e0 di Bai Niang e lo informa che la donna \u00e8 in realt\u00e0 un serpente bianco. Xu Xian va quindi alla ricerca di Bai Niang, ritrovando nel frattempo Panda e Mimi. L'uomo ritrova Xu Xian in una pagoda, ma il loro incontro viene interrotto da Fa Hai che impegna Bai Niang in un duello di magia, vincendo. Cercando di fermare lo spirito di Bai Niang in fuga, Xu Xian cade da un precipizio e muore. Mentre Fa Hai porta il corpo di Xu Xian nel suo tempio per seppellirlo, lo spirito di Bai Niang fa visita al Re Drago per chiedergli di resuscitare Xu Xian al prezzo dei suoi poteri magici. Il Re Drago le d\u00e0 allora il Fiore della Vita e la fa tornare umana. Bai Niang e Shao Qing vanno al tempio di Fa Hai, ma il bonzo le respinge con la magia. Con l'aiuto di Shao Qing e dei suoi amici pesci, Panda, Mimi e i loro nuovi amici animali riescono a portare il Fiore della Vita a Xu Xian. Quando egli risorge, Fa Hai si rende finalmente conto che Bai Niang ha dato la sua magia per la vita di Xu Xian. I due innamorati possono cos\u00ec andarsene dall'isola insieme e felici, mentre gli animali rimangono con Fa Hai e Shao Qing si ritrasforma in pesce.\nProduzione.\nShin Uehara adatt\u00f2 la leggenda mantenendo l'etnia cinese dei personaggi. La decisione di utilizzare una storia cinese come soggetto venne dal presidente della Toei D\u014dga Hiroshi \u014ckawa, che voleva fare un tentativo di riconciliazione con i vicini asiatici.\nData l'epoca di produzione, il film spinse al limite la tecnologia di animazione giapponese. Il film fu un grande progetto su larga scala, con 214.154 disegni, un costo astronomico di 40 milioni di yen e venti mesi di produzione. Per l'animazione dei personaggi umani venne usata la tecnica del rotoscope. Storicamente, questo film segn\u00f2 il primo tentativo della Toei di seguire l'esempio degli studi d'animazione americani, diventando la cosiddetta \"Disney d'Oriente\".\nRintar\u014d, che sarebbe poi diventato un regista ben noto e rispettato di animazione giapponese, ebbe il suo primo lavoro nel settore dell'animazione a 17 anni come intercalatore in questo film.\nDistribuzione.\n\"La leggenda del serpente bianco\" fu il primo film anime ad essere stato distribuito fuori dal Giappone, e uno dei primi tre distribuiti negli Stati Uniti. La versione statunitense apport\u00f2 delle modifiche al film, ad esempio spacciando Mimi per un gatto. Inoltre, tutti i nomi del team di produzione giapponese vennero rimossi dai titoli di testa.\nData di uscita.\nLe date di uscita internazionali sono state:\nEdizione italiana.\nLa versione italiana del film fu trasmessa direttamente in televisione il 12 dicembre 1970 su Rai 2, all'interno del programma \"Mille e una sera\". Il doppiaggio, eseguito dalla C.I.D., \u00e8 caratterizzato da una maggior presenza del narratore che (in scene in cui nella versione originale \u00e8 assente) descrive gli accadimenti della trama o spiega alcuni aspetti della cultura orientale. Le canzoni sono lasciate in lingua originale, con i doppiatori che le traducono sommariamente in oversound.\nEdizioni home video.\nIl film fu distribuito in DVD in Giappone dalla Toei Video il 21 luglio 2004; il 28 giugno 2008 fu pubblicata un'edizione limitata che include come extra una galleria artistica, mentre il 1\u00ba giugno 2013 \u00e8 stata ristampata la prima edizione.\nIl 26 aprile 2018 il film \u00e8 stato distribuito in DVD in Italia dalla Terminal Video Italia su licenza Dynit, nella collana \"Toei Classics\". Il DVD presenta il film in giapponese sottotitolato, mentre la versione italiana incompleta (a causa del grave danneggiamento di uno dei tre rulli) \u00e8 stata inclusa come extra."}
{"id": "766880", "revid": "709565", "url": "https://it.wikipedia.org/wiki?curid=766880", "title": "Rifeo", "text": "Rifeo \u00e8 un eroe troiano dell\"Eneide\", dove ricopre un ruolo modesto. Secoli pi\u00f9 tardi Dante riprende la sua figura nella \"Divina Commedia\".\nNell'Eneide.\nRifeo \u00e8 presente nel secondo canto durante la caduta di Troia, prima al verso 339 tra i compagni di Enea che prendono le armi, poi in occasione della sua morte, ai versi 426 e seguenti:\n\" \"cadde anche Rifeo, il pi\u00f9 giusto / che ci fu tra i teucri e il pi\u00f9 osservante dell'equit\u00e0 / (altro parve agli dei)\" \" .\nNella Divina Commedia.\nIl passo virgiliano indusse Dante Alighieri a riprendere il personaggio e a collocarlo nel cielo di Giove esattamente nell'occhio dell'aquila, in Paradiso, tra le anime dei giusti nel canto XX al verso 68, forse come esempio di oscuro eroe, \u00absimbolo esemplare dei modi misteriosi e imprevedibili con cui la Grazia opera nella scelta dei suoi eletti\u00bb (Natalino Sapegno): Rifeo fu \"il pi\u00f9 giusto di tutti\", e nonostante fosse un pagano, Dante lo prende a modello dell'imperscrutabile misericordia divina, che permise all'eroe, proprio per le sue virt\u00f9, di essere salvato dalla Grazia e di vedere la futura Redenzione."}
{"id": "766886", "revid": "62015", "url": "https://it.wikipedia.org/wiki?curid=766886", "title": "Ochroma lagopus", "text": ""}
{"id": "766887", "revid": "1632387", "url": "https://it.wikipedia.org/wiki?curid=766887", "title": "Like Gods of the Sun", "text": "Like Gods of the Sun \u00e8 il quarto LP della Doom metal band inglese My Dying Bride. Il brano \"For My Fallen Angel\" \u00e8 basato sul poema \"Venere e Adone\" del poeta inglese William Shakespeare."}
{"id": "766892", "revid": "1318658", "url": "https://it.wikipedia.org/wiki?curid=766892", "title": "Parco nazionale Westland Tai Poutini", "text": "Il parco nazionale Westland Tai Poutini \u00e8 un parco nazionale dell'Isola del Sud, in Nuova Zelanda, che si trova nel distretto di Westland, un'autorit\u00e0 territoriale che fa parte della regione di West Coast.\nIstituito nel 1960 in occasione del centenario del primo insediamento europeo della zona, si estende su di un'area di 1.175 km\u00b2, dalle alte vette delle Alpi meridionali alla remota e selvaggia costa marina. All'interno dei confini del parco si trovano foreste pluviali, splendidi laghi, ghiacciai e le rovine di vecchie citt\u00e0 minerarie lungo la costa, costruite dai cercatori d'oro nel XIX secolo.\nIl parco ospita numerose specie animali, tra cui il cervo europeo, il camoscio e il thar dell'Himalaya, tutte specie introdotte dall'uomo ma che si sono adattate molto bene al nuovo habitat.\nInsieme ai parchi nazionali Aoraki/Mount Cook, Mount Aspiring e Fiordland), \u00e8 stato inserito nel 1990 nell'elenco dei patrimoni dell'umanit\u00e0 dell'UNESCO. I 4 parchi sono raggruppati sotto il nome collettivo di Te Wahipounamu"}
{"id": "766898", "revid": "2096950", "url": "https://it.wikipedia.org/wiki?curid=766898", "title": "Eravamo solo mille", "text": "Eravamo solo mille \u00e8 una miniserie televisiva dedicata allo spedizione dei Mille in Sicilia.\nTrasmesso da Rai 1 in due serate, in prima serata, il 14 e il 15 gennaio 2007, \u00e8 stato replicato su Rai Storia nel maggio 2010 e su Rai Premium nel giugno 2010, in occasione del centocinquantesimo anniversario della spedizione dei Mille.\nTrama.\nIl generale Giuseppe Garibaldi nel 1860 per unificare l'Italia decide di organizzare una spedizione per annettere al Regno di Sardegna il Regno delle Due Sicilie. A capo di un esercito di circa 1000 volontari (detti Garibaldini), salpa da Quarto (Genova) per approdare in Sicilia. Fra di essi, unica donna, anche Rose, moglie di Francesco Crispi. Sconfigge in varie battaglie l'esercito borbonico che si arrende. Il Regno delle Due Sicilie, dopo lo storico incontro tra Garibaldi e il re di Sardegna Vittorio Emanuele II, viene annesso al Regno di Sardegna (che poi nel 1861 cambier\u00e0 nome in Regno d'Italia)."}
{"id": "766920", "revid": "287204", "url": "https://it.wikipedia.org/wiki?curid=766920", "title": "Dan\u00f9", "text": ""}
{"id": "766921", "revid": "31886", "url": "https://it.wikipedia.org/wiki?curid=766921", "title": "Zakimort", "text": "Zakimort \u00e8 un personaggio dei fumetti neri italiani creato da Pier Carpi nel 1965 sulla scia del successo di Diabolik e protagonista di due serie a fumetti pubblicate dall'editore Gino Sansoni. SuIla rivista Bertoldo venne pubblicata una parodia del personaggio, \"Zakimort a gogo...\", scritta da Pier Carpi e disegnata da Maurizio Fornari.\nBiografia del personaggio.\nZakimort \u00e8 l'identit\u00e0 segreta di Fedra Garland che lei assume dopo la morte del padre per mano della banda di gangster che lui capeggiava e aver quindi scoperto che la ricchezza di famiglia proviene da attivit\u00e0 illecite. Camuffata la propria identit\u00e0 con una calzamaglia che ricorda Diabolik e con una maschera sul viso, decide di dedicarsi alla lotta contro i criminali per vendicare il padre e compensare in parte il male da lui compiuto in vita. AI suo fianco ci sono Leo e Teddy entrambi ignari dell'identit\u00e0 segreta di Fedra e il suo fidanzato, il tenente Gary Norton di Scotland Yard, anch'egli inconsapevole della sua doppia vita, \u00e8 impegnato a contrastare le sue attivit\u00e0 nella lotta contro malviventi e rapinatori che vengono uccisi da Zakimort con un pugnale o con colpi di karate.\nNella presentazione del personaggio in seconda di copertina della prima serie si legge: \u00abZakimort: un nome che un tempo significava paura e delitto, un nome che oggi significa giustizia, guerra al male, al delitto, al crimine. Figlia del famoso gangster \"Zakimort\", tradito e assassinato dagli uomini della sua banda, Fedra assume il nome di battaglia del padre Zakimort e si vendica dei suoi assassini\u00bb.\nStoria editoriale.\nIl personaggio venne ideato da Pier Carpi, fumettista e scrittore nonch\u00e9 marito di Luciana Giussani, sorella di Angela, la creatrice di Diabolik che, sia per la caratterizzazione del protagonista che per le atmosfere delle storie, \u00e8 la fonte di ispirazione per questa serie. Ai testi si alternano oltre a Carpi anche Michele Gazzarri, Nino Laccisaglia ed Ennio Missaglia che firma i primi episodi della serie. Il numero d\u2019esordio \u00e8 disegnato da Aulo Brazzoduro e Pini Segna, cui si affiancano Flavio Bozzoli, che disegna la maggior parte degli episodi, Erminio Ardig\u00f2, Castellani, Pietro Gamba, Romano Mangiarano, Italo Peratello, Michele Ricci, Luigi Stefanelli (Stefan) ed Emilio Uberti.\nLa pubblicazione si divide in due serie: la prima, edita fra il 1965 e il 1972, composta da 91 numeri mentre la seconda, dal 1973 al 1974, da 24 numeri (12 numeri inediti e 12 numeri che proponevano storie gi\u00e0 pubblicate nella prima serie).\nLa prima serie intitolata \"ZAKIMORT - il giallo a fumetti\" all'interno della collana \"Occhio Segreto\" pubblicata dalla Casa Editrice Astoria (CEA) in formato tascabile (cm 12x17) a 128 pagine. Vennero pubblicati 91 volumi dall'agosto 1965 (n\u00b01) al 29 dicembre 1972 (n. 91). La periodicit\u00e0 \u00e8 mensile dal n\u00b01 al n\u00b0 85 e quattordicinale dal n\u00b086 al n\u00b0 91. Sul n\u00b0 91 viene annunciato con il titolo \"L'ora fatale\" il n. 92, che sar\u00e0 invece il primo della nuova serie.\nLa seconda serie intitolata \"\"Le straordinarie avventure di ZAKIMORT\" \" all'interno della collana \"Occhio Segreto\" pubblicata dalla Casa Editrice Astoria (CEA) in formato tascabile (cm 12x17) a 128 pagine. Vennero pubblicati 24 volumi dal 25 gennaio 1973 (n\u00b01) al 31 gennaio 1974 (n. 24). La periodicit\u00e0 \u00e8 quattordicinale. La serie comprende sia inediti che ristampe di storie gi\u00e0 pubblicate nella prima serie alternando gli uni agli altri. Sono inediti i numeri dispari e ristampe quelli pari. Sul numero 24 era stato annunciato il numero 25, \"\"I commercianti di vite\", che non venne per\u00f2 mai pubblicato. La storia venne inserita nel volume \"ZAKIMORT pocket - La vita, le avventure e il mistero di Lady Ombra\" della collana VIP POCKET (n\u00b02 del maggio 1974), insieme ad un'altra inedita dal titolo \"Il signore del crimine\". Il volume contiene anche le ristampe dei numeri 19 e 22 della prima serie di Zakimort, \"L'artiglio insanguinato\" e \"Laura del passato\"\". Due anni dopo, nel 1976, nella collana \"Tascabili Extra\" n\u00b02 il volume \u00e8 stato ristampato con una nuova copertina."}
{"id": "766922", "revid": "75989693", "url": "https://it.wikipedia.org/wiki?curid=766922", "title": "Orientabilit\u00e0", "text": ""}
{"id": "766923", "revid": "712828", "url": "https://it.wikipedia.org/wiki?curid=766923", "title": "Herucalmo", "text": ""}
