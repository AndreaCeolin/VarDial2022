{"id": "695136", "revid": "1910023", "url": "https://it.wikipedia.org/wiki?curid=695136", "title": "Muggi\u00f2", "text": "Muggi\u00f2 (\"M\u00fcgi\u00f2\" in dialetto locale) \u00e8 un comune italiano di abitanti della provincia di Monza e Brianza in Lombardia. Si fregia del titolo di citt\u00e0.\nGeografia fisica.\nSoglia meridionale dell'area Briantea, confinante con Monza (10\u00a0km al centro), la citt\u00e0 dista dal capoluogo lombardo 18\u00a0km ed \u00e8 collocata di poco al suo nord-est.\nIl suo centro \u00e8 situato a 45\u00b035'34\" d\u00ec latitudine nord e a 3\u00b013'24\" di longitudine ovest dal meridiano di Monte Mario (Roma), vertice geodetico.\nStemma e gonfalone comunale.\nMuggi\u00f2 viene rappresentata araldicamente con pochi simboli e colori.\nLa ruota d'oro dentata \u2013 al centro del Gonfalone \u2013 vuole significare lo sviluppo industriale del Comune nel corso del Novecento.\nI colori dello scudo sul quale \u00e8 posta la \u201cruota\u201d \u2013 il rosso e il bianco\u00a0\u2013 sono quelli della citt\u00e0 e provincia di Milano, alla quale, sino al 2009, Muggi\u00f2 apparteneva.\nLa corona a cinque torri sinonimo di Citt\u00e0, il ramo d'ulivo e di quercia sono i simboli del Comune.\nI colori caratteristici della citt\u00e0, il giallo e l'azzurro, racchiudono il tutto.\nStoria.\nSi ritiene che il nome originario della citt\u00e0 possa derivare dall'aggettivo latino \"metulatus\", da \"metula\", a sua volta diminutivo della voce latina \"meta\", con significato di \"altura, mucchio\", ad indicare la conformazione ondulata. La variegata etimologia che la citt\u00e0 ha assunto attraverso i secoli si conosce dalla lettura di antichi scritti.\nIl primo centro abitato a sorgere ove si trova oggi Muggi\u00f2 \u00e8 Ameglao; questo nome appare per la prima volta in una disposizione testamentaria di Ansperto, Arcivescovo di Milano, datata Anno Domini 879, tra i testimoni di questo documento troviamo un certo \u201cRachinfredus de Ameglao\u201d. Da tale nome la citt\u00e0 arriv\u00f2 al nome attuale attraverso diverse modifiche.\nNel 912 il centro aveva gi\u00e0 assunto il nome di Meglao; nel Codice Diplomatico Monzese si riferisce di Guidobaldo e Gotifredi de Vico Meglao.\nNel 1196 il nome era diventato Migloe, agli onori della scrittura un nostro concittadino: Montino de Migloe. Tale nome viene confermato anche nei documenti relativi ad un censimento del 1398. Durante i secoli successivi, diversi documenti religiosi parlano del centro definendolo Migioe, Mugloe e nell'accezione latina di \"Muglovium\". \u00c8 della seconda met\u00e0 del XIII secolo la prima comparsa del nome di Muggi\u00f2, per quanto questo toponimo riapparir\u00e0 solo in documenti del 1790 (e si parla di Mugi\u00f2, con una sola g).\nSolo dall'inizio del XIX secolo il nome di Muggi\u00f2 sar\u00e0 definitivo.\nLa presenza di nomi prettamente germanici nei primi documenti storici rinvenuti, fanno pensare che la sua costituzione sia avvenuta all'epoca delle invasioni barbariche ed in particolare di quella del popolo Longobardo.\nIn epoca feudale Muggi\u00f2 segu\u00ec le sorti di Desio (sede della Pieve) passando, dapprima sotto la dominazione dei Visconti - sino alla met\u00e0 del Quattrocento - poi fu, da Luigi XII Re di Francia e Duca di Milano, concessa al dottore, fisico, Gabriele Pirovano ed ai suoi eredi.\nNel 1518, fu ceduto ad Ottaviano Rho che lo perdette nel 1521, perch\u00e9 seguace dei francesi; pass\u00f2 quindi sotto Francesco II Sforza, successivamente a Galeazzo Ferreri, al Cavalier Vespasiano Roadino, a Giacomo Gallarati (10 settembre 1530) e, all'estinzione della linea, fu acquistato da Giorgio Manriquez (7 maggio 1550) sotto il ducato di Filippo II di Spagna.\nIn epoche diverse, in assenza di sovrano, i marchesi Manriguez cedettero vari centri della Pieve a diverse famiglie, ma tennero Desio, Muggi\u00f2 ed altri sette villaggi.\nAlla morte del Marchese Lodovico (24 gennaio 1791) il consigliere Conte Pietro Secco Commeno eredit\u00f2 questo feudo, per concessione fatta antecedentemente (20 novembre 1779) dall'Imperatrice d'Austria Maria Teresa d'Asburgo, avendo egli sposato Laura Manriquez, figlia di Don Lodovico.\nLa presa di possesso avvenne il 28 novembre del 1795; con la venuta di Napoleone Bonaparte nel 1796 cadde ogni diritto feudale sul territorio.\nIn quest'arco di tempo s'inseriscono nella storia di Muggi\u00f2 personaggi di nobili famiglie locali e milanesi, quali gli Scorpioni D\u00e8 Rasini, i Casati, i Porro, gli Isimbardi, i Bolagnos, i D'Adda, i Taccona, gli Antona Traversi, i Greppi, i Nobili e i Santambrogio, che lasciarono varie testimonianze.\nMonumenti - edifici storici civili e religiosi.\nCappella di San Rocco.\nLa Cappella di San Rocco si trova nel centro storico, sulla strada che porta a Monza (Via G. Mazzini). Nonostante oggi si trovi in pieno centro, l'edificio era una cappella campestre, dei \"Sancti Rochi Campestris\".\nLa costruzione fu iniziata nel 1524 ed intitolata al protettore degli appestati.\nL'architettura \u00e8 semplice, la cappella \u00e8 preceduta da un pronao con colonne in granito. All'interno, sopra l'altare di marmo, si trova una statua del Cristo, che porta sulla testa dei capelli naturali.\nNel 2004 la chiesa \u00e8 stata restaurata, per riportarla allo splendore di un tempo.\nPer la festivit\u00e0 di San Rocco, il 16 agosto, dalla cappella parte una processione che si dirige verso la Parrocchiale dei SS. Pietro e Paolo Apostoli.\nCroci stanziali della Peste.\nDue colonne in pietra, sormontate da una croce in ferro, situate una all'incrocio tra le vie Guglielmo Marconi e Santa Croce alla Taccona di Muggi\u00f2, l'altra a nord del territorio comunale, sul confine con Desio a fianco di via Libert\u00e0, ricordano il luogo ove sono stati sepolti i morti di quella triste e famosa peste cosiddetta di San Carlo (1576), che decim\u00f2 la popolazione di quel secolo.\nMausoleo Casati Stampa di Soncino.\nIl Mausoleo, collocato all'interno del cimitero urbano, ospita i sepolcri di molti componenti della nobile famiglia Casati, tra cui quelli di Teresa Casati (1787-1830),\nFederico Confalonieri (1785-1846),\nGabrio Casati (1798-1873),\nAngelo Casati (1802-1846),\nCamillo Casati (1805-1869),\nLuigi Agostino Casati (1827-1881),\nRinaldo Casati (1844-1898),\nCamillo Casati Stampa di Soncino (1877-1946),\nAlessandro Casati (1881-1955),\nAlfonso Casati (1918-1944),\nCamillo Casati Stampa di Soncino (1927-1970) e Anna Fallarino, Casati Stampa di Soncino (1929-1970), questi ultimi noti alla cronaca per il Delitto di via Puccini.\nDal 1\u00ba novembre 2008 il comune di Muggi\u00f2 ha formalmente acquisito - dopo oltre dodici anni di trattative e d'iter burocratico - lo storico mausoleo funebre attraverso l'atto amministrativo della decadenza (previsto nel regolamento dei Servizi Cimiteriali) concordato tra il sindaco Fossati e il conte Don\u00e0 dalle Rose consorte dell'ultima discendente; poi ratificato nel consiglio comunale del 13 novembre dello stesso anno.\nOratorio dei Santi Re Magi.\nCollocato nell'ala orientale di Palazzo Taccona, degno di nota \u00e8 il piccolo Oratorio dedicato a Santi Re Magi (6,20 x 6,20\u00a0m pi\u00f9 1,80\u00a0m per l'altare), Monumento Nazionale.\nQuesta graziosa chiesina, fulcro storico-religioso della frazione di Muggi\u00f2, sostituisce la cappella campestre dedicata a Santa Margherita, eretta sempre per devozione da Don Baldassare Taccona e andata perduta alla fine del XVI secolo.\nAl suo interno sono custoditi due bassorilievi ovali raffiguranti i nobili proprietari del Palazzo e, una pregevole pala d'altare \"l'Adorazione dei Magi\"; nell'impianto iconografico della tela settecentesca compaiono alcune figure estranee allo storico evento, in primo piano una bimba, forse la figlioletta dei Conti, che offre dei doni alla Sacra Famiglia; in un angolo fa capolino il ritratto della contessa.\nDurante alcuni restauri, sotto il suo piano di calpestio, \u00e8 stato rinvenuto un sepolcro coi resti di una dodicenne; corrispondenti probabilmente all'unigenita erede, prematuramente scomparsa, la cui morte ha decretato la fine del casato dei Taccona.\nPalazzo Besozzi, Scorpioni D\u00e8 Rasini.\nUn tempo collocato alle spalle della barocca Chiesa dei Santi Pietro e Paolo (scomparsa), l'edificio a due piani sorge in via Baruso e si affaccia su un vasto giardino prospettico romboidale.\nIl corpo principale, al primo livello, \u00e8 dotato di un'ampia terrazza con scalinata centrale esterna d'accesso.\nGi\u00e0 propriet\u00e0 settecentesca del conte Paolo Besozzi, passa successivamente al nobile Don Paolo Scorpioni D\u00e8 Rasini, e, sul finire dell'Ottocento ad una famiglia locale che ne \u00e8 ancora proprietaria.\nL'immobile appare oggi molto rimaneggiato.\nPalazzo Bolagnos, Andreani, Santambrogio.\nLa costruzione d'impostazione barocca, presenta all'interno un portico colonnato ed un vasto scalone d'onore con meraviglioso parapetto in arenaria; perduto purtroppo il giardino originale a disegno geometrico, rimasto tale per tutto il corso dell'Ottocento.\nIl lotto edificato, posto nel cuore dell'abitato, si affaccia sulla piazza dell'antica Parrocchiale (oggi scomparsa) intitolata ad Antonio Gramsci, gi\u00e0 appartenuto ai conti Bolagnos, \u00e8 successivamente passato agli Andreani, ai nobili Santambrogio e ancor oggi \u00e8 di propriet\u00e0 privata.\nPalazzo Brusa, Mariani.\nAttiguo a villa Isimbardi, Monumento Nazionale, il palazzo Brusa di Muggi\u00f2 si realizza sul finire del XVIII secolo, inglobando una preesistente costruzione risalente probabilmente al 1400. Caratteristiche del complesso sono la vasta corte interna a pianta quadrata, un vano, al piano terra, con otto colonne isolate e volte a crociera ed altri spazi chiusi un tempo destinati a scuderie per i nobili Isimbardi.\nPalazzo Porro, Carcano (poi Collegio Barnabitico).\nAntica residenza dei conti Porro, massimi proprietari terrieri di Muggi\u00f2 nel Settecento, venduta nel 1756 all'Opera Bartolomeo Zucchi poi Congregazione della Compagnia di Ges\u00f9, per renderla un luogo di villeggiatura estiva ed autunnale riservata ad insegnanti e allievi dei monzesi Istituti Zucchi, Longoni e Santa Maria degli Angeli, nonch\u00e9 dei Superiori dell'Ordine Barnabita di Monza e Milano sino al 1886. Tra i suoi ospiti troviamo Carlo Porta (1775-1821) insigne poeta milanese. Sul finire dell'Ottocento la costruzione viene trasformata in opificio prima di essere ceduta alla Chiesa e Diocesi di Milano.\nSullo storico giardino, negli anni 1895-1897, si erige la monumentale Chiesa Parrocchiale dedicata ai Santi Pietro e Paolo.\nIl corpo principale del fabbricato rivolto a sud verso il vasto giardino, composto da due ordini sovrapposti di loggiati a sette fornici viene cos\u00ec demolito per lasciar spazio a Piazza della Chiesa.\nDel complesso architettonico scompare anche la torretta quadrangolare utilizzata dai Padri Barnabiti come osservatorio astronomico.\nSuperstiti e ancora visibili le ali laterali che conferivano all'edificio una tipologia a ferro di cavallo, quella ad est, da anni sede della Mutua Volontaria\u00a0\u2013 Centro Benessere (gi\u00e0 utilizzata ad Asilo Infantile \u201cIng. Antonio Santambrogio\u201d); quella ad ovest, adibita a \u201cCanonica\u201d o residenza del Clero (rimaneggiata negli anni sessanta del secolo scorso).\nTracce di elementi architettonici originari del primitivo palazzo seicentesco (quattro colonne in pietra) sono state rinvenute nel corpo del fabbricato durante i lavori di ristrutturazione effettuati sul finire Novecento e lasciate a vista.\nPalazzo Taccona, Palazzi, Bertoglio, D'Adda.\nPosto in posizione strategica, tra la vie che collegano la frazione di Muggi\u00f2 a Cinisello-Milano e a Monza (Torneamento), si tratta di una imponente residenza nobiliare della seconda met\u00e0 del XVIII secolo. Come documentato dal Catasto Teresiano, sull'area attualmente occupata dall'attuale edificio era presente una villa di propriet\u00e0 dei conti Taccona. Inizialmente la costruzione si presentava a tre piani, mentre l'ultimo piano sembrerebbe essere il risultato di un sopralzo effettuato verso la fine dell'Ottocento. L'edificio presenta una forma ad \"U\" e si ispira alle cosiddette ville di delizia tipiche della Lombardia del Settecento. La presenza di due pilastri in pietra lungo l'attuale asse viario prospiciente l'edificio, delimitanti la cancellata d'ingresso, sono significativi dello schema progettuale basato su un asse centrale prospettico che mette in comunicazione la strada con il giardino e i restanti spazi interni. Purtroppo, il successivo sviluppo caotico dell'attuale abitato non permette un'immediata lettura della struttura dell'edificio rispetto all'ambiente circostante. Nella struttura, in posizione centrale, un profondo portico, rivolto verso il cortile, d\u00e0 accesso allo scalone d'onore che conduce al piano nobile. L'edificio conserva anche la cappella gentilizia dedicata ai Santi Magi.\nCoi lavori di ristrutturazione d'inizio secolo \u00e8 andato purtroppo perduto il secolare giardino alberato a pianta quadrangolare posto sul retro del palazzo.\nIl palazzo \u00e8 stato sottoposto alla procedura di vincolo nel 2002.\nParrocchiale dei SS. Pietro e Paolo.\nMonumento Nazionale (Legge 1/6/1939 n\u00b0 1089); essa sorge in forme lombardo-gotiche, sull'area centrale - il vasto giardino - di un ex Collegio Barnabitico (gi\u00e0 residenza dei conti Porro), su progetto di due rinomati architetti, il pavese Angelo Savoldi (1845-1916) e il milanese Giovambattista Borsani (1850-1906), che s'ispirarono alla Basilica di Sant'Andrea in Vercelli (1219-1227). La posa della prima pietra risale al 23 giugno 1895, l'apertura al culto nel 1897.\nLa torre campanaria con cuspide conica s'innalza tra il 1920 e il 1922. La facciata principale viene ultimata nel rispetto dell'antico progetto solo nel 1968, per opera dell'arch. Arialdo Latocca; tripartita, questa \u00e8 stata tutta rivestita in cotto con elementi in trachite - travertino e arricchita con icone legate alla vita dei due Apostoli: sul bronzeo portale centrale viene raffigurata la loro vocazione, nei vetri istoriati del rosone centrale vi \u00e8 il loro martirio, ed in alto sul timpano, il gruppo scultoreo rappresenta la gloria acquisita attraverso la croce di Cristo. L'interno, imponente ed elegante, conferma lo slancio preannunciato in facciata: sulla pianta a croce latina si sviluppano le campate con volte a crociera, tre navate che conducono al transetto, agli estremi del quale sono poste due cappelle minori. Le semplici colonne in pietra si alternano a possenti pilastri sagomati sui quali poggiano gli archi a tutto sesto, in tali colonne polistili, ai rossi mattoni si alternano le fasce di granito. All'incrocio fra la navata centrale e il transetto si eleva la cupola, la cui volta a raggiera poggia sul tamburo ottagonale con finestre trifore.\nDue lesene d'altare attribuite ad Antonio Canova (1757-1822) fino agli anni sessanta incorniciavano il prestigioso dipinto \"Cristo in croce con la Maddalena\" di Francesco Hayez (1791-1882) commissionato nel 1827 dalla Famiglia Isimbardi (oggi conservato presso il Museo Diocesano di Milano) ora sostituito da una riproduzione fotografica.\nParrocchiale di San Giuseppe.\nAlla frazione Taccona, verso la fine degli anni cinquanta del secolo scorso, s'innalza su disegno di mons. Enrico Villa, architetto della Curia milanese, la Parrocchiale dedicata a San Giuseppe.\nIl moderno tempio, consacrato il 31 maggio 1959 dall'allora Arcivescovo di Milano cardinal Giovanni Battista Montini (eletto poi Sommo Pontefice con il nome di Paolo VI); \u00e8 ultimato solo nel 1978 e benedetto l'anno seguente dal cardinale Giovanni Colombo.\nL'abside della chiesa \u00e8 impreziosita da una decorazione musiva, opera d'arte, concepita da don Giuseppe Perugia (primo parroco di Taccona), progettata dall'artista Trento Longaretti (1916-2017) ed eseguita dai fratelli mosaicisti bollatesi Edoardo ed Eugenio Toniutti.\nIl grandioso mosaico, che s'impone per bellezza e maestosit\u00e0, rappresenta una grande sintesi biblica che va dalla Creazione, al peccato originale, alla promessa e attesa del Salvatore, fino all'Annunciazione, per confluire nel Cristo immolato, figurato nell'agnello dell'Apocalisse; da Lui il racconto passa alla Chiesa fondata sugli Apostoli per concludersi con il Cristo del Giudizio Universale circondato dai cori angelici.\nParrocchiale di San Carlo Borromeo.\nLa costruzione religiosa \u00e8 realizzata negli anni 1975/76 nel quartiere nord di Muggi\u00f2, ai confini con Desio, su progetto di mons. Enrico Villa, architetto dell'Ufficio tecnico della Curia, capiente e moderna con grandioso tetto a capanna sostituisce la precedente chiesa datata 1964 ancora visibile al suo fianco.\nLa chiesa \u00e8 dedicata al Santo Arcivescovo milanese, che nel corso del sedicesimo secolo pi\u00f9 volte si rec\u00f2 in Visita Pastorale a Muggi\u00f2, e alla Beata Vergine di Fatima.\nParrocchiale di San Francesco d'Assisi.\nDedicata a San Francesco d'Assisi e a Nostra Signora di Lourdes, posta ai confini con Monza, la raccolta e semplice costruzione si edifica su progetto dell'architetto milanese Arialdo Latocca alla fine degli anni '80 del secolo scorso.\nSantuario della Beata Vergine Addolorata del Castagno.\nUno storico viale pedonale alberato, detto un tempo \"delle Rimembranze\" ora \"del Castano\", conduce dalla centralissima via Italia al sacro edificio dedicato alla Beata Vergine Addolorata.\nLungo il percorso sono stati recentemente collocati, ai piedi dei Castani, 61 cippi in pietra con targhe nominali a ricordo dei sessantuno muggioresi caduti durante la Grande Guerra (1915-1918). La chiesa in stile barocco, dono del conte Giuseppe Bolagnos alla popolazione di Muggi\u00f2, si edifica agli inizi Settecento sul luogo della primitiva cappella votiva, sorta nel XVI secolo in seguito ad un evento straordinario.\nQuesto importante Santuario mariano di plurisecolare devozione viene ufficialmente riconosciuto dalla Chiesa di Roma e consacrato il 29 giugno 1937 dal cardinale Alfredo Ildefonso Schuster e papa Pio XI (al secolo Achille Ratti da Desio) concede nuove indulgenze.\nNell'ottobre 1945, qui vi si celebra una Santa Messa solenne alla quale partecipano clero, autorit\u00e0 locali, reduci di guerra e tutta l'intera popolazione, la chiesa \u00e8 infatti tra quelle \"poche elette\" dall'arcidiocesi di Milano a svolgere speciali funzioni di ringraziamento alla cessazione del secondo conflitto mondiale.\nSantuario della Madonna delle Grazie, gi\u00e0 di Santa Giuliana Vergine Martire.\nSorge presso la cascina di Santa Giuliana e risale al XIII secolo.\nNel 1965 a lavori di restauro ultimati, l'antica ed umile costruzione presenta un nuovo assetto: un piccolo vano diametralmente opposto alla sacrestia gi\u00e0 esistente, completa la pianta a croce latina, un pronao in mattonato composto da quattro snelle colonne adorna la facciata.\nUn documento del 1754, attesta l'esistenza di un minuscolo camposanto antistante la chiesetta.\nL'interno conserva l'antico soffitto a cassettoni e tre dipinti settecenteschi raffiguranti San Carlo, San Giuseppe e Santa Giuliana Vergine Martire.\nI restauri inoltre, portano alla luce reperti archeologici (fittili) anteriori all'XI secolo (asportati), ci\u00f2 fa pensare che il monumento pi\u00f9 antico della citt\u00e0 abbia un'origine ancor pi\u00f9 remota.\nVilla Casati Stampa di Soncino.\nLa prestigiosa villa ha origine intorno alla fine del XV secolo quale residenza estiva dei Casati, una ricca e nobile famiglia guelfa milanese.\nNel nucleo storico di Muggi\u00f2, associata alle tenute sorge la palazzina con elegante portico e giardino di contorno.\nQuesta dimora avita vede il passaggio di diverse generazioni Casati e ospita personaggi illustri come i cugini cardinali Carlo e Federico dei principi Borromeo durante le loro visite pastorali al borgo (1579 / 1604-1611).\nNel 1798 Agostino Casati (1739-1820), II Conte Casati, ex Ciambellano imperiale, per il rinnovo di questa sua dimora estiva affida l'incarico all'architetto austriaco Leopold Pollack gi\u00e0 autore di Villa Barbiano di Belgiojoso d'Este, poi Reale e del Teatro Filodrammatici a Milano.\nLa concezione progettuale di villa Casati, mirabile capolavoro di architettura Neoclassica, s'imposta su un prisma rettangolare, da cui sporge, al centro di uno dei lati maggiori, un cilindroide a base ellittica coronato da una cupola colonnata.\nLa sua tipologia deriva dall'arte barocca tradizionale e richiama modelli francesi e viennesi.\nLa costruzione, nel corso dell'Ottocento, \u00e8 pervenuta per eredit\u00e0 ai nipoti di Agostino: Teresa, Gabrio, Angelo e Camillo Casati, figli orfani del fratello Gaspare (1756-1808) e successivamente ai loro discendenti; infine, nel 1975, l'Amministrazione Comunale l'ha simbolicamente acquistata dalla nobildonna Anna Maria dei marchesi Casati Stampa di Soncino in Don\u00e0 dalle Rose (Roma, 1951), ultima discendente in vita della storica dinastia.\nOggi Villa Casati Stampa di Soncino, Monumento nazionale (Legge 1\u00ba giugno 1939 n. 1089) e splendida sede municipale,rivive i fasti del passato in seguito anche al restauro architettonico conclusosi nel 1982.\nVilla Isimbardi, D'Adda.\nL'immobile, Monumento nazionale (Legge 1\u00ba giugno 1939 n. 1089), ha particolare interesse architettonico perch\u00e9 villa del XVIII secolo (su una trave del sottotetto vi \u00e8 incisa l'annata della probabile edificazione: 1783), a due piani con portico centrale a tre fornici (volte a crociera) e due colonne in pietra; i corpi di fabbrica laterali conferiscono all'edificio una tipologia ad \"U\". Sul piano di campagna, oltre il triportico \u00e8 collocato il Salone di Ricevimento con magnifico soffitto affrescato d'ispirazione neoclassica (figure ed anfore), altre sale ed anditi adiacenti presentano affreschi \"a grisaille\" giunti ai giorni nostri in un ottimo stato di conservazione. Sul piano nobile, di notevole interesse, si trova in posizione centrale il vasto Salone delle Feste l'odierna Sala di rappresentanza della Citt\u00e0.\nIn una delle stanze dell'edificio, durante le festivit\u00e0 natalizie del 1849, si spegne improvvisamente Maria dei marchesi Isimbardi (nata nel 1827), figlia di Don Pietro Isimbardi (1799-1878) e di Luigia dei marchesi Litta Modignani; giovane sposa di Giovanni D'Adda (1808-1859), Marchese di Pandino e madre di Emanuele D'Adda, ultimo discendente delle due nobili casate.\nLe spoglie della nobildonna, sono poi tumulate nella Cappella Vela di Villa Borromeo d'Adda in Arcore, appositamente edificata per custodirle.\nVilla Larocchi.\nTipico villino primi Novecento dalle forme classicheggianti: scalea, colonne binate, loggia, cornicioni sagomati; circondato da un ampio giardino, ha l'ingresso al numero civico 7 di via Giuseppe Mazzini.\nQuesta costruzione (ancora oggi di propriet\u00e0 privata), fu la residenza del Cavalier Piero Larocchi, Podest\u00e0 di Muggi\u00f2 nel decennio 1923-33 e facoltoso imprenditore locale.\nParchi.\nCasati Stampa di Soncino.\nRealizzato su disegno dell'architetto Leopold Pollack, complementare alla mole di Villa Casati, l'ampio parco all'inglese - 23.000\u00a0m\u00b2. \u2013 presenta una ricca vegetazione d'alto fusto; divenuto pubblico nel 1964, grazie alla mediazione del sindaco Ferruccio Ottolina che convinse il Conte Casati a donarlo al paese, appare oggi molto alterato nell'impianto.\nGrugnotorto Villoresi.\nL'ambito territoriale di Muggi\u00f2 \u00e8 stato in parte progettato alla fine degli anni settanta dall'architetto milanese Maurice Munir Cerasi; \u00e8 l'ultimo serbatoio di grandi spazi inedificati (7.000.000. di\u00a0m2. circa) tra Muggi\u00f2, Nova Milanese, Varedo, Paderno Dugnano, Cusano Milanino e Cinisello Balsamo.\nBosco in Citt\u00e0.\nSi realizza seguendo le indicazioni planimetrico progettuali dell'architetto Gloria Crovi nei recenti anni 2006-2007, \u00e8 un vasto spazio verde collocato a nord-ovest della citt\u00e0 alle spalle della Residenza Sanitaria per Anziani \"Corte Briantea\".\nMuggi\u00f2, Citt\u00e0 delle Cooperative.\nDa sempre definita la citt\u00e0 \u201crossa\u201d della Brianza, Muggi\u00f2 \u00e8 una citt\u00e0 solidale che ancor oggi vive la secolare tradizione legata al mondo della cooperazione sociale dai vari colori \"politici\".\nQui nel 1898 viene costituita una Societ\u00e0 di Mutuo Soccorso per l'assistenza alla comunit\u00e0 agricola dell'epoca.\nNel 1912 viene istituita una \u201cSociet\u00e0 Cooperativa Popolare con trattoria\u201d dapprima collocata in piazza Garibaldi, poi trasferitasi all'ombra del campanile nel 1921 e reintitolata \"Cooperativa di Consumo Silvio Pellico\" dal nome della via (gi\u00e0 via per Cinisello) ove \u00e8 tuttora ubicata, affiliata CRAI.\nA queste, ispirandosi ai valori fondanti della cooperazione italiana per risolvere il problema casa, si aggiunge nel 1919 la \"Cooperativa Edificatrice di Muggi\u00f2\" (oggi questa realt\u00e0 conta quasi cinquemila soci iscritti e mille case realizzate, delle quali trecento in affitto, oltre a negozi, magazzini e numerosi box).\nNel 1926 si costituisce la Mutua Volontaria di Assistenza e Previdenza alla popolazione muggiorese.\nUn'altra \u201cCooperativa di Consumo con Forno\u201d nasce nel 1926, resiste al fascismo e alla guerra, e apre nel 1958 un primo negozio a libero servizio e nel 1969, in via Baruso, uno dei primi supermercati della citt\u00e0 e circondario; nel 1970 Primo Casati (1915-1978), il suo Presidente, propone ai soci un progetto di fusione con altre cooperative del nord Milano, gettando cos\u00ec le basi per la creazione di Unicoop Lombardia prima e, nel 1983, di Coop Lombardia (sul finire del secolo scorso s'inaugura il Centro Commerciale COOP di viale Repubblica a sostituzione del market \"storico\").\nNel 1927 nasce la Societ\u00e0 Cooperativa Acqua Potabile, infine, nel 1959 viene fondata grazie all'opera del Dott. Ferruccio Ottolina (1925-1980), un'altra Societ\u00e0 Cooperativa Edificatrice Popolare la \u201cVilloresi\u201d.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019, la popolazione straniera era di residenti. Le nazionalit\u00e0 maggiormente rappresentate erano:\nGeografia antropica.\nUrbanistica.\nL'agglomerato urbano di Muggi\u00f2 rimane, sino alla fine dell'Ottocento, pressoch\u00e9 inalterato nella disposizione \"medievale\" dei fabbricati delle sue tre contrade principali: \"Barus\", \"Bourghett\" e \"San Roch\" (ancora individuabili nel centro storico odierno), tuttavia si assiste ad un importante rinnovamento di edifici ed infrastrutture, come la costruzione del Canale Villoresi, il canale artificiale pi\u00f9 lungo d'Italia, che fu ideato dall'ingegner Eugenio Villoresi (1810-1879); esso preleva acqua dal fiume Ticino riversandola nel fiume Adda, interessando, con il suo tracciato, un territorio di circa 85.000\u00a0m2.\nIl periodo compreso tra le due guerre vede la realizzazione d'opere che ebbero grande rilievo sotto l'aspetto igienico-sanitario, come la costruzione di un primo pozzo idrico nel 1927 (uno dei primi della Provincia di Milano, che sostituisce quello antico di Piazza Garibaldi, ancor oggi visibile sotto una lastra di cristallo), la rete idrica odierna preleva acqua potabile da otto pozzi.\nNel 1932 avviene la costruzione del canale di bonifica Alto Lambro che da Monza si estende fino a Carate Brianza (inaugurato a Muggi\u00f2 nell'aprile del 1935 dal Capo del Governo, Benito Mussolini), oggi coperto, sul suo tracciato corre parte della nuova Strada Provinciale n\u00b0131 Desio-Muggi\u00f2-Nova Milanese.\nNel 1950 il comune viene attraversato da una strada d'importante comunicazione, la Strada Provinciale 10, poi Statale n\u00b0527 Bustese.\nGli anni seguenti assistono ad un importante fenomeno che ebbe gran rilevanza nello sviluppo urbano, infatti calamit\u00e0 naturali come l'alluvione del Polesine o i terremoti portarono un alto tasso immigratorio d'origine veneta e meridionale nel territorio milanese - qui particolarmente numerosi sono gli originari di Spinoso (PZ) - provocando il boom economico edificatorio.\nIl territorio muggiorese, tipicamente agricolo sino alla prima met\u00e0 del secolo (frumento e granoturco), gelsi e viti; con lo sviluppo di industrie e piccole/medie imprese, alcune molto importanti - in campo meccanico la multinazionale svedese ALFA LAVAL (1969) con la produzione di impianti per lo scambio termico, la separazione e la movimentazione dei fluidi; in campo alimentare PANEM (1969), e la Star, fondata qui nel 1948; in ambito chimico RAVIZZA Farmaceutica impiantatasi, per volere del conte Ugo Ravizza, alla fine degli anni cinquanta, ceduta poi alla BASF \"anni ottanta\" (queste ultime trasferitesi alcuni decenni fa) - ha subito radicali trasformazioni.\nNel corso degli ultimi anni, con una popolazione che supera i 23.000 abitanti ed una riqualificazione del tessuto urbano attraverso una seria politica urbanistica (Piano Particolareggiato Centro Storico, Piano Insediamenti Produttivi, Parco del Grugnotorto), la Citt\u00e0, ufficialmente riconosciuta con un Decreto del presidente della Repubblica nel 1992, ritrova una sua identit\u00e0, riscoprendo quei caratteri sociali ed il valore dei suoi Beni storico-architettonici mediante interventi di restauro particolarmente importanti e significativi.\nInfrastrutture e trasporti.\nStrade.\nMuggi\u00f2 \u00e8 lambita ad est dalla SS 36 del Lago di Como e dello Spluga; ad ovest dalla Strada Provinciale n\u00b0 131 Sesto San Giovanni-Nova-Muggi\u00f2-Desio; a sud dalla Tangenziale Nord A52 che attraversa una piccola porzione di territorio comunale con svincolo in entrata/uscita in prossimit\u00e0 del confine con Cinisello Balsamo; ed \u00e8 infine suddivisa trasversalmente dalla ex Strada statale n\u00b0 527 Bustese che la collega a Saronno e al Varesotto orientale.\nDue le ex Strade Provinciali: la n\u00b0 151 Cinisello Balsamo-Muggi\u00f2-Desio (declassata) e la n\u00b0 220 Lissone-Muggi\u00f2 (declassata), quest'ultima di gran lunga la pi\u00f9 antica di tutte, essendo gi\u00e0 a carico dei contribuenti muggioresi nella ripartizione fiscale operata dalle autorit\u00e0 provinciali di Milano nel 1346.\nFerrovie.\nMuggi\u00f2 \u00e8 lambita dalla tratta ferroviaria internazionale Chiasso-Milano che le consente di raggiungere brevemente le suddette citt\u00e0 e altri centri minori. Questa importante linea ferroviaria nasce nel 1861 dal prolungamento - sino a Como - della prima strada ferrata dell'Italia settentrionale: la Milano-Monza (1840). Attualmente la fermata viene utilizzata dalle linee S9 (Seregno\u2013Albairate) e S11 (Chiasso\u2013Milano Porta Garibaldi), entrambe facenti parte del servizio ferroviario suburbano di Milano.\nIstruzione e cultura.\nBiblioteca.\nLa Biblioteca Civica di Muggi\u00f2 fa parte del Sistema Bibliotecario BrianzaBiblioteche.\nSport.\nImpianti sportivi.\nStadio Superga 1949.\nLo stadio cittadino, dedicato ai caduti della sciagura di Superga, \u00e8 stato realizzato su progetto dell'architetto Roberto Biscardini negli anni 1982-84.\nPosto a sud del Canale Villoresi e ben inserito all'interno del Parco Grugnotorto-Villoresi, il campo di gioco \u00e8 utilizzato dalle due societ\u00e0 calcistiche cittadine: il \"Football Club Muggi\u00f2 San Carlo\" dai colori sociali giallo-blu (nato nel 2004 dalle ceneri di una prima associazione di calcio risalente agli anni quaranta e poi rifondata nel 1964 sotto il nome di Ac Muggi\u00f2) che milita in Promozione, e la \"Societ\u00e0 Calcio Taccona\" - i giallorossi - (fondata nel 1968). Nel corso degli anni ottanta l'impianto ha ospitato, per alcuni allenamenti, l'Inter di Lothar Matth\u00e4us, il Milan di Ruud Gullit e il Napoli di Diego Armando Maradona nelle sue trasferte milanesi. Un altro rettangolo di gioco ad esso adiacente \u00e8 stato invece dedicato a Gaetano Scirea (1953-1989), gi\u00e0 capitano della ."}
{"id": "695137", "revid": "26630", "url": "https://it.wikipedia.org/wiki?curid=695137", "title": "Saliva", "text": "Con il termine saliva (volgarmente chiamata bava) si indica, in fisiologia, il liquido che viene secreto dalle ghiandole salivari situate nella cavit\u00e0 orale. Le tre coppie di ghiandole salivari sono le parotidi a secrezione sierosa pura, le sottomandibolari e le sottolinguali a secrezione mista prevalentemente sierosa per le prime e mucosa per le seconde.\nLa saliva \u00e8 composta da enzimi ed immunoglobuline.\nComposizione.\nLa composizione della saliva umana risulta essere molto varia. Essa \u00e8 un fluido composto da acqua (98-99%) e, per la parte restante, da molecole organiche e inorganiche; pi\u00f9 dettagliatamente: \nLa saliva presenta mediamente un pH vicino alla neutralit\u00e0 che oscilla da 6,5 a 7,5 e al giorno ne viene prodotta una quantit\u00e0 variabile tra 0,6 e 2 litri. \u00c8 caratterizzata dalla presenza di ormoni steroidei (comprendenti il cortisolo, il testosterone, il deidroepiandrosterone, gli estrogeni, il progesterone e l'aldosterone), peptidi, ioni inorganici (&lt;chem&gt;Fe^3+&lt;/chem&gt;,&lt;chem&gt;Mg^2+&lt;/chem&gt;,&lt;chem&gt;Na+&lt;/chem&gt;,&lt;chem&gt;K+&lt;/chem&gt;,&lt;chem&gt;Ca^2+&lt;/chem&gt;,&lt;chem&gt;Cl-&lt;/chem&gt;,&lt;chem&gt;HPO4^2-&lt;/chem&gt;e &lt;chem&gt;HCO3-&lt;/chem&gt;), composti organici e vari enzimi. \u00c8 ricca anche di agenti (sostanze ed enzimi) antibatterici come la lattoferrina (Lf), il lisozima, le mucine (MG1 e MG2), le immunoglobuline IgA, IgM, IgG, l'alfa-amilasi e composti organici come l'albumina, l'urea, gli acidi urici, i lattati e la creatinina.\nLa lattoferrina, una glicoproeina in grado di chelare due atomi di ferro per molecola \u00e8 il pi\u00f9 importante fattore dell'immunit\u00e0 naturale della saliva che protegge i tessuti dall'aggressione di batteri, miceti e virus patogeni.Differentemente dalla mucina salivare (MG2), che \u00e8 riportata possedere un'attivit\u00e0 candicida e battericida verso il micobatterio parodontale \"Aggregatibacter actinomyctemcomitans\", la lattoferrina salivare, oltre ad avere un'attivit\u00e0 antimicrobica dovuta alla sua capacit\u00e0 di legare due atomi di ferro per molecola sottraendolo ai batteri patogeni, possiede anche un'attivit\u00e0 anti-infiammatoria dimostrata in vitro ed in vivo. \nLa saliva contiene circa 20 \u00b5g/ml di lattoferrina mentre altri fluidi come quello crevicolare ne contengono 1,23 \u00b5g/ml. \u00c8 stato inoltre dimostrato che i livelli di lattoferrina e MG2 sono alterati nei soggetti affetti da patologie orali. Queste alterazioni, ma soprattutto la diminuzione della concentrazione di MG2 e di lattoferrina, sono particolarmente importanti. In particolare, la diminuzione della concentrazione di lattoferrina \u00e8 rilevante per l'insorgenza di processi infiammatori patologici che sono associati a tutte le patologie infettive del cavo orale. L'infiammazione patologica distruttiva, dovuta in parte alla carenza di lattoferrina nella saliva, \u00e8 indotta anche da vari fattori come il sovraccarico di ferro libero e disponibile (circa 100 \u03bcM) nella saliva e nelle cellule. L'eccesso di ferro libero, dovuta alla carenza di lattoferrina, stimola la moltiplicazione microbica, la sintesi di radicali tossici dell'ossigeno (ROS), i processi infiammatori, la formazione di pigmenti e l'insorgenza di \"black stain\". \nConcentrazione di ferro libero nella saliva.\nLa concentrazione di ferro libero nella saliva, essa oscilla in situazioni fisiologiche tra 0,1 e 1,0 \u00b5M, a seconda che l\u2019analisi sia eseguita prima o dopo i pasti, mentre in situazioni patologiche raggiunge concentrazioni significativamente maggiori. L\u2019aumento patologico del ferro libero intra ed extracellulare \u00e8 conseguente ai disordini nell\u2019omeostasi del ferro: sovraccarico di ferro nei tessuti e secrezioni e carenza di ferro in circolo (anemia da carenza di ferro). I dettagli nella seguente sezione.\nInoltre, va menzionato che le analisi del contenuto di ferro nella saliva, riportate in letteratura, sono riferibili al ferro totale e non distinguono mai la concentrazione di ferro libero da quello emico derivante dal sanguinamento (degradazione dell\u2019emoglobina), importante fattore di crescita e di virulenza dei batteri patogeni anaerobi, associati alle parodontopatie.\n\u00c8 stato riportato che il sovraccarico di ferro libero e disponibile nella saliva \u00e8 critico per il passaggio dei batteri dallo stato planctonico a quello sessile in biofilm che caratterizza le infezioni orali pressoch\u00e9 ineradicabili. Inoltre, poich\u00e9 il sovraccarico di ferro libero pu\u00f2 essere osservato non solo nelle secrezioni, ma anche all\u2019interno delle cellule dell\u2019ospite, i batteri Gram-positivi aerobi intracellulari facoltativi, come \"Streptococcus mutans\" ed i batteri Gram-negativi anaerobi intracellulari facoltativi, come Prevotella intermedia, ne usufruiscono per aumentare la loro moltiplicazione e, quindi, la severit\u00e0 delle gengiviti e delle parodontopatie.\nPertanto, i batteri patogeni competono con l\u2019ospite per ottenere ferro sintetizzando delle piccole molecole (siderofori) ed i relativi recettori, oppure altri batteri patogeni, anaerobi facoltativi, come Porphyromonas gingivalis, acquisiscono il ferro direttamente dalla lattoferrina o dall\u2019eme. Il risultato, quindi, della competizione tra la lattoferrina ed il batterio per l\u2019acquisizione del ferro \u00e8 considerato come uno dei pi\u00f9 importanti fattori che consentono o meno la colonizzazione, la persistenza microbica nel cavo orale e la malattia. Il sovraccarico di ferro, nelle secrezioni o nei tessuti, caratterizza, quindi, lo stato patologico dell\u2019ospite ed \u00e8 dovuto:\nIl sovraccarico di ferro libero ed emico, pertanto, concorre all\u2019aumento della suscettibilit\u00e0 dell\u2019ospite alle infezioni inducendo la moltiplicazione dei batteri extracellulari e a quella degli intracellulari facoltativi associati alle gengiviti e alle parodontiti.\nL\u2019assenza o la diminuzione della lattoferrina nella saliva \u00e8 correlata a carenze ormonali in quanto la sua sintesi \u00e8 sotto il controllo degli estrogeni. Ne consegue che sia nelle donne in gravidanza che nella popolazione al di sopra dei 50 anni, la carenza di lattoferrina nella saliva aumenta la suscettibilit\u00e0 dell\u2019ospite a patologie infettive del cavo orale come alitosi, gengiviti e parodontiti.\nNella saliva umana, il contenuto di ferro (da 0,1 a 1,0 \u00b5M) pu\u00f2 aumentare a causa del sanguinamento gengivale dovuto alle infezioni ed ai relativi processi infiammatori. Pertanto, la saliva rappresenta un modello interessante per studiare l\u2019influenza della concentrazione di ferro e lattoferrina sulle infezioni batteriche. Infatti, il diverso rapporto tra ferro e lattoferrina svolge un ruolo importante nello stile di vita di diversi batteri in quanto il ferro libero, dovuto alla completa saturazione in ferro della lattoferrina, modula l\u2019aggregazione e la formazione del biofilm. Una saliva con numerosi batteri in forma aggregata \u00e8 tipica di soggetti senza carie, mentre quella con scarsi aggregati \u00e8 tipica di soggetti con carie.\nInoltre, in individui affetti da gengivite e parodontite, l\u2019elevata concentrazione di ferro e la presenza di emina induce la moltiplicazione di microorganismi che, a loro volta, sintetizzano le proteasi con cui degradano la lattoferrina. La degradazione della lattoferrina a causa delle proteasi batteriche potrebbe essere responsabile, in vivo, della ridotta o assente attivit\u00e0 della Lf. Occorre, tuttavia, ricordare che i risultati sull\u2019associazione tra la concentrazione della lattoferrina nella saliva e le patologie microbiche del cavo orale possono essere influenzati dalla procedura sperimentale, dal flusso salivare, dalla presenza o assenza di ferro disponibile, dalla presenza di frammenti di lattoferrina derivanti dalla digestione enzimatica batterica, dall\u2019et\u00e0 e dal sesso del soggetto e, pertanto, devono essere ben valutati.\nRisulta evidente, quindi, seguire con attenzione le linee guida specifiche, prima di procedere alla raccolta dei campioni di saliva, al fine di minimizzare eventuali errori. In particolare, cibi e bevande non devono essere assunti almeno 2 ore prima del prelievo e le bevande alcooliche 24 ore prima, al fine di evitare la non attendibilit\u00e0 e la non ripetibilit\u00e0 dei risultati.\nFunzioni.\nLa saliva svolge molteplici funzioni, prima fra tutte la difesa nei confronti dei patogeni orali. Il ruolo che svolge la saliva all'interno del cavo orale pu\u00f2 essere cos\u00ec riassunta:\nDiluizione ed eliminazione degli zuccheri;\nLa variazione del flusso salivare pu\u00f2 essere influenzata da numerosi fattori fisiologici e patologici, reversibili o irreversibili. La saliva gioca quindi un ruolo cruciale nel mantenimento della salute delle strutture del cavo orale, partecipa alla formazione del bolo alimentare come parte attiva nel processo di digestione degli alimenti e protegge il cavo orale da possibili infezioni. Inoltre, studi su di essa permettono di determinare i marcatori di malattie sistemiche, intercettare l'assunzione di droghe e farmaci ormonali.\nSecrezione.\nGhiandole secretorie.\nLe ghiandole che secretano la saliva nella cavit\u00e0 orale possono essere suddivise in due grosse categorie:\nSecrezione di ioni nella saliva.\nLa saliva contiene quantit\u00e0 particolarmente elevate di ioni potassio e bicarbonato. Al contrario, la concentrazione sia di ioni sodio che di ioni cloro \u00e8 diverse volte inferiore nella saliva rispetto al plasma. Si possono comprendere queste particolari concentrazioni descrivendo il meccanismo di secrezione della saliva.\nUna ghiandola tipica contiene acini e dotti salivari. La secrezione salivare \u00e8 un'operazione svolta in due fasi: la prima fase coinvolge gli acini, la seconda i dotti salivari. Gli acini secernono una secrezione primaria che contiene ptialina e/o mucina in soluzione elettrolitica con concentrazione non molto differente da quella tipica del fluido extracellulare. Appena la secrezione primaria fluisce attraverso i dotti, hanno luogo due processi di trasporto attivo che modificano marcatamente la composizione ionica del fluido salivare.\nIn primo luogo, gli ioni sodio vengono attivamente riassorbiti dai dotti salivari e scambiati con ioni potassio (che quindi vengono attivamente secreti). Quindi, la concentrazione di ioni sodio nella saliva viene enormemente ridotta, mentre la concentrazione di ioni potassio viene aumentata. Ad ogni modo, vi \u00e8 un eccesso nel riassorbimento di sodio sulla secrezione di potassio, e questo crea un potenziale elettronegativo di circa -70 millivolt nel dotto salivare; questo in cambio causa il riassorbimento passivo di ioni cloro. Quindi, la concentrazione di ioni cloro nel fluido salivare scende ad un livello molto basso, incontrando la diminuzione duttale di concentrazione di ioni sodio.\nIn secondo luogo, gli ioni bicarbonato vengono secreti dall'epitelio duttale nel lume del dotto. Ci\u00f2 \u00e8 parzialmente causato da uno scambio passivo di bicarbonato per ioni cloro, ma pu\u00f2 risultare parzialmente anche da fenomeni di secrezione attiva.\nIl risultato netto di questi processi di trasporto \u00e8 che \"in condizioni di riposo\", le concentrazioni di ioni sodio e cloro nella saliva sono di soli 15 mEq/L l'una, circa un settimo o un decimo delle loro concentrazioni plasmatiche. Al contrario, la concentrazione di ioni potassio \u00e8 di circa 30 mEq/L, sette volte maggiore che nel plasma, e la concentrazione di ioni bicarbonato va da 50 a 70 mEq/L, circa due o tre volte quella plasmatica.\n\"Durante la salivazione massimale\", la concentrazione ionica salivare cambia considerevolmente perch\u00e9 il tasso di formazione della secrezione primaria da parte degli acini pu\u00f2 aumentare fino a 20 volte. Questa secrezione acinare quindi fluisce attraverso il dotto cos\u00ec rapidamente che il ricondizionamento duttale della secrezione viene considerevolmente ridotto. Quindi, quando vengono secrete quantit\u00e0 copiose di saliva, la concentrazione di cloruro di sodio \u00e8 circa la met\u00e0 o i due terzi di quella plasmatica, e la concentrazione di potassio sale solo di quattro volte rispetto a quella del plasma.\nFunzione della saliva nell'igiene orale.\nIn condizioni basali, circa 0.5 millilitri di saliva, quasi interamente di tipo mucoso, vengono secreti ogni minuto; ma durante il sonno la secrezione cala leggermente. Questa secrezione gioca un ruolo estremamente importante nel mantenere salutari i tessuti orali. La bocca contiene un gran numero di potenziali batteri patogeni che possono facilmente distruggere tessuti e causare carie dentali. La saliva aiuta a prevenire questo processo deteriorativo in diversi modi.\n\"In primo luogo\", il flusso di saliva aiuta a rimuovere i batteri patogeni, e le eventuali particelle di cibo che forniscono loro supporto metabolico.\n\"In secondo luogo\", la saliva contiene diversi fattori che distruggono i batteri. Alcuni di questi sono gli ioni tiocianato e diversi enzimi proteolitici - di cui il pi\u00f9 importante \u00e8 il lisozima - che attaccano i batteri, aiutano gli ioni tiocianato nel penetrare i batteri dove questi ioni divengono battericidi, e digerendo le particelle di cibo, aiutando quindi anche a rimuovere il supporto metabolico dei batteri.\n\"Infine\", la saliva spesso contiene significanti quantit\u00e0 di proteine anticorpali che possono distruggere i batteri orali, inclusi quelli che causano carie dentali. In assenza di salivazione, i tessuti orali divengono ulcerati e facilmente infettabili, e il processo cariogeno pu\u00f2 divenire rampante.\nRegolazione nervosa della secrezione salivare.\nLe ghiandole salivari sono controllate soprattutto da segnali nervosi parasimpatici che provengono dal nucleo salivatorio superiore e dal nucleo salivatorio inferiore del tronco encefalico.\nI nuclei salivatori sono localizzati approssimativamente all'altezza della giunzione bulbopontina e sono eccitati da stimoli sia tattili che gustativi provenienti dalla lingua e da altre aree della bocca e della faringe. Molti stimoli gustativi, specialmente il sapore aspro (causato dagli acidi), elicita una secrezione copiosa di saliva - spesso da 8 a 20 volte il tasso di secrezione basale. Inoltre, certi tipi di stimoli tattili. come la presenza di oggetti a superficie liscia nella bocca (per esempio, un sassolino), causano una salivazione marcata, mentre oggetti ruvidi causano meno salivazione e occasionalmente la inibiscono.\nLa salivazione pu\u00f2 anche essere stimolata o inibita da segnali nervosi in arrivo nei centri salivatori dai centri superiori del sistema nervoso centrale. Per esempio, quando una persona odora o assapora del cibo che possa ritenere piacevole, la salivazione \u00e8 maggiore rispetto a quando l'odore o il gusto provato \u00e8 associato ad una sensazione spiacevole. L'area dell'appetito del cervello, che in parte regola questi effetti, \u00e8 localizzata in prossimit\u00e0 dei centri parasimpatici dell'ipotalamo anteriore, e funziona soprattutto in risposta a segnali dalle aree del gusto e dell'olfatto della corteccia cerebrale o dell'amigdala.\nLa salivazione avviene anche in risposta a riflessi originati nello stomaco e nell'intestino prossimale - in particolare quando cibi irritanti vengo deglutiti o quando una persona \u00e8 nauseata per via di qualche anormalit\u00e0 gastrointestinale. La saliva, quando deglutita, aiuta a rimuovere il fattore irritante nel tratto gastrointestinale diluendo o neutralizzando le sostanze irritanti.\nLa stimolazione simpatica pu\u00f2 anch'essa aumentare leggermente la salivazione, ma meno di quanto faccia la stimolazione parasimpatica. I nervi simpatici originano dal ganglio cervicale superiore e viaggiano lungo le superfici delle pareti dei vasi sanguigni che si portano alle ghiandole salivari.\nUn secondo fattore che pu\u00f2 influenzare la secrezione salivare \u00e8 il flusso sanguigno alle ghiandole giacch\u00e9 la secrezione richiede sempre una quantit\u00e0 adeguata di nutrienti dal sangue. I segnali nervosi parasimpatici che inducono una salivazione copiosa dilatano moderatamente i vasi sanguigni. In addizione a ci\u00f2, la salivazione in stessa, dilata i vasi sanguigni, provvedendo ad un aumento della nutrizione delle ghiandole necessaria alle cellule secernenti. Parte di questo effetto vasodilatatorio addizionale \u00e8 causato dalla kallikreina secreta dalle cellule salivari attive, che agisce come enzima dividendo una delle proteine plasmatiche, un alfa2-globulina, per formare bradikinina, un forte vasodilatatore.\nSecrezione esofagea.\nLe secrezioni esofagee sono completamente mucose e forniscono principalmente lubrificazione per la deglutizione. Il corpo dell'esofago \u00e8 dotato di molte ghiandole mucose semplici, Alla terminazione gastrica e in misura minore nella porzione iniziale dell'esofago, ci sono inoltre molte ghiandole mucose composte. Il muco secreto dalle ghiandole composte nell'esofago prossimale previene dalle escoriazioni mucosali del bolo, mentre le ghiandole composte situate vicino alla giunzione esofagogastrica proteggono la parete dell'esofago dalla digestione da parte dei succhi gastrici acidi che spesso rifluiscono dallo stomaco verso l'esofago distale. Nonostante questa protezione, a volte si pu\u00f2 verificare l'insorgenza di un'ulcera peptica nella terminazione gastrica dell'esofago.\nAcquolina in bocca.\nUno degli effetti della secrezione salivare, specie se in forma copiosa, \u00e8 popolarmente definito \"acquolina in bocca\", per il curioso generarsi di saliva alla sola vista di un alimento. \nTale effetto \u00e8 stato studiato da Ivan Petrovich Pavlov, con uno studio in cui veniva somministrato a dei cani del cibo dopo che questi erano stati sottoposti a segnali di tipo sonoro o luminoso. \nLo studio di Pavlov ha consentito di accertare che la \"segnalazione\" del pasto generava negli animali, nel momento stesso in cui tale segnalazione veniva messa in atto, un riflesso condizionato con conseguente formazione di abbondante saliva.\nTest salivari.\nRecentemente, l'analisi della saliva viene considerata un saggio non invasivo per monitorare lo stato di salute sistemica e del cavo orale e per prevenire lo stato patologico di un individuo. La saliva \u00e8 stata ampiamente studiata essendo necessaria al mantenimento della salute orale, grazie ai numerosi fattori di difesa naturale che la compongono, e per il suo alto contenuto di immunoglobuline e ormoni.\nL'esame del flusso salivare con o senza stimolazione.\nViene eseguito alla poltrona, di solito a met\u00e0 mattina. La raccolta deve avvenire all'interno di un contenitore millimetrato e deve essere eseguita nell'arco di 5 minuti; pu\u00f2 essere eseguito con o senza stimolazione. La quantit\u00e0 raccolta deve risultare &gt;1ml/min, altrimenti il flusso salivare verr\u00e0 considerato ridotto.\nPotere tampone della saliva.\nCon questo termine si indica la capacit\u00e0 della saliva di riequilibrare il pH del cavo orale. Viene prelevata una piccola quantit\u00e0 di saliva con una pipetta; il liquido viene poi rilasciato su una particolare striscia-test che, dopo circa 5 minuti, cambia di colore. Il viraggio cromatico viene interpretato mediante confronto con un'apposita tabella-guida fornita con il test.\nNumero di colonie di \"S. mutans\" e \"Lactobacilli\".\nSono i principali responsabili della carie, presenti nella saliva in quantit\u00e0 proporzionale rispetto alla placca batterica. Difatti una saliva con numerosi batteri in forma aggregata \u00e8 tipica di soggetti senza carie, mentre quella con scarsi aggregati \u00e8 tipica di soggetti con carie. Viene prelevata una piccola quantit\u00e0 di saliva con una pipetta per poi metterla a contatto con due terreni di coltura specifici per le due specie batteriche, posti contemporaneamente sullo stesso supporto in plastica. Il periodo di incubazione in termostato \u00e8 di 48 ore ad una temperatura di 37 \u00b0C. Al termine, i due terreni di coltura verranno confrontati con apposite tabelle di riferimento. \nTest HIV.\nIl test HIV pu\u00f2 essere effettuato sulla saliva (essudato gengivale) in quanto, in caso di infezione, contiene gli anticorpi IgG e IgM anti-HIV. Il test \u00e8 costituito da un supporto solido monouso con una paletta sterile da applicarsi sulle arcate gengivali superiore e inferiore ed un\u2019area di reazione contenente antigeni HIV-1/2. Dopo l\u2019applicazione, la paletta viene messa a contatto con l\u2019area di reazione del supporto solido e la presenza di anticorpi anti-HIV viene messa in evidenza come barra rossa nella zona T. Una seconda banda di controllo, che si deve sempre formare nella zona C, indica che il test \u00e8 avvenuto correttamente. Il test \u00e8 NON REATTIVO o NEGATIVO quando compare solo la banda di controllo nella zona C. Significa che non ci sono anticorpi contro l\u2019HIV nella saliva. Il test \u00e8 NON REATTIVO o NEGATIVO quando compare solo la banda nella zona C. Significa che non ci sono anticorpi contro l\u2019HIV nella saliva. Il test \u00e8 REATTIVO o POSITIVO quando compaiono due bande nelle zone T e C. Significa che sono presenti anticorpi contro l\u2019HIV nella saliva che possono indicare lo stato di infezione da HIV. Per la diagnosi dell\u2019infezione \u00e8 comunque richiesto un ulteriore test tradizionale sul sangue con la metodiche ELISA e la conferma con il test Western Blot. Il test \u00e8 INVALIDO quando non compare nessuna banda, probabilmente per una incorretta applicazione della paletta o per un mancato funzionamento del kit. In questo caso il test su saliva va ripetuto. Il test su saliva \u00e8 sicuramente affidabile, ma ha una sensibilit\u00e0 leggermente inferiore rispetto al test tradizionale sul sangue. Inoltre non \u00e8 un test quantitativo e la sua attendibilit\u00e0 pu\u00f2 essere influenzata da condizioni particolari di secchezza del cavo orale o dall\u2019aver assunto cibi o liquidi negli ultimi 15 minuti.\nTest SARS-Cov-2.\nRecentemente, a causa della pandemia da SARS-Cov-2, sono stati sperimentati test salivari di tipo molecolare (che rilevano cio\u00e8 la presenza nel campione dell'RNA del virus) e di tipo antigenico (che rilevano nel campione le proteine virali). Il prelievo di saliva risulta essere indubbiamente pi\u00f9 semplice e meno invasivo rispetto al tampone naso-faringeo. \nNella Circolare del Ministero della salute n. 5616 del 15 febbraio 2021 \"Aggiornamento sull'uso dei test antigenici e molecolari per la rilevazione di SARS-CoV-2\", viene precisato che alcuni test antigenici di laboratorio sono validati anche sulla saliva: pertanto, la facilit\u00e0 di prelievo li rende facilmente utilizzabili anche per lo screening di ampi numeri di campioni, in contesti per i quali i tempi di ottenimento dei risultati sono compatibili con la processazione in laboratorio, come per le comunit\u00e0 scolastiche a basso rischio."}
{"id": "695138", "revid": "17654", "url": "https://it.wikipedia.org/wiki?curid=695138", "title": "Isoritmo", "text": ""}
{"id": "695139", "revid": "599013", "url": "https://it.wikipedia.org/wiki?curid=695139", "title": "Jpn", "text": ""}
{"id": "695146", "revid": "1393243", "url": "https://it.wikipedia.org/wiki?curid=695146", "title": "Tiefling", "text": "Nel gioco di ruolo fantasy \"Dungeons &amp; Dragons\" i tiefling sono una razza di \"stirpeplanari\" che discendono dall'unione di umani e creature malvagie provenienti dai Piani Esterni come diavoli e demoni; le controparti celestiali dei tiefling sono gli aasimar.\nAnche se il succedersi delle generazioni pu\u00f2 attenuare o rimuovere il loro malvagio retaggio ancestrale, la contaminazione rimane. Inoltre, qualche particolare del loro aspetto rivela la discendenza. Non sempre sono di allineamento malvagio, ma, essendone predisposti, sono molto spesso considerati tali. \nLe classi preferite dei tiefling sono il Ladro e lo Stregone.\nNel manuale del giocatore della 5\u00aa edizione di Dungeon &amp; Dragons, i Tiefling vengono direttamente legati ad Asmodeus, signore supremo dei nove inferni, di cui avrebbero acquisito parte delle caratteristiche nella loro discendenza di sangue.\nI tiefling nei Forgotten Realms.\nNell'ambientazione \"Forgotten Realms\", i tiefling sono pi\u00f9 presenti rispetto ad altre ambientazioni. Inoltre, esistono tielfing non umani: i Fey'ri, che discendono da demoni ed elfi del sole, e i Tanarukk, che discendono da demoni e orchi. I tiefling sono diffusi nel Mulhorand, nell'Unther e nel Thay.\nNel videogioco di ruolo \"Neverwinter Nights 2\", uno dei personaggi che si affiancano a quello controllato dal giocatore \u00e8 Neeshka, un tiefling di sesso femminile e di classe Ladro.\nI tiefling in Planescape.\nNell'ambientazione \"Planescape\", i tiefling sono una comune razza planare che i giocatori possono scegliere per i propri personaggi giocanti, ma vengono trattati con sospetto e vituperati da molti abitanti dei piani.\nNel videogioco compare Annah, una tiefling che si pu\u00f2 unire al Nameless One."}
{"id": "695150", "revid": "1318658", "url": "https://it.wikipedia.org/wiki?curid=695150", "title": "Ascensori idraulici del Canal du Centre", "text": "Gli ascensori idraulici del Canal du Centre sono un sistema di quattro elevatori per barche vicino alla citt\u00e0 di La Louvi\u00e8re, nella provincia dell'Hainaut, in Belgio. Lungo un tratto di 7 chilometri del Canal du Centre, che unisce i fiumi Mosa e Schelda, il livello dell'acqua cresce di 66,2 metri. Per superare questo dislivello vennero appunto costruiti i quattro sollevatori, il primo nel 1888 e gli altri tre nel 1917.\nGli ascensori idraulici sono doppi, consistono infatti di due vasche verticali mobili, ognuna delle quali e supportata al centro da una colonna di ferro. Le due colonne sono unite idraulicamente in un modo tale che, quando una vasca sale, l'altra scende, bilanciando i pesi l'una dell'altra.\nQuesti quattro monumenti industriali sono stati inclusi nell'elenco dei Patrimoni dell'umanit\u00e0 dell'UNESCO nel 1998. Degli otto ascensori idraulici costruiti fra la fine del XIX e l'inizio del XX secolo, i quattro del Canal du Centre sono gli unici tuttora funzionanti nel modo originariamente progettato.\nA partire dal 2002 l'uso degli ascensori \u00e8 stato limitato a puro scopo turistico. Il traffico commerciale oggi evita i quattro antichi ascensori per usufruire dell'enorme elevatore per barche di Str\u00e9py-Thieu, il cui dislivello di 73 metri \u00e8 stato il maggiore del mondo fino al 2016, quando venne inaugurato l'ascensore di 113 metri della diga delle Tre Gole.\nNel mese di gennaio del 2002 un malfunzionamento all'elevatore numero 1 ne caus\u00f2 l'inizio della risalita mentre un'imbarcazione stava uscendo; a causa di questo incidente l'ascensore venne chiuso. Una completa riparazione cominci\u00f2 solo nel 2005."}
{"id": "695151", "revid": "163662", "url": "https://it.wikipedia.org/wiki?curid=695151", "title": "Pasifae", "text": "Pas\u00ecfae () \u00e8 un personaggio della mitologia greca. \u00c8 la moglie del re di Creta Minosse e la madre del Minotauro.\nGenealogia.\nFiglia di Elio e della ninfa oceanina Perseide.\nDal marito Minosse ebbe otto figli: Androgeo, Arianna, Acacallide, Catreo, Deucalione, Fedra, Glauco e Senodice.\n\u00c8 anche la madre del Minotauro.\nMitologia.\nSecondo la versione pi\u00f9 comune del mito, Poseidone invi\u00f2 a Minosse un bianchissimo toro affinch\u00e9 venisse sacrificato in suo onore.\nIl re di Creta per\u00f2 non obbed\u00ec al dio, ritenendo il dono troppo bello e ne sacrific\u00f2 un altro al suo posto. La vendetta divina non tard\u00f2 ad arrivare.\nNella moglie di Minosse, Pasifae, si svilupp\u00f2 ben presto una passione cos\u00ec folle per l'animale da spingerla a desiderare ardentemente di unirsi a esso.\nDecisa a soddisfare il proprio impulso mostruoso, la regina chiese aiuto a D\u00e8dalo, rifugiatosi a Creta per sfuggire a una condanna per omicidio, che le costru\u00ec una vacca di legno cava, rivestita della pelle dell'esemplare di femmina da lui pi\u00f9 amato, nella quale entrare per consumare il rapporto. Il toro, montando la finta vacca, fecond\u00f2 Pas\u00ecfae che diede alla luce il Minotauro.\nCulto.\nA Pas\u00ecfae era dedicato un culto oracolare in Laconia. Secondo Pausania si trattava non della moglie di Minosse ma di un epiclesi della dea lunare Selene, e da identificarsi anche con Leucotea, mentre Plutarco nel suo Vite parallele sostiene si tratti di una figlia di Atlante, dalla cui unione con Zeus sarebbe nato Ammone."}
{"id": "695155", "revid": "287204", "url": "https://it.wikipedia.org/wiki?curid=695155", "title": "Capi di Stato dell'Unione Sovietica", "text": "Le funzioni di Capo di Stato dell'Unione Sovietica furono svolte fino al 1990 da organi collegiali delle assemblee rappresentative superiori dell'URSS.\nStoria.\nEssi furono il Comitato esecutivo centrale dell'URSS dal 1922 al 1938 e successivamente il Presidium del Soviet Supremo. Al Presidente di tali organi erano riservate molte delle funzioni che, in altri ordinamenti, sono di solito appannaggio di un singolo Capo di Stato.\nI Presidenti del Comitato esecutivo centrale erano uno per ogni Repubblica federata, pertanto furono inizialmente quattro, in rappresentanza di RSFS Russa, RSS Ucraina, RSS Bielorussa e RSFS Transcaucasica, ed arrivarono a sette con l'ingresso nell'URSS di RSS Turkmena, RSS Uzbeka e RSS Tagica.\nIl ruolo di Presidente del Presidium del Soviet Supremo fu abolito nel 1989 e in seguito l'assemblea fu presieduta dal Presidente del Soviet Supremo. Nel 1990 fu introdotta nell'ordinamento sovietico la figura di Presidente dell'Unione Sovietica."}
{"id": "695160", "revid": "124502016", "url": "https://it.wikipedia.org/wiki?curid=695160", "title": "Reattivo di Lugol", "text": "Il reattivo di Lugol \u00e8 una sostanza utilizzata in laboratorio di analisi chimica e biologica come colorante per marcare alcune strutture cellulari durante l'osservazione microscopica o per il riconoscimento della presenza di amido. Esso prende il nome dal suo inventore, il medico francese Jean Guillaume Auguste Lugol (1786-1851) che ne sugger\u00ec l'utilizzo nel trattamento della tubercolosi.\nComposizione.\nIl reattivo \u00e8 una soluzione acquosa iodo-iodurata di colore marrone chiaro, inodore. In soluzione KI (ioduro di potassio) si dissocia e l'anione I- tende a reagire con lo iodio elementare, generando lo ione triioduro, secondo la reazione:\nI2 + KI \u2192 I3\u2013 + K+\nLa soluzione di Lugol non deve essere confusa con la tintura di iodio, che consiste di iodio e ioduro di potassio dissolti in alcool etilico.\nPreparazione della soluzione.\nEssa si prepara facendo sciogliere 20 grammi di KI in 100 mL di acqua distillata e aggiungendo 10 grammi di Iodio cristallino; la soluzione madre cos\u00ec ottenuta viene quindi diluita in ragione di 1:4 in acqua distillata per ottenere la soluzione di lavoro. Comunque, servendo spesso come colorante istologico o reattivo per analisi qualitative, nella pratica di laboratorio esiste una certa variabilit\u00e0 nella quantit\u00e0 delle sostanze componenti.\nReattivit\u00e0 con l'amido.\nL'amido \u00e8 formato di due specie molecolari, l'amilosio e l'amilopectina. Lo ione triioduro I3\u2013 tende a complessarsi con l'amilosio, legandosi alla parte interna della catena elicoidale dello stesso. Il complesso risultante assorbe la luce, producendo una decisa colorazione verso il blu scuro.\nRischi per la salute umana, animale e ambientale.\nI vapori di iodio che si sviluppano da soluzioni concentrate sono velenosi e non devono essere inalati: per la preparazione del reattivo occorre perci\u00f2 lavorare sotto cappa aspirante.\nDal punto di vista del rischio per la salute le frasi R sono:&lt;br&gt;"}
{"id": "695163", "revid": "13", "url": "https://it.wikipedia.org/wiki?curid=695163", "title": "Reattivo di lugol", "text": ""}
{"id": "695172", "revid": "1048993", "url": "https://it.wikipedia.org/wiki?curid=695172", "title": "Natalia Mill\u00e1n", "text": "Biografia.\nDurante l'adolescenza, oltre al teatro, cominci\u00f2 ad interessarsi al musical. Cominci\u00f2 a studiare all'et\u00e0 di 16 anni nel \"Taller de Artes Imaginarias\" (Escuela TAI) prendendo lezioni di canto, jazz, recitazione e danza classica. In seguito, dopo essersi affermata nel mondo della recitazione, ha lavorato per un certo periodo come cantante professionista.\nA 18 anni \u00e8 entrata a far parte della \"Escuela de Ballet Nacional Espa\u00f1ol\", dove ha continuato a perfezionare anche negli anni successivi la sua formazione classica e contemporanea con maestri come Carmen Roche.\nHa lavorato soprattutto per il teatro, in musical come \"Jesus Christ Superstar\" e \"My Fair Lady\".\nNel 1996 entra nel cast di \"El S\u00faper - Historias de todos los d\u00edas\". Dopo il grande successo ottenuto grazie a \"El S\u00faper\", Natalia \u00e8 stata scritturata nella serie tv di Antena 3 \"Paso adelante\", nella quale interpretava l'insegnante di danza classica Adela Ramos. \u00c8 stato proprio grazie a questa serie che si \u00e8 fatta conoscere anche in Italia. \nNel 2003 ha recitato nel film \"Nubes de Verano\" uscito nelle sale spagnole nell'aprile 2004. Ritorna poi al teatro, interpretando Sally Bowles nel musical \"Cabaret\", ottenendo un notevole successo. Nel frattempo gira \"Spettro\", un film per la televisione spagnola della serie \"Film per non dormire\".\nNatalia \u00e8 nel cast del film corale \"Sangre de mayo\", film del 2008, che racconta l'indipendenza degli spagnoli nel 1808 dai francesi di Napoleone."}
{"id": "695173", "revid": "118031", "url": "https://it.wikipedia.org/wiki?curid=695173", "title": "Ladra di Vento", "text": ""}
{"id": "695175", "revid": "709565", "url": "https://it.wikipedia.org/wiki?curid=695175", "title": "Carmelita Ghette", "text": ""}
{"id": "695179", "revid": "670021", "url": "https://it.wikipedia.org/wiki?curid=695179", "title": "Branca comitale dei Savoia", "text": "La branca comitale dei Savoia o ramo comitale dei Savoia era la denominazione per Casa Savoia durante quasi tutto il periodo comitale/marchionale. Inizia con Umberto Biancamano (1003-1047 o 1048) e termina con Filippo I di Savoia (1268-1285). Il suo successore, Amedeo V di Savoia (1285-1323) detto il Conte Grande, figlio secondogenito di Tommaso II, inizi\u00f2 la cosiddetta branca ducale dei Savoia, il ramo durante il quale nacque il Ducato di Savoia, per il conferimento del titolo di Duca al Conte Amedeo VIII di Savoia come primo Duca di Savoia da parte dell'Imperatore Sigismondo nel 1416."}
{"id": "695180", "revid": "122713957", "url": "https://it.wikipedia.org/wiki?curid=695180", "title": "Filippo Benizi", "text": "Biografia.\nDi nobile famiglia fiorentina, nacque nel quartiere d'Oltrarno, figlio di Giacomo Benizi e di Albaverde Frescobaldi. Studi\u00f2 filosofia e medicina presso le Universit\u00e0 di Parigi e di Padova, dove si laure\u00f2 nel 1253. Entr\u00f2 nel 1254 come fratello laico nell'Ordine dei Servi di Maria presso il convento di Monte Senario e prese poi i voti. Venne ordinato sacerdote a Siena nel 1258 e assunse diversi incarichi di responsabilit\u00e0 nell'Ordine e la direzione di vari conventi. Il 5 giugno 1267 venne eletto Priore generale dell'ordine Servita, di cui riform\u00f2 gli statuti rendendolo definitivamente un ordine mendicante: collabor\u00f2 con santa Giuliana Falconieri alla fondazione del \"terz'ordine femminile delle oblate servite\" (Mantellate), da cui ebbe poi origine il ramo femminile dell'ordine. Per sua opera, l'ordine ebbe rapida diffusione, soprattutto in Italia e Francia.\nNel 1269, durante il lungo conclave tenuto a Viterbo per eleggere il successore di papa Clemente IV, il suo nome circol\u00f2 tra quelli dei papabili: giudicandosi indegno di tale onore, Filippo Benizi si sottrasse all'elezione rifugiandosi in una grotta che porta il suo nome a Bagni San Filippo sul Monte Amiata.\nNel 1274 intervenne al II Concilio di Lione che, in esecuzione di uno dei decreti del Concilio Lateranense IV che proibiva la fondazione di nuovi ordini, soppresse tutti gli ordini mendicanti non ancora approvati dalla Santa Sede: grazie alla sua insistenza, l'Ordine venne ristabilito da papa Giovanni XXI.\nFu incaricato da papa Martino IV di predicare in varie citt\u00e0 d'Italia la pace tra le fazioni guelfa e ghibellina, i cui scontri stavano insanguinando varie citt\u00e0: durante una delle sue missioni, ebbe modo a Forl\u00ec di convertire Pellegrino Laziosi, tra i capi di una delle fazioni in lotta, che in seguito all'incontro decise di entrare tra i serviti, divenendone poi il santo pi\u00f9 venerato.\nSecondo la sua \"Legenda Vulgata\" mor\u00ec il 23 agosto 1285 nel convento dei Servi di Maria di San Marco in Todi. Le sue spoglie, riesumate verso il 10 giugno 1317, vennero poi trasferite nella chiesa di San Filippo di Todi, dove si trovano le sue reliquie.\nSecondo la \"Catholic Encyclopedia\", nel 1319 a Vicenza nel chiostro di Santa Maria dei Servi avvennero dei miracoli legati al santo.\nCulto.\nIl culto di San Filippo Benizi inizi\u00f2 presso il suo ordine subito dopo la sua morte: il culto del beato venne approvato da papa Leone X nel 1516; papa Clemente X procedette alla sua canonizzazione il 12 aprile 1671. Fu il primo servita ad essere innalzato all'onore degli altari.\nLa sua memoria liturgica ricorre il 23 agosto (presso i Servi di Maria il 23 agosto). In questo giorno, principalmente nella Basilica della Santissima Annunziata di Firenze e nella Chiesa di San Filippo di Todi, come in tutte le comunit\u00e0 dell'Ordine dei Servi di Maria, si svolge la tradizionale benedizione dell'acqua e del pane che viene distribuito ai fedeli.\nIconografia.\nNell'iconografia, il santo viene rappresentato con l'abito servita e la tiara ai suoi piedi (simbolo della rinuncia al papato); altri attributi sono il giglio e il crocifisso; Andrea del Sarto e Cosimo Rosselli rappresentarono gli episodi della vita di Benizi in un ciclo di affreschi in uno dei chiostri della Basilica della Santissima Annunziata di Firenze (chiostrino dei Voti).\nUn affresco settecentesco di Gennaro Landi, \"Gloria di San Filippo Benizi\", recentemente restaurato, adorna la parte centrale del soffitto dell'Oratorio della Confraternita di San Girolamo e San Francesco Poverino di Firenze. La figura del santo \u00e8 giovanile.\nUna delle quattro statue sulla facciata di Sant'Andrea della Valle a Roma rappresenta il santo."}
{"id": "695181", "revid": "436907", "url": "https://it.wikipedia.org/wiki?curid=695181", "title": "Gocce di memoria", "text": "Gocce di memoria \u00e8 un singolo della cantautrice italiana Giorgia, pubblicato il 20 marzo 2003 come estratto dalla colonna sonora del film \"La finestra di fronte\".\nDescrizione.\n\"Gocce di memoria\" \u00e8 un brano d'impronta autobiografica che afferma l'importanza dei ricordi, gli unici in grado di farci ricongiungere con le persone che sono entrate nella nostra vita e che hanno lasciato un segno. Si riferisce al suo intenso amore nei confronti di Alex Baroni, suo compagno fino alla morte di quest'ultimo avvenuta nel 2002 per un incidente stradale in motocicletta. Ci\u00f2 di cui parla il brano non \u00e8 di un amore finito, come il testo e la melodia potrebbero far credere.\nIl brano \u00e8 stato composto dalla stessa Giorgia insieme ad Andrea Guerra, compositore della colonna sonora di \"La finestra di fronte\" ed \u00e8 stato successivamente incluso anche nel sesto album in studio della cantante: \"Ladra di vento\".\nVideo musicale.\nIl video \u00e8 stato girato sul ponte Sisto, a Roma, lo stesso che si vede all'inizio del film \"La finestra di fronte\". Il video \u00e8 diretto dall'aiuto regista del film Gianluca Mazzella, e vi compare lo stesso cast: tra gli altri, la protagonista Giovanna Mezzogiorno.\nRiconoscimenti.\nCon questo brano Giorgia ha vinto nel 2003 il Nastro d'argento alla migliore canzone originale, tre Italian Music Awards nelle categorie Miglior singolo, Miglior composizione e Miglior arrangiamento e il premio Gransito Movie Awards come Miglior canzone. Per il compositore Andrea Guerra sono stati assegnati il Ciak d'oro come Miglior colonna sonora, il Globo d'oro e il David di Donatello.\nNel 2020 \u00e8 stato incluso tra i 45 brani pi\u00f9 belli della musica italiana all'interno dell'evento radiofonico \"I Love My Radio\".\nSuccesso commerciale.\nDal 20 marzo 2003 al 25 settembre dello stesso anno, \"Gocce di memoria\" \u00e8 rimasto nella Top 20 dei singoli pi\u00f9 venduti della classifica italiana per un totale di ventotto settimane. Per sette settimane \u00e8 rimasta alla prima posizione, per sei settimane alla seconda e per tre settimane alla terza, mantenendo la Top 3 italiana per sedici settimane consecutive. \u00c8 pertanto risultato il singolo pi\u00f9 venduto dell'anno.\nIl singolo ha inoltre raggiunto il podio dei brani pi\u00f9 trasmessi in radio."}
{"id": "695183", "revid": "6340", "url": "https://it.wikipedia.org/wiki?curid=695183", "title": "Onedi", "text": ""}
{"id": "695184", "revid": "1610933", "url": "https://it.wikipedia.org/wiki?curid=695184", "title": "Balenottera di Bryde", "text": ""}
{"id": "695185", "revid": "767487", "url": "https://it.wikipedia.org/wiki?curid=695185", "title": "Fibra elastica", "text": "Le fibre elastiche o fibre gialle sono una componente dei tessuti connettivi in alcune strutture del corpo. Esse sono fondamentali, ad esempio, nella funzionalit\u00e0 delle arterie, in particolare per l'aorta. Le fibre elastiche si trovano nella matrice extracellulare insieme alle fibre collagene e sono formate da proteine quali l'elastina e la fibrillina.\nIl tessuto elastico rientra nella categoria dei connettivi propriamente detti.\nSono fibre molto stabili, resistenti a molti agenti chimici, agli acidi forti del succo gastrico, a basi diluite, vengono per\u00f2 digerite specificamente dall'enzima elastasi, contenuto nel pancreas. Si colorano attraverso l'orceina che fa assumere loro una caratteristica colorazione marrone, oppure attraverso il metodo fucsina-resorcina di Weigert.\nStruttura.\nLe fibre elastiche sono meno numerose delle fibre collagene in tutti i tipi di connettivo, fatta eccezione per il tessuto connettivo denso elastico. Esse hanno uno spessore variabile da 0,2 a 1 \u00b5m, con sottili microfibrille dello spessore di soli 11 nm, che non presentano birifrangenza. Strutturalmente sono formate da una matrice amorfa centrale, costituita da elastina, attorniata da esili microfibrille di fibrillina, organizzate in una disposizione altamente ordinata. Quando le fibre elastiche sono molto spesse e concentrate, per esempio nel legamento nucale dei ruminanti, appaiono giallastre, per cui sono dette fibre gialle. \nFunzione.\nCome si evince dal nome, la caratteristica principale di queste fibre \u00e8 l'elevata elasticit\u00e0, sono infatti in grado di sopportare torsioni e tensioni anche notevoli, deformandosi per poi ritornare allo stato di distensione originario (aumentando fino al 50% la loro lunghezza), sono per\u00f2 poco resistenti alla trazione, per questo in molti tessuti sono presenti sia fibre collagene che fibre elastiche. La loro deformazione \u00e8 passiva, tali fibre, infatti, modificano la loro estensione solo per mezzo di fattori esterni di pressione o in seguito alla contrazione di fibre muscolari. Le fibre elastiche possono anche fondersi tra loro dando origine alle \"lamine\" o \"membrane elastiche\" ove sia richiesta una maggiore deformabilit\u00e0, come nei vasi sanguigni. In particolare, le fibre elastiche costituiscono le membrane elastiche fenestrate esterna ed interna di tutte le arterie e la tonaca media delle vene."}
{"id": "695186", "revid": "198326", "url": "https://it.wikipedia.org/wiki?curid=695186", "title": "Fulmicotone", "text": ""}
{"id": "695189", "revid": "1610933", "url": "https://it.wikipedia.org/wiki?curid=695189", "title": "Balenottera boreale", "text": ""}
{"id": "695195", "revid": "1610933", "url": "https://it.wikipedia.org/wiki?curid=695195", "title": "Civetta lontra", "text": ""}
{"id": "695198", "revid": "1610933", "url": "https://it.wikipedia.org/wiki?curid=695198", "title": "Mampalon", "text": ""}
{"id": "695199", "revid": "86599", "url": "https://it.wikipedia.org/wiki?curid=695199", "title": "Cratere W. Bond", "text": "W. Bond \u00e8 un cratere lunare situato nella regione settentrionale del satellite, a est del cratere Birmingham. Il cratere \u00e8 dedicato a William Cranch Bond.\nCrateri correlati.\nAlcuni crateri minori situati in prossimit\u00e0 di W. Bond sono convenzionalmente identificati, sulle mappe lunari, attraverso una lettera associata al nome."}
{"id": "695200", "revid": "599013", "url": "https://it.wikipedia.org/wiki?curid=695200", "title": "Gigi Cameroni", "text": "Il suo debutto da sportivo risale al 1947 in una squadra formata da giocatori liceali di Milano, il Leo Baseball. La stagione successiva Cameroni approda al Milano, nel quale milita ininterrottamente fino al 1955 giocando in diversi ruoli (come catcher ha una media vita di 983, con 340 presenze, 115 basi rubate). Dopo quell'anno passa a gestire la squadra di softball della societ\u00e0. Nel 1958, poi, diventa allenatore-giocatore sempre a Milano, e fino al 1971, conquistando otto scudetti e tre Coppe dei Campioni consecutive. In seguito, ha allenato a Bollate, poi la Juventus, il Lodi. Dagli anni '90 si dedica a trasmettere la sua passione per il baseball ai giovani atleti del Milano Baseball, torna ad allenare come manager e pitching coach Senago, Sanremo, con cui conquista una promozione in serie A2, Genova Baseball.\nHa ricevuto molti premi: giocatore pi\u00f9 utile agli Europei 1956, miglior ricevitore agli Europei '58 e '62. Ha vinto anche sette Oscar del baseball. Profondo esperto della tecnica di gioco, \u00e8 stato il primo vero allenatore italiano e lo ha confermato anche nel prosieguo della carriera andando ad allenare anche in Serie B oltre a prendersi cura di ragazzi ed allievi e contribuendo a valorizzare molti futuri campioni.\nNel 1967 ha pubblicato il libro \"Gigi Cameroni vi insegna il baseball\". Cameroni \u00e8 stato l'uomo pi\u00f9 rappresentativo e spettacolare che il baseball italiano degli anni '60 abbia prodotto. La sua Europhon campione d'Europa, ma lui soprattutto vero leader e guascone, personaggio e protagonista.\nA livello di Nazionale, come giocatore ha ottenuto 41 presenze e come allenatore sette stagioni nello staff tecnico.\nNel luglio del 2004 venne nominato Cavaliere della Repubblica. Nel 2005 Entra nella Hall of fame della Federazione italiana Baseball come allenatore. Il titolo di miglior manager assegnato annualmente dalla Fibs ha il suo nome."}
{"id": "695202", "revid": "80794", "url": "https://it.wikipedia.org/wiki?curid=695202", "title": "Guinness world record", "text": ""}
{"id": "695205", "revid": "767487", "url": "https://it.wikipedia.org/wiki?curid=695205", "title": "Veronica Guerin - Il prezzo del coraggio", "text": "\"Veronica Guerin - Il prezzo del coraggio (Veronica Guerin)\" \u00e8 un film del 2003 diretto da Joel Schumacher.\nIl film racconta la vera storia della giornalista irlandese Veronica Guerin.\nTrama.\nVeronica Guerin \u00e8 una determinata giornalista del \"Sunday Independent\", madre e moglie felice e sfegatata tifosa del Manchester United. Quando si rende conto di quanto il traffico di droga a Dublino sia diffuso decide di denunciare la cosa attraverso i suoi articoli, sbattendo in prima pagina i responsabili. La giornalista inizia ad intervistare i giovanissimi tossicodipendenti, e le sue indagini la portano ad addentrarsi sempre di pi\u00f9 nel mondo della criminalit\u00e0 organizzata.\nQuesta situazione espone Veronica e la sua famiglia a minacce e rappresaglie, ma ci\u00f2 nonostante la Guerin arriva sino al signore della droga irlandese John Gilligan, con cui ha un violentissimo confronto. Alla fine nel 1996 Veronica Guerin viene uccisa con sei colpi esplosi da un uomo su una motocicletta, mentre \u00e8 ferma ad un semaforo. Tuttavia la sua morte non \u00e8 vana, poich\u00e9 fa s\u00ec che venga istituito il Criminal Assets Bureau, una divisione per la lotta al crimine organizzato che si occuper\u00e0 dell'arresto di Gilligan e molti dei suoi uomini.\nProduzione.\nIl film \u00e8 stato girato in varie location fra Dublino e Naas nella Contea di Kildare. Colin Farrell fa un cameo nel ruolo di un giovane tatuato con cui Veronica Guerin si ferma brevemente a discutere di una partita di calcio. Farrell era stato il protagonista del film precedente del regista Schumacher \"In linea con l'assassino\".\nColonna sonora.\nLa colonna sonora del film include brani come \"Funeral Song\" e \"One More Day\" di Sin\u00e9ad O'Connor, \"Aftermath\" di Tricky ed \"Everlasting Love\" degli U2.\nAccoglienza.\nIncassi.\nNella sua prima settimana di proiezioni il film ha incassato un totale di 611.276 dollari in 472 sale, risultando il diciassettesimo pi\u00f9 visto del weekend. In totale il film ha incassato circa 1.571.504 dollari nei soli Stati Uniti ed un totale di 7.868.156 in tutto il mondo a fronte dei diciassette milioni costati.\nCritica.\nIn linea di massima il film \u00e8 stato piuttosto non apprezzato dalla critica specializzata. A. O. Scott del \"The New York Times\" ha definito il film \"\"a flat-footed, overwrought crusader-against-evil melodrama, in which Ms. Blanchett's formidable gifts as an actress are reduced to a haircut and an accent\" (in italiano: \"un piattissimo, pesante melodramma crociata-contro-il-male, in cui le formidabili doti di attrice della signora Blanchett sono ridotte ad un accento e ad un taglio di capelli\").\nRoger Ebert del \"Chicago Sun-Times\" ha scritto: \"Cate Blanchett plays Guerin in a way that fascinated me for reasons the movie probably did not intend. I have a sneaky suspicion that director Joel Schumacher and his writers... think of this as a story of courage and determination, but what I came away with was a story of bone-headed egocentrism.\" (in italiano: \"Cate Blanchett interpreta Guerin in un modo che mi ha affascinato per ragioni che probabilmente il film non contemplava. Ho il subdolo sospetto che il regista Joel Schumake ed i suoi sceneggiatori... pensassero a questo come ad una storia di coraggio e determinazione, ma quello che racconta il film \u00e8 una storia di stupido egocentrismo\").\nMick LaSalle del \"San Francisco Chronicle\" ha osservato: \"The film's success hinges on its avoidance of cliche - including... the lovable anti-heroine - and what emerges is an arresting portrait of a fascinating and somewhat mysterious personality.\" (in italiano: \"Il successo del film verte sul suo evitare clich\u00e9 - compresa... l'amabile anti-eroina - e ci\u00f2 che emerge \u00e8 un notevole ritratto di una personalit\u00e0 affascinante e un po' misteriosa.\"\")\nPeter Travers di \"Rolling Stone\" ha dato al film un giudizio di due stelle su quattro valutando come unico punto positivo del film l'interpretazione di Cate Blanchett. Anche Derek Elley di \"Variety\" salva soltanto l'interpretazione della Blanchett, reputandola per\u00f2 al di sotto delle sue potenzialit\u00e0."}
{"id": "695241", "revid": "767487", "url": "https://it.wikipedia.org/wiki?curid=695241", "title": "Al B. Sure!", "text": "Biografia.\nCresciuto a Mount Vernon, ha goduto di un breve periodo di fama, sul finire degli anni ottanta, come uno dei massimi esponenti di quello che viene definito new jack swing, uno stile musicale basato sulla commistione di R&amp;B, soul e hip hop. Il nome d'arte da lui scelto \u00e8 uno slang della frase \"I'll be sure\".\nIl suo album di debutto \"In Effect Mode\" (1988), che includeva la hit \"Nite and Day\", ha venduto pi\u00f9 di 2 milioni di copie, mantenendo il primo posto nella classifica r&amp;b della rivista musicale Billboard per sette settimane consecutive. Nel 1987, Quincy Jones scelse Al come il primo vincitore del suo concorso per nuovi talenti \"Sony Innovators\". In seguito, Al continu\u00f2 la collaborazione a diversi progetti con Jones; quello degno di maggior nota \u00e8 sicuramente il singolo (disco di platino in USA) \"The Secret Garden (Sweet Seduction Suite)\" tratto dal celebre lavoro di Quincy Jones \"Back on the Block\". Ad affiancare Al B. Sure! nel brano c'erano Barry White, El DeBarge e James Ingram.\nAl B. Sure! ha ricevuto numerose nomination ai Grammy e agli American Music Awards, vincendo quest'ultimo premio come migliore artista r&amp;b esordiente; ottenne anche diverse nomination ai Soul Train Awards, vincendo il riconoscimento come miglior artista esordiente, parecchi New York Music Awards e pi\u00f9 di 30 premi dell'ASCAP (una specie di SIAE americana) come autore e compositore di canzoni. Inoltre ha aperto una sua linea telefonica \"900\", destinata ai suoi fans, la quale gli ha generato introiti terzi per entit\u00e0 dietro solo alla boy band New Kids on the Block e ai Run DMC.\nCome autore e produttore, Al ha generato parte della musica pi\u00f9 ispirata ed innovativa di oggi, incluso il lancio discografico del gruppo dei Jodeci e del giovanissimo talento r&amp;b Tevin Campbell (gi\u00e0 prot\u00eag\u00e8 di Quincy Jones). L'imposizione a livello mondiale, da parte di Al, dell'album multiplatino dei Jodeci ha lanciato Al B. Sure! come uno dei maggiori produttori/compositori nella storia del business musicale. A lui \u00e8 da accreditare inoltre il lancio sulla scena musicale di molti artisti r&amp;b come Faith Evans, Dave Hollister, Case ed Usher.\nVita privata.\nAl B. Sure! ha due figli, Albert IV e Quincy, nati dalla relazione con Kimberly Porter ed un figlio, Devin, da una donna, che si ritiene essere di Atlanta e chiamarsi Tanya."}
{"id": "695242", "revid": "287204", "url": "https://it.wikipedia.org/wiki?curid=695242", "title": "Cratere Walker", "text": "Walker \u00e8 un cratere lunare situato sul lato nascosto della Luna, a met\u00e0 strada tra il cratere Plummer e il cratere Rumford.\nCrateri correlati.\nAlcuni crateri minori situati in prossimit\u00e0 di Walker sono convenzionalmente identificati, sulle mappe lunari, attraverso una lettera associata al nome."}
{"id": "695243", "revid": "1543377", "url": "https://it.wikipedia.org/wiki?curid=695243", "title": "Gondwana", "text": "Il Gondwana (: ) \u00e8 un supercontinente che si ritiene sia esistito per circa 370 milioni di anni, approssimativamente da 660 a 290 milioni di anni fa (Ma).\nStoria.\nLa storia del Gondwana si pu\u00f2 racchiudere in tre periodi, corrispondenti a tre diversi assetti del supercontinente:\nIl Gondwana, nella sua esistenza, comprese gli attuali continenti dell'emisfero australe: Sudamerica, Africa, India, Medio Oriente, Antartide e Oceania. Successivamente alla frammentazione di Pangea si \u00e8 soliti definire il blocco meridionale Gondwana.\nLa prova della continuit\u00e0 fisica di questi continenti si trova nelle analogie sulle successioni stratigrafiche dei continenti meridionali, oltre che da testimonianze paleontologiche quali la comparsa nel Triassico del rettile erbivoro Lystrosaurus, presente in tutti questi continenti, Antartide compresa.\nFormazione.\nLa Gondwana si gener\u00f2 con diverse orogenesi, conosciute collettivamente come orogenesi pan-africana. Esse hanno portato alla fusione durante l'Ediacarano della maggior parte dei frammenti continentali di un supercontinente molto pi\u00f9 vecchio, la Rodinia. Una di quelle cinture orogenetiche, la Cintura del Mozambico, formatasi 800-650 Ma, fu originariamente interpretata come la sutura tra il Gondwana orientale (che includeva l'India, Madagascar, Antartide e Australia) e quello occidentale (Africa e Sud America). Negli anni '90 sono state riconosciute tre orogenesi: l'orogenesi est africana (650-800 Ma), l'orogenesi Kuunga (550 Ma) e l'orogenesi brasiliana (660-530 Ma), che hanno portato alla formazione del supercontinente.\nLe fasi finali della formazione del Gondwana si sono sovrapposte all'apertura dell'oceano Giapeto tra Laurentia e il Gondwana occidentale. Durante questo intervallo si \u00e8 verificata l'esplosione cambriana. Laurentia rimase attraccata per un breve periodo alle coste occidentali di un Gondwana unito, nel periodo a cavallo tra Precambriano e Cambriano, formando la Pannotia, un supercontinente di breve durata e ancora in discussione.\nIl continente Azania \u2013 comprendente gran parte del Madagascar centrale, il Corno d'Africa e parte dello Yemen e dell'Arabia \u2013 era un'isola nell'oceano del Mozambico fra l'Africa centrale (Congo\u2013Tanzania\u2013Blocco Bangweulu) e l'India Neoproterozoica.\nMentre la formazione del Gondwana proseguiva una complessa serie di eventi orogenici riuniva le parti orientali del supercontinente (Africa orientale, Scudo arabo-nubiano, Seychelles, Madagascar, India, Sri Lanka, Antartide orientale e Australia) tra 750 e 530 Ma. In primo luogo lo Scudo arabo-nubiano si \u00e8 scontrato con l'Africa orientale (nella regione del Kenya-Tanzania) nell'orogenesi est africana (circa 750 - 620 Ma); poi l'Australia e l'Antartide orientale si sono fuse con la parte rimanente del supercontinente nell'orogenesi Kuunga (ca. 570 - 530 Ma).\nAltri nomi.\nSono stati proposti diversi nomi per questa terra, quali:\nIl termine Gondwana \u00e8 stato proposto dallo scienziato austriaco Eduard Suess e da HB Medlicott nel 1872, perch\u00e9 le prime ipotesi di un paleo continente che includesse India, Antartide e Australia vennero poste una volta individuate delle rocce sedimentarie del Permiano-Triassico nel territorio del Gondwana, cio\u00e8 la \"foresta dei Gond\", popolo oggi sopravvissuto nello stato indiano di Chhattisgarh.\nLemuria.\nPrima della teoria della deriva dei continenti gli scienziati postulavano frequentemente teorie su continenti sommersi per spiegare l'esistenza di animali terrestri appartenenti a una medesima specie ma separati da barriere geografiche insormontabili. La teorizzazione scientifica del Gondwana, in questo caso, naturalmente parve confermare tali ipotesi, nonostante le incongruenze tra i due paradigmi, che si escludono l'un l'altro.\nSebbene i lemuri viventi oggi si trovino solo in Madagascar e nelle isole vicine, la scoperta di famiglie di lemuri estinte dal Pakistan alla Malaysia ha ispirato il nome \"Lemuria\", coniato nel 1864 dal geologo Philip Sclater nell'articolo \"The Mammals of Madagascar\" uscito sul \"The Quarterly Journal of Science\". Confuso dalla presenza dei lemuri sia in Madagascar che in India e dalla loro assenza in Africa e nel Medio Oriente, Sclater propose che il Madagascar e l'India fossero state un tempo parte di un continente pi\u00f9 grande, chiamato Lemuria proprio dal nome dei lemuri.\nPoich\u00e9 la teoria di Lemuria guadagn\u00f2 una certa importanza cominci\u00f2 ad apparire nelle opere di altri scienziati quali Ernst Haeckel, un tassonomista tedesco che propose Lemuria come la spiegazione all'\"anello mancante\". I fossili di questo non si sarebbero potuti trovare perch\u00e9 sepolti in fondo al mare.\nLa teoria di Lemuria, e altre di analoga estrazione, scomparvero ben presto con il progredire della solidit\u00e0 delle ricerche scientifiche."}
{"id": "695248", "revid": "123754303", "url": "https://it.wikipedia.org/wiki?curid=695248", "title": "Cristallino", "text": "Il cristallino (pronuncia moderna: ; pronuncia aulica: ) o lente \u00e8 un organo trasparente, situato all'interno del bulbo oculare. \u00c8 una lente naturale dell'occhio che, insieme alla cornea, consente di mettere a fuoco i raggi luminosi sulla retina. Ha il compito specifico di variare il potere di rifrazione del sistema ottico, cambiando la propria forma, per adattarlo alla distanza dell'oggetto da mettere a fuoco, tramite il processo dell'accomodazione.\nAnatomia.\nIl cristallino \u00e8 una lente di forma biconvessa con un diametro medio di 10 mm e uno spessore assiale di 3\u20134\u00a0mm. Topograficamente vengono indicate una \"lente\" o \"faccia anteriore\", una \"lente\" o \"faccia posteriore\", pi\u00f9 convessa rispetto alla precedente, ed un \"equatore\". L'equatore \u00e8 la circonferenza maggiore del cristallino, l'angolo di contatto fra le due facce; i punti centrali delle due facce sono denominati rispettivamente \"polo anteriore\" e \"polo posteriore\", e sono uniti da una linea ideale denominata \"asse\".\nIl cristallino \u00e8 posto nella zona anteriore del bulbo oculare, a circa 3,5\u00a0mm dal vertice della cornea e a 16\u00a0mm dalla fovea. La faccia anteriore confina con l'iride, limitando cos\u00ec con la zona polare, tramite la pupilla, la camera anteriore, e tramite il progressivo distanziamento dall'iride verso la zona equatoriale, la camera posteriore; la faccia posteriore \u00e8 accolta nella fossa ialoidea, a contatto con la membrana ialoide dell'umor vitreo, mentre sull'equatore si inseriscono le fibre della apparato zonulare di Zinn.\nStruttura costituita principalmente da tre elementi: \"capsula\", \"epitelio sottocapsulare\" e \"parenchima\".\nCapsula.\nLa \"capsula\" (chiamata anche \"cristalloide\" o \"sacco capsulare\" ) \u00e8 la membrana continua che avvolge il cristallino. A scopo topografico si considerano una capsula anteriore, una capsula posteriore e la membrana pericapsulare. Lo spessore delle due porzioni \u00e8 dissimile, maggiore anteriormente (20 \u03bcm circa), pi\u00f9 sottile posteriormente (5 \u03bcm circa); varia inoltre la grandezza sulla stessa porzione, pi\u00f9 sottile nelle zone polari e progressivamente pi\u00f9 spesso verso l'equatore, fino a condensarsi nella membrana pericapsulare, dalla quale si distacca una sottile lamella, la \"lamella zonulare\", sulla quale si inseriscono le fibre dell'apparato zonulare di Zinn, le quali rendono questa lamella leggermente irregolare.\nEpitelio.\nL\"'epitelio sottocapsulare\" \u00e8 una membrana composta da un singolo strato di cellule cuboidi. Ha funzione di regolazione omeostatica e rigenerativa fibrillare.\nParenchima.\nCostituito da fibre lenticolari immerse in una sostanza cementante, si distingue per una porzione interna e centrale (nucleo) e una porzione superficiale (strato corticale).\nFisiologia.\nNell'uomo il potere di rifrazione del cristallino nel suo ambiente naturale \u00e8 approssimativamente di 20 diottrie.\nIl cristallino \u00e8 flessibile, la sua curvatura \u00e8 controllata dai muscoli ciliari ed \u00e8 mantenuto in sospensione grazie all'apparato zonulare. Cambiando il suo grado di curvatura, oggetti a diversa distanza vengono messi a fuoco (questo processo \u00e8 detto accomodazione). Con l'avanzare degli anni perde la sua capacit\u00e0 di accomodazione: dopo i 40 anni insorge la presbiopia, a causa della quale non si riesce a vedere bene da vicino se non si ricorre a una correzione adeguata. Inoltre, in et\u00e0 avanzata tende ad opacizzarsi (perde la sua trasparenza) e insorge la cataratta.\nIl cristallino \u00e8 costituito da particolari proteine trasparenti chiamate alpha-cristalline e beta-cristalline. Nell'adulto ha uno spessore di circa 5\u00a0mm e un diametro di 9\u00a0mm; tuttavia, questi parametri possono variare.\nLe proteine sono sistemate in circa 20.000 livelli concentrici, con un indice di rifrazione (per le onde visibili) che pu\u00f2 variare da 1,406 nei livelli centrali fino a 1,386 nella corteccia della lente pi\u00f9 densa. Questo gradiente ottico aumenta la potenza ottica della lente. La lente \u00e8 inclusa nella borsa capsulare, mantenuta dalle zonule di Zinn.\nDurante lo sviluppo fetale, lo sviluppo della lente \u00e8 aiutato dall'arteria ialoide; negli adulti, la lente dipende completamente dall'umore acqueo e dall'umore vitreo per il nutrimento."}
{"id": "695261", "revid": "124336413", "url": "https://it.wikipedia.org/wiki?curid=695261", "title": "Cranio", "text": "Il cranio \u00e8 la struttura scheletrica, cartilaginea e/o ossea, presente nella testa dei Vertebrati.\nAssieme alla colonna vertebrale e alle coste forma lo scheletro assile, che viene distinto da quello appendicolare (ossa degli arti, cintura scapolare e cintura pelvica).\nAnatomia del cranio umano.\nIl cranio \u00e8 un complesso osso presente nella testa dell'essere umano. Ha la funzione di proteggere il cervello, il cervelletto ed il tronco encefalico, che sono contenuti al suo interno, ma alloggia anche molti organi sensoriali, quali occhi e orecchie, il primo tratto del sistema digerente e di quello respiratorio. Se non si considera la mandibola \u00e8 generalmente diviso nel neurocranio, che si trova nella volta cranica, dove sono contenute le strutture nervose della testa, e nello splancnocranio, che si trova al di sotto della fronte, dove si trovano molti altri organi, tra cui quelli sensoriali.\n\u00c8 senza dubbio la struttura ossea pi\u00f9 complessa del corpo umano, essendo formato da 22 ossa sia pari che impari, spesso con forma altamente irregolare e connesse fra loro con una certa variabilit\u00e0. La maggior parte di queste ossa sono piatte, formate da tre tavolati, uno esterno pi\u00f9 spesso, ed uno interno meno spesso, e da uno strato centrale spugnoso a bassa densit\u00e0, detto diploe cranica. Lo spessore delle ossa varia generalmente in base alla copertura muscolare, per cui saranno pi\u00f9 sottili (e potenzialmente pi\u00f9 soggette a fratture) quelle parti del cranio ricoperte da un numero di muscoli o da una massa muscolare maggiore rispetto a quelle relativamente esposte. Un esempio del primo tipo \u00e8 l'osso temporale, del secondo l'osso occipitale. \nLe ossa del cranio sono interconnesse da articolazioni fibrose dette suture, che tendono a chiudersi con l'invecchiamento, ciascuna entro un periodo di tempo pi\u00f9 o meno definito, anche se non mancano eccezioni. Sono fondamentali, poich\u00e9 consentono la crescita delle ossa del cranio durante lo sviluppo, crescita che avviene dall'interno verso l'esterno. Le suture del cranio sono sempre pi\u00f9 complesse man mano che si procede dall'interno all'esterno e se ne possono distinguere tre tipi in base alle forze agenti su di esse. Il primo tipo \u00e8 costituito da ossa adiacenti dai margini regolari, il secondo da ossa smussate sovrapposte le une alle altre, il terzo tipo da suture complesse formate da ossa interdigitate tra loro. Non \u00e8 un caso che le prime siano molto diffuse nelle parti interne del cranio e le interdigitate siano molto comuni sulla sua superficie.\nL'ossificazione delle ossa del cranio \u00e8 spesso di tipo intermembranoso; anche in et\u00e0 adulta queste continuano ad essere sede di emopoiesi (anche se giocano un ruolo minoritario in confronto al midollo osseo e ad altre ossa). Le ossa della base cranica si formano mediante un processo di ossificazione endocondrale e le loro articolazioni sono sincondrosi, ma vi sono anche due articolazioni sinoviali, la temporomandibolare e l'occipitoatlantoidea.\nVeduta anteriore.\nVisto anteriormente il cranio si presenta come un osso dalla forma ovoidale, pi\u00f9 larga superiormente che inferiormente, con due profonde cavit\u00e0 quadrangolari, dette cavit\u00e0 orbitali, poste lateralmente ad un'apertura piriforme detta cavit\u00e0 nasale; si distinguono poi altre due cavit\u00e0 triangolari, dette cavit\u00e0 mandibolari, poste medialmente all'osso omonimo. La parte superiore del cranio \u00e8 in gran parte formata dalla squama dell'ossa frontale che costituisce la fronte e il tetto delle cavit\u00e0 orbitali. \nSubito al di sopra di ciascuna orbita vi sono le arcate sopraccigliari, rilievi dell'osso frontale che seguono il margine delle orbite e sono pi\u00f9 prominenti nel maschio; superiormente a queste vi sono invece due tuberosit\u00e0, pi\u00f9 sviluppate nei bambini e nelle femmine. Lungo le arcate sopraccigliari si trovano i due fori sopraorbitari, passaggi per il nervo sopraorbitario e i vasi sanguigni associati. Le arcate sopraccigliari convergono medialmente a formare un rilievo centrale detto glabella. Inferiormente a questa l'osso frontale scende sino a formare una depressione palpabile subito al di sopra del naso; qui si articola con l'osso nasale tramite la sutura frontonasale e con il processo frontale dell'osso mascellare tramite la sutura frontomascellare. Lateralmente a ciascuna arcata sopraccigliare il processo zigomatico dell'osso frontale si articola con il processo frontale dell'osso zigomatico mediante la sutura frontozigomatica che si trova approssimativamente nel terzo superiore dell'orbita, a livello della sutura frontomascellare. All'interno di ciascuna orbita si articola con l'osso sfenoide mediante la sutura sfenofrontale e medialmente all'orbita con l'osso lacrimale mediante la sutura frontolacrimale. \nL'osso nasale \u00e8 un piccolo osso pari, di forma vagamente quadrangolare, ma molto variabile da individuo a individuo. Si estende inferiormente sino al terzo inferiore delle cavit\u00e0 orbitali e si articola con l'osso frontale tramite la sutura frontonasale e con l'osso mascellare tramite la sutura nasomascellare. Le due ossa nasali si articolano tra loro mediante la sutura internasale, a decorso verticale lungo l'asse maggiore dell'osso. Il punto in cui la sutura internasale e la sutura frontonasale si incontrano \u00e8 detto \"Nasion\". \nL'osso zigomatico \u00e8 pari, costituisce la parete laterale di ciascuna orbita nei suoi due terzi inferiori (il terzo superiore \u00e8 fornito dall'osso frontale) e la met\u00e0 pi\u00f9 laterale del pavimento (la met\u00e0 mediale \u00e8 data dall\u2019osso mascellare). Superiormente, presso le arcate orbitali si articola con l'osso frontale mediante la sutura frontozigomatica, medialmente con l'osso mascellare mediante la sutura zigomaticomascellare, a decorso obliquo convergente verso il naso, ed infine all'interno di ciascuna orbita con la grande ala dello sfenoide mediante la sutura sfenozigomatica. Nell'osso zigomatico si distinguono due piccoli fori, posti circa 0,5 cm al di sotto del margine laterale dell'orbita, detti fori zigomatici. \nL'osso mascellare, pari, costituisce la faccia, la mascella, parte del pavimento delle cavit\u00e0 orbitali e le pareti laterali ed inferiori della cavit\u00e0 nasale. Si articola lateralmente con l'osso zigomatico grazie alla sutura zigomaticomascellare, con l'altro osso mascellare mediante la sutura intermascellare \u2013 segmento verticale pressoch\u00e9 retto posto al di sotto della spina nasale anteriore \u2013, con l'osso lacrimale e con la lamina papiracea dell'etmoide all'interno di ciascuna orbita. Circa 1 cm inferiormente a ciascuna orbita presenta due fori ben distinguibili detti fori infraorbitari che forniscono passaggio ai nervi e vasi infraorbitari. L'osso mascellare fornisce anche i processi alveolari per l'arcata dentaria superiore, per un totale di 15-16 processi. Nella sua porzione interna alle orbite presenta una lieve depressione detta solco infraorbitale.\nL'osso lacrimale \u00e8 piccolo e posto medialmente ed internamente a ciascuna orbita. Si articola superiormente con l'osso frontale mediante la sutura frontolacrimale e anteriormente con il mascellare, nonch\u00e9 posteriormente con la lamina papiracea dell'etmoide. Nella sua parte mediale forma il sacco lacrimale che alloggia le ghiandole lacrimali, nonch\u00e9 un foro che, comunicando con il canale nasolacrimale, sbocca nel meato inferiore della cavit\u00e0 nasale. L'osso sfenoide costituisce il fondo di ciascuna orbita, ed \u00e8 divisibile da due fessure a forma di \"V\" in grande ala dello sfenoide, l'area compresa nella \"V\", e in piccola ala dello sfenoide, l'area compresa tra il segmento minore della \"V\" e il foro ottico, attraverso cui passa il nervo ottico. Le due fessure sono dette rispettivamente fessura orbitaria superiore (la minore) e fessura orbitaria inferiore (la maggiore). La fessura orbitaria inferiore d\u00e0 passaggio ai nervi mascellari e ai vasi ancillari. \nLo sfenoide articola superiormente con l'osso frontale mediante la sutura sfenofrontale, lateralmente con lo zigomatico con la sutura sfenozigomatica. L'osso etmoide \u00e8 rappresentato da una porzione della sua lamina papiracea, posta internamente alle orbite tra l'osso lacrimale, il mascellare e il processo orbitale dell'osso palatino (pressoch\u00e9 indistinguibile, essendo molto piccolo e poco caratterizzato).\nLa lamina papiracea, di forma quadrangolare, possiede superiormente due minuscoli fori, i fori etmoidali anteriore e posteriore. \nAll'interno della cavit\u00e0 nasale \u00e8 possibile distinguere inferiormente una lamina ossea connessa con la spina nasale anteriore del mascellare; si tratta della porzione nasale del vomere. Essa si articola superiormente con la lamina perpendicolare dell'osso etmoide, che si piega a sua volta superiormente in una struttura che ricorda il \"pigreco\", formando i due cornetti nasali medi. Al di sotto di questi \u00e8 possibile distinguere le due conche nasali inferiori che si piegano medialmente ad uncino. \nLa mandibola si articola sinovialmente con l'osso temporale; vista anteriormente presenta due processi, i rami della mandibola, ed un corpo che medialmente si innalza in un rilievo detto protuberanza mentale, costituita da due tubercoli e facilmente palpabile.\nLateralmente ai tubercoli sono presenti i fori mentali, attraverso cui passa il nervo mentale e i vasi ancillari. La mandibola forma anche l'arcata dentaria inferiore con i suoi processi alveolari. Posteriormente all'osso frontale \u00e8 possibile distinguere anche parte della squama dell'osso temporale e dell'osso parietale, nonch\u00e9 una piccola porzione dello sfenoide\nInfine il cranio \u00e8 formato dai 30-32 denti, 15-16 per ciascuna arcata che si connettono superiormente con l'osso mascellare e inferiormente con la mandibola.\nVeduta laterale.\nVisto lateralmente il cranio distinguibile in una porzione facciale, in una temporale ed in una occipitale, procedendo antero-posteriormente. \nIl corpo della mandibola si piega lateralmente a formare un angolo poco superiore a 90\u00ba nel maschio e ancora pi\u00f9 ampio nella femmina (dove l'angolo mandibolare \u00e8 pi\u00f9 dolce), formando quindi il ramo della mandibola, che superiormente si biforca nel processo coronoideo che procede al di sotto dell'arcata zigomatica e nel processo condiloideo che si articola con l'osso temporale nella cavit\u00e0 glenoidea. La cavit\u00e0 formata dalle due biforcazioni della mandibola, dallo sfenoide e dall'arcata zigomatica \u00e8 detta fossa infratemporale, ed \u00e8 totalmente visibile solo rimuovendo la mandibola e l'arcata zigomatica. \nL'osso zigomatico si articola presso l'arcata zigomatica con l'osso temporale mediante la sutura temporozigomatica, superiormente con l'osso frontale mediante la frontozigomatica. \nL'osso frontale superiormente si estende al di sopra della fronte fino ad articolarsi con la grande squama dell'osso parietale mediante la sutura coronale, con lo sfenoide mediante la sfenofrontale. Dall'arcata sopraorbitaria si sollevano due linee in rilievo, dette linee temporali superiore ed inferiore, che distinguono un'ampia depressione ovoidale (con l'asse maggiore orizzontale) detta fossa temporale, occupata per lo pi\u00f9 dalle squame del parietale e del temporale, che non dal frontale. \nL'osso temporale si articola presso l'arcata zigomatica con l'osso zigomatico, con la mandibola mediante la sua cavit\u00e0 glenoidea. La squama del temporale \u00e8 adesa allo sfenoide mediante la sutura sfenosquamosa, con l'osso parietale mediante la sutura squamosa e, posteriormente, dalla parte mastoidea, con l\u2019osso occipitale mediante la sutura occipitomastoidea. Nell'osso temporale sono distinguibili accanto al processo condiloideo, la lamina timpanica e il meato acustico esterno, al di sotto di esso il processo stiloideo (una spina ossea), posteriormente e lateralmente ad entrambi il processo mastoideo; tutti si trovano inferiormente alla porzione temporale dell'arcata zigomatica. Posteriormente e superiormente al meato acustico esterno \u00e8 possibile distinguere una depressione detta triangolo soprameatale. \nLa squama dell'osso parietale costituisce gran parte della volta cranica e della porzione superiore del neurocranio; la attraversano le linee temporali superiore ed inferiore, tra le quali vi \u00e8 un rilievo detto eminenza parietale. Il suo punto pi\u00f9 elevato \u00e8 detto \"Vertex\". Si articola posteriormente con l'occipitale mediante la sutura lambdoidea, che confluendo con la sutura occipitomastoidea e con la parietomastoidea, costituisce un punto detto \"Asterion\". Le suture coronale, sfenofrontale, sfenosquamosa, e squamosa confluiscono ad \"H\" in un punto di repere detto \"Pterion\". \nL'osso occipitale costituisce l'occipite del cranio, si articola con l'osso temporale mediante la sutura occipitomastoidea e con il parietale mediante la sutura lambdoidea.\nL'osso ventus Regione esterna vicina all'osso occipitale che protegge la corteccia somatosensoriale nello spazio della giuntura dei capelli sopra il quale pu\u00f2 formarsi regolarmente la vertigine dei capelli.\nVeduta superiore.\nVisto superiormente il cranio ha la forma di un ovale con diametro maggiore in corrispondenza del polo occipitale. Si distinguono quattro ossa: le due parietali a sinistra e a destra, che occupano la maggior parte della volta cranica, l'osso frontale, posto anteriormente e l'occipitale, posteriormente.\nL'osso frontale costituisce una porzione cupoliforme e si articola con le due ossa parietali mediante la sutura coronale che discende lateralmente al cranio. Le due ossa parietali sono unite tra loro dalla sutura sagittale, particolarmente irregolare e seghettata. Lateralmente e a 1 cm circa da questa, nel suo terzo posteriore, sono talvolta distinguibili i due piccoli fori parietali. \nIl punto di confluenza della sutura coronale con la sutura sagittale \u00e8 detto \"Bregma\", il punto pi\u00f9 alto del parietale (posto lungo la sutura sagittale) \u00e8 detto \"Vertex\", infine, il punto in cui la sutura sagittale si articola con la lambdoidea (articolazione tra parietale ed occipitale) \u00e8 chiamato \"Lambda\". \nL'osso occipitale forma la parte minore della superficie superiore del cranio e si articola solo con l'osso parietale. Il Bregma \u00e8 il punto di repere della fontanella anteriore nel cranio neonatale, che ha forma romboidale, il Lambda della fontanella posteriore, di forma triangolare, cos\u00ec come lo \"Pterion\" (nel cranio visto lateralmente) della fontanella sfenoidale, e l\"'Asterion\" della fontanella mastoidea.\nVeduta posteriore.\nLa porzione posteriore del cranio \u00e8 formata in gran parte dalle due ossa parietali, che costituiscono la sua porzione superiore, dall'osso occipitale, che costituisce la porzione inferiore, e in minor parte dalle due ossa temporali, in posizione laterale alle prime due. \nLe due ossa parietali si articolano con la sutura sagittale che scende posteriormente sino ad articolarsi con l'osso occipitale, dando origine alla sutura lambdoidea, che ricorda nella forma la corrispondente lettera greca (lambda). Lungo la sutura lambdoidea non sono infrequenti piccoli isolotti ossei detti ossa wormiane o ossa suturali, di forma irregolare e di numero molto variabile, che non hanno particolare significato clinico. \nL'osso occipitale ha forma vagamente triangolare se visto posteriormente, presenta inferiormente un rilievo orizzontale detto protuberanza occipitale esterna, compresa tra le linee nucali superiore ed inferiore. Dalla protuberanza occipitale esterna si stacca una bassa cresta verticale detta cresta occipitale esterna. Il punto di confluenza della cresta con la protuberanza \u00e8 detto \"Inion\". Talvolta l'occipitale \u00e8 diviso in una porzione inferiore e in una superiore di forma romboidale, detta osso intraparietale e divisa dall'occipitale mediante le suture occipitali trasverse. \nLateralmente al temporale sono presenti i processi mastoidei delle due ossa temporali, che presentano due piccoli fori, detti fori mastoidei, e due incisure proprio alla base del cranio, dette incisure mastoidee. Si articola con l'occipitale mediante la sutura occipitomastoidea e con il parietale mediante la parietomastoidea.\nVeduta inferiore.\nLa parte inferiore del cranio \u00e8 la superficie pi\u00f9 complessa di questa struttura ossea e si estende dagli incisivi alla linea nucale superiore dell'osso occipitale. \u00c8 formata dalle ossa mascellare, zigomatico, palatino, vomere, sfenoide, temporale ed occipitale. \nConvenzionalmente si \u00e8 soliti dividere la base cranica in una parte anteriore, compresa tra incisivi e spina nasale posteriore, una parte media dalla spina nasale al margine del forame magno occipitale e in una posteriore, compresa tra il forame magno e la linea nucale superiore. \nParte anteriore.\nLa parte anteriore della base cranica \u00e8 formata dal palato, dall'arcata dentaria superiore e dalla met\u00e0 anteriore dell'arcata zigomatica. \nLa parte inferiore dell'osso mascellare si articola lateralmente con l'osso zigomatico mediante la sutura zigomaticomascellare. \nMedialmente all'arcata dentaria superiore \u00e8 compresa un'area semicircolare costituita dal palato duro, parte integrante dell'osso mascellare. Sulla sua superficie, dietro agli incisivi \u00e8 possibile distinguere il foro incisivo, ma su tutta la superficie sono presenti piccoli fori che alloggiano in vivo le ghiandole salivari palatine minori. Il foro incisivo d\u00e0 passaggio al nervo nasopalatino e ai vasi palatini maggiori. Il palato duro \u00e8 attraversato dagli incisivi alla sutura palatina trasversa (con l'osso palatino) dalla sutura palatina mediana che congiunge le due ossa mascellari. \nPosteriormente al palato duro del mascellare, vi \u00e8 l'osso palatino. Esso presenta lateralmente due fori grandi all'incirca quanto il foro incisivo, detti fori palatini maggiori e subito al di sotto di essi altri due fori palatini minori, molto meno distinguibili. La lamina orizzontale del palatino lateralmente protrude verso l'uncino pterigoideo mediante i processi piramidali, medialmente con la spina nasale posteriore, a forma di spatola. \nIl setto nasale, posto superiormente alla spina nasale posteriore, \u00e8 formato dalla lamina perpendicolare dell'etmoide che si articola con il vomere. Esso delimita le due fosse nasali posteriori, dette coane, il cui pavimento \u00e8 costituito dal vomere ed in cui \u00e8 possibile distinguere i cornetti nasali medi costituiti dall'etmoide.\nEsse si pongono in mezzo allo sfenoide e lo dividono nelle porzioni sinistra e destra.\nParte media.\nLa parte media della base cranica \u00e8 occupata in buona parte dallo sfenoide, osso a forma di pipistrello posto dietro la mascella e lateralmente alle coane, dalla gran parte dell'osso temporale e dal tubercolo faringeo dell'osso occipitale.\nProprio dietro alle coane \u00e8 presente una piccola porzione in rilievo dell'occipitale, detta appunto tubercolo faringeo, che d\u00e0 attacco al rafe faringeo e a parte del muscolo costrittore della faringe. Lateralmente ad esso vi sono due fori irregolari e ben distinguibili detti fori laceri, che dividono in parte il tubercolo faringeo dalle rocche petrose del temporale e dallo sfenoide. \nLo sfenoide presenta due processi, detti processi pterigoidei, formati ciascuno da due lamine, una mediale che si ripiega superiormente fino a terminare accanto al processo piramidale dell'osso palatino con una spina uncinata detto uncino pterigoideo. Anteriormente la lamina mediale \u00e8 fusa con quella laterale, che risale costituendo la parete laterale di una fossa, detta fossa pterigoidea. Lateralmente alle due fosse pterigoidee si trovano le grandi ali dello sfenoide che risalgono nella fessura infratemporale e si articolano con l'osso temporale mediante le suture sfenosquamose. Postero-lateralmente alle fosse pterigoidee sono presenti i due fori ovali, che forniscono il passaggio per branche del nervo trigemino, nervo piccolo petroso, al ramo meningeo accessorio dell'arteria mascellare interna e ad una vena che collega il seno cavernoso al plesso venoso pterigoideo. \nLateralmente al foro ovale vi sono i due piccoli fori spinosi, di forma circolare, che danno passaggio all'arteria meningea media e alla branca meningea ricorrente del nervo mandibolare. Al di sotto di essi vi sono le spine dello sfenoide. Talvolta tra il foro ovale e la fossa scafoidea si riscontra il foro di Vesalio. \nL'osso temporale protrude lateralmente nei due tubercoli articolari che vanno ad unirsi al processo temporale dell'osso zigomatico tramite la sutura temporozigomatica, poi si ripiegano indietro contribuendo al pavimento della cavit\u00e0 infratemporale. La restante parte del temporale \u00e8 formata dalle rocche petrose, poste inferiormente al tubercolo articolare e inclinate in direzione postero-mediale, che alloggiano l'orecchio medio ed interno, e terminano postero-lateralmente ripiegandosi nei due processi mastoidei. \nLa rocca petrosa contribuisce a formare il foro lacero, attraverso cui passano nervi e vasi sanguigni, presenta due notevoli canali, detti canale carotideo e canale giugulare, che fanno passare rispettivamente l'arteria carotide e la vena giugulare interna, nonch\u00e9 i nervi vago e glossofaringeo. Subito al di sotto del canale carotideo si pu\u00f2 riscontrare il minuscolo canale mastoideo. Tra essi una spina ossea diretta antero-inferiormente detta processo stiloideo, lungo da qualche millimetro a pi\u00f9 di 1 cm e dietro di questo un piccolo foro detto foro stilomastoideo. Lateralmente e superiormente ad esso si apre il meato acustico esterno. Tra la rocca petrosa e il processo mastoideo vi \u00e8 un solco stretto e profondo detto incisura mastoidea.\nParte posteriore.\nLa parte posteriore \u00e8 occupata quasi esclusivamente dall'osso occipitale che si articola con il temporale mediante la sutura occipitomastoidea. Presenta superiormente un grande foro di forma ovale, detto forame magno occipitale, che si apre nella fossa cranica posteriore. Lo attraversano il tronco encefalico, in particolare l'estremit\u00e0 inferiore del bulbo, le meningi, le arterie vertebrali, il nervo accessorio spinale, il legamento apicale del dente dell'epistrofeo e la membrana tettoria.\nLateralmente ad esso vi sono i due condili occipitali, di forma ovale, che presentano due faccette articolari, anch'esse ovali, che si connettono con le faccette superiori delle masse laterali dell'atlante. Sono orientati obliquamente in direzione del tubercolo faringeo. Al di sotto di ciascuno di essi vi \u00e8 il canale dell'ipoglosso in cui passa il nervo ipoglosso, alla branca meningea dell'arteria faringea ascendente e a una vena del plesso basilare. Subito dietro ogni condilo vi \u00e8 una depressione chiamata fossetta condilare che accoglie il margine posteriore dell'atlante, nonch\u00e9 il foro condiloideo. \nAl di sotto del forame magno sale superiormente la cresta occipitale esterna che si connette alla protuberanza occipitale esterna compresa tra le linee nucali superiore ed inferiore.\nSuperficie interna della volta cranica.\nLa superficie interna della volta cranica si presenta decisamente concava ed \u00e8 formata dall'osso frontale, in gran parte dalle due ossa parietali e per una piccola parte dall'osso occipitale. \nAnteriormente \u00e8 collocato l'osso frontale, percorso antero-posteriormente da un rilievo detto cresta frontale, che si allarga procedendo posteriormente e si biforca verso la met\u00e0 del frontale, originando un solco mediano attraverso cui passa il seno sagittale superiore (solco del seno sagittale superiore). La cresta frontale prosegue dividendo le due ossa parietali e contenendo la sutura sagittale, per poi terminare nell'osso occipitale al di sotto del Lambda. \nNella zona postero-laterale dell'osso frontale si distinguono lievi solchi originati dalla branca anteriore dell'arteria meningea media. L'osso frontale \u00e8 diviso dalle due ossa parietali dalla sutura coronale. Le due ossa parietali si articolano tra loro mediante la sutura sagittale e presentano diversi solchi dall'andamento variabile originati dai rami parietali dell'arteria meningea media, oltre che numerose e piccole foveole che alloggiano le granulazioni aracnoidee e sono di norma pi\u00f9 numerose in et\u00e0 avanzata. La sutura sagittale si divide nella lambdoidea, delimitando la porzione visibile dell'osso occipitale.\nSuperficie interna della base cranica.\nSi divide per convenzione la superficie interna della base cranica nelle fosse craniche anteriore, media e posteriore. La fossa cranica anteriore si trova pi\u00f9 in alto rispetto alla media, a sua volta questa \u00e8 superiore a quella posteriore.\nFossa cranica anteriore.\nLa fossa cranica anteriore \u00e8 compresa tra la cresta frontale dell'osso frontale e il giogo dello sfenoide. Lungo la linea mediana l'osso frontale d\u00e0 origine ad uno stretto rilievo, la cresta frontale, che presenta al suo interno la piccola impronta del seno sagittale superiore (solco del seno sagittale superiore), meglio visibile sulla superficie interna della volta cranica. La cresta frontale si assottiglia terminando nel foro cieco, anteriormente alla lamina cribrosa dell'etmoide. Lateralmente ad essa decorrono i solchi dei vasi meningei anteriori che tendono a seguire la lamina cribrosa per poi curvare lateralmente nella zona anteriore dell'osso frontale. \nOltre il foro cieco la cresta frontale si ripresenta con la \"crista galli\" dell'etmoide, di forma semicircolare; decisamente pi\u00f9 alta rispetto alla cresta frontale, essa percorre la lunghezza della lamina cribrosa e termina anteriormente al giogo dello sfenoide. \nLa lamina cribrosa dell'etmoide \u00e8 invece una placca ossea che si inserisce nel frontale e viene cos\u00ec chiamata per la presenza di numerosi piccoli fori su tutta la sua superficie. I pi\u00f9 importanti, escluso il foro cieco, sono la fessura nasale, di forma irregolare, che connette la lamina cribrosa con il tetto delle cavit\u00e0 nasali, i fori etmoidali anteriore (collocato poco sotto la fessura nasale) e posteriore (collocato all'angolo postero-laterale della lamina cribrosa), che la connettono con le cavit\u00e0 orbitali a livello della lamina papiracea. \nIl foro cieco fornisce il passaggio per una vena emissaria del seno sagittale superiore, il foro etmoidale anteriore per l'arteria e il nervo etmoidale anteriori, i fori secondari della lamina cribrosa per i rami del nervo olfattivo ed il foro etmoidale posteriore per l'arteria, la vena e il nervo etmoidale posteriori. \nPosteriormente alla lamina cribrosa si estende allo stesso livello il giogo dello sfenoide, che si prolunga lateralmente nelle piccole ali dello sfenoide.\nFossa cranica media.\nLa fossa cranica media, pi\u00f9 ampia della anteriore, \u00e8 definita dalle piccole ali dello sfenoide e i processi clinoidei anteriormente, dall'apice della piramide dell'osso temporale e dal dorso della sella turcica posteriormente. Il giogo dello sfenoide, oltre a prolungarsi lateralmente nelle piccole ali dello sfenoide che si articolano con l'osso frontale mediante la sutura sfenofrontale, si continua posteriormente nei due processi clinoidei anteriori, inclinati postero-medialmente e dalla forma triangolare. \nLe piccole ali dello sfenoide sono legate al corpo dello sfenoide da un'ampia radice anteriore legata al giogo dello sfenoide e da una spessa radice posteriore che si continua, discendendo inferiormente, con il solco chiasmatico del corpo dello sfenoide. Le due radici sono separate dai due canali ottici che sbucano nella parete postero-mediale delle cavit\u00e0 orbitali; attraverso di essi passano i nervi ottici che si incrociano a livello del chiasma ottico, nonch\u00e9 l'arteria oftalmica. \nPosteriormente ad esso vi \u00e8 la sella turcica (cos\u00ec chiamata perch\u00e9 ricorda una sella turca), formata da un tubercolo, da una fossa (fossa ipofisaria), in cui in vivo \u00e8 alloggiata l'ipofisi, in un dorso della sella, rilievo che si pone di nuovo a livello del tubercolo ipofisario e da due processi clinoidei posteriori che si prolungano antero-lateralmente dal dorso della sella turcica. Lateralmente ed inferiormente alla sella turcica si stendono le grandi ali dello sfenoide di forma semilunare, le quali si articolano lateralmente con l'osso parietale e posteriormente con la squama dell'osso temporale, mediante le suture sfenosquamosa e sfenoparietale. Il margine della sutura sfenosquamosa \u00e8 seguito dal solco dei rami frontali dei vasi meningei medi, che poi si ramifica lateralmente anche nel temporale e nel parietale. \nLateralmente alla sella turcica si trova il foro rotondo, che fornisce il passaggio per il nervo mascellare, latero-inferiormente il foro ovale, attraverso cui passano il nervo mandibolare, il nervo piccolo petroso e l'arteria meningea accessoria e il foro spinoso, attraverso cui passano l'arteria e la vena meningea medie e il nervo spinoso (appartenente al nervo mandibolare). Si riscontra poi il foro del Vesalio (non sempre presente), mediale al foro ovale. \nIl foro lacero \u00e8 posto alla giunzione tra sfenoide, temporale ed occipitale, latero-inferiormente al dorso della sella turcica; attraverso di esso non passano vasi sanguigni o nervi. Latero-inferiormente allo sfenoide si trova la squama dell'osso temporale, segnata dai solchi del nervo piccolo petroso e del nervo grande petroso, ed inferiormente dal rilievo detto eminenza arcuata, che costituisce la faccia anteriore della piramide dell'osso temporale. I due nervi petrosi sboccano dagli orifizi omonimi (orifizio del canale del nervo piccolo petroso e del nervo grande petroso), posti inferiormente al foro spinoso. \nLateralmente alla squama del temporale vi \u00e8 l'osso parietale, senza particolari caratteristiche anatomiche, se non la continuazione dei solchi dei vasi meningei medi (loro rami parietali).\nFossa cranica posteriore.\nLa fossa cranica posteriore \u00e8 compresa tra l'apice della piramide del temporale e il margine posteriore dell'osso occipitale. \u00c8 la fossa cranica pi\u00f9 voluminosa. \nPosteriormente al dorso della sella turcica lo sfenoide discende inferiormente e si articola con l'osso occipitale nella porzione detta \"clivo\" e nella parte basilare. Dietro alla parte basilare dell'occipitale vi \u00e8 il forame magno e lateralmente ad esso i solchi dei vasi meningei posteriori, mentre posteriormente si trova il solco del seno occipitale compreso tra le creste occipitali interne, che formano una \"V\" al cui interno \u00e8 il solco. Le creste si fondono posteriormente nella protuberanza occipitale interna da cui si dipartono con due curve in direzione antero-laterale i solchi dei seni trasversi. \nL'osso temporale nella fossa cranica posteriore \u00e8 rappresentato dalla faccia posteriore della sua piramide. Attraverso di essa sbocca il meato acustico interno e pi\u00f9 lateralmente, se presente, il foro mastoideo. Lateralmente al forame magno si riscontra il canale dell'ipoglosso (vi passa il nervo ipoglosso) e latero-inferiormente il canale condiloideo attraversato da una vena emissaria fra il seno sigmoideo e le vene cervicali. \nSuperiormente al canale condiloideo vi \u00e8 il foro giugulare, che d\u00e0 passaggio al seno petroso inferiore, al seno sigmoideo, all'arteria meningea posteriore e ai nervi glosso-faringeo, vago e accessorio. Lateralmente al foro giugulare \u00e8 presente una stretta fessura, l'orifizio dell'acquedotto del vestibolo, che contiene un condotto endolinfatico.\nEvoluzione del cranio.\nCon l'avanzamento dei processi evolutivi le relazioni fra neurocranio e splancnocranio realizzate tramite articolazioni dette sospensioni, si fanno via via pi\u00f9 strette. Si distinguono: \nTra le modificazioni riguardanti lo splancnocranio sono degne di nota particolare quelle relative al I e al II arco viscerale.\nL'osso io-mandibolare, la porzione dorsale dell'arco iodeo (II arco viscerale), nei pesci partecipa alla sospensione io-stilica; nei tetrapodi (dagli anfibi in poi) si trasforma nel primo dei tre ossicini dell'orecchio medio ovvero la staffa (o columella auris).\nIl I arco viscerale (arco orale) mantiene la sua funzione di sostegno dell'apertura buccale; negli Osteitti e in tutti i Tetrapodi ad eccezione dei mammiferi, l'articolare e il quadrato, ossa di sostituzione del I arco viscerale, permettono l'articolazione tra la mascella e mandibola; nei Mammiferi l'articolazione maxillo-mandibolare si forma ex novo (fra il dentale e la porzione squamosa del temporale), mentre l'articolare ed il quadrato si trasformano rispettivamente nel martello e nell'incudine, completando cos\u00ec la catena degli ossicini dell'orecchio medio.\nIl cranio ha lo scopo di contenere e offrire protezione all'encefalo ed agli apparati di senso.\nTrapanazione del cranio.\nIn tempi storici era diffusa la trapanazione del cranio, non solo come metodo curativo, ma anche con funzioni spirituali-religiose.\nNella moderna neurochirurgia, per trapanare il cranio senza danneggiare l'encefalo si utilizza un particolare trapano a forma conica denominato abaptista."}
{"id": "695269", "revid": "1748167", "url": "https://it.wikipedia.org/wiki?curid=695269", "title": "Penne (Italia)", "text": "Penne (\"P\u00f2nne\" in dialetto locale) \u00e8 un comune italiano di abitanti della provincia di Pescara in Abruzzo. Dal 2012 fa parte dell'associazione I borghi pi\u00f9 belli d'Italia. Di origini pre-romane, sorge in una zona la cui frequentazione da parte dell'uomo risale almeno al Neolitico medio e fu l'antica capitale della popolazione italica dei Vestini.\nIl comune \u00e8 situato a uguale distanza tra il mare Adriatico e il Gran Sasso d'Italia, presentandosi come porta di accesso al Parco Nazionale del Gran Sasso e Monti della Laga attraverso la Riserva naturale controllata Lago di Penne. La cittadina \u00e8 inoltre il centro principale dell'area Vestina. L'utilizzo del mattone, presente in tutti gli edifici e nei resti di alcune pavimentazioni, ha portato a soprannomirare la citt\u00e0 \u201c\"citt\u00e0 del mattone\"\u201d. Nel 2006 \u00e8 stata conferito alla cittadina il riconoscimento della medaglia d'argento al merito civile per le distruzioni subite durante la Seconda guerra mondiale.\nGeografia fisica.\nTerritorio.\nCittadina dell'Abruzzo adriatico, Penne sorge in posizione collinare fra le valli dei fiumi Tavo e Fino. Il suo territorio si estende su una superficie di 91,20\u00a0km\u00b2, che lo rendono il tredicesimo comune abruzzese per estensione territoriale. Essa dista da Pescara 31\u00a0km, da Chieti 35\u00a0km, da Teramo 67\u00a0km e da L'Aquila 82\u00a0km.\nPer quanto riguarda i comuni limitrofi dista da Loreto Aprutino 7\u00a0km, Collecorvino 9\u00a0km, Picciano 12\u00a0km, Montesilvano 23\u00a0km, Cappelle sul Tavo 17\u00a0km, Elice 16\u00a0km, Farindola 14\u00a0km, Montebello di Bertona 12\u00a0km, Pianella 18\u00a0km, Cepagatti 24\u00a0km, Citt\u00e0 Sant'Angelo 25\u00a0km, Atri 30\u00a0km.\nClima.\nIl clima di Penne beneficia degli influssi di origine marina (distanza dal mare Adriatico di circa 20\u00a0km), ma al contempo risente dell'influenza del Gran Sasso. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +5,6\u00a0\u00b0C con le minime di 2-3\u00a0\u00b0C e le massime di 9-11\u00a0\u00b0C; quella del mese pi\u00f9 caldo, agosto, \u00e8 di +24,7\u00a0\u00b0C ove la minima si aggira sui 19\u00a0\u00b0C, mentre la massima sui 30\u00a0\u00b0C. Le temperature medie non sono quindi n\u00e9 eccessivamente elevate, n\u00e9 troppo rigide, e le escursioni termiche annue sono comunque modeste (inferiori ai 21\u00a0\u00b0C) come solo in alcune localit\u00e0 abruzzesi della costa. Tuttavia in inverno la neve pu\u00f2 cadere abbondante e le gelate possono essere frequenti soprattutto durante le irruzioni di aria fredda dai Balcani o dal Nord Europa.\nDurante le ondate di freddo pi\u00f9 intense le minime estreme possono arrivare fino ai -10\u00a0\u00b0C. I minimi pluviometrici si osservano durante i mesi di luglio (53\u00a0mm) e agosto mentre i massimi si concentrano durante i mesi di ottobre, novembre (90\u00a0mm circa) e dicembre. L'altitudine di 438 m s.l.m. determina precipitazioni pi\u00f9 abbondanti (845\u00a0mm) di quelle rilevate in altre aree dell'Abruzzo adriatico-collinare (sui 600\u2013700\u00a0mm annui). Sono quindi evidenti le influenze mediterranee sul clima di Penne, che mitigano i rigori invernali e la calura estiva. Tuttavia dal punto di vista pluviometrico Penne si colloca nella linea di confine tra un clima di tipo clima subtropicale umido e di tipo mediterraneo. Durante i mesi estivi le precipitazioni sono comunque rare e prevalentemente a carattere temporalesco.\nStoria.\nEpoca preromana dei Vestini.\nPenne sorge in una zona la cui frequentazione da parte dell'uomo risale almeno al Neolitico Medio come documentato da diverse scoperte archeologiche. Antica capitale della popolazione italica dei Vestini, deve il suo toponimo al termine \"pinna\", inteso in senso di sommit\u00e0, altura. La struttura urbana, infatti, si articola su quattro colli: Colle Sacro, Colle Romano, Colle Castello e Colle Cappuccio. Essi sono rappresentati sullo stemma comunale da altrettante torri sovrastate a destra e, a sinistra, da due ali.\nL'impianto cittadino attuale \u00e8 caratterizzato, soprattutto, dall'impronta edilizia del periodo medioevale, con strade strette, vicoli e case contraddistinti dall'uso del mattone a vista.\nIl toponimo antico \"Pinna\" (in epoca romana \"Pinna Vistinorum\") deriva dal latino \"pinnus\", ossia acuto, appuntito, poich\u00e9 il primo villaggio italico fu costruito con funzioni difensive sopra un'altura aguzza. Molti villaggi italici avevano questo toponimo, e cos\u00ec anche il toponimo attuale di alcuni comuni abruzzesi ha il prefisso \"penna\", come Penna Sant'Andrea e Pennadomo. Dai ritrovamenti, si sa che un primo villaggio esisteva nell'et\u00e0 del ferro, ma la cittadina vestina fu edificata nel VI secolo a.C. circa. Nel 325 a.C. insieme con i Sanniti, i Vestini combatterono contro Roma: mentre i Transalpini mantennero fino alla conquista definitiva una forma di governo basata ancora sulle leggi italiche, i Cisalpini vennero assorbiti dal sistema legislativo romano.\nEpoca romana.\nConosciuta nell'antichit\u00e0 come \"Pinna\", trova testimonianze storiche nei testi di Silio Italico, Plinio, Tolomeo, Vitruvio, Valerio Massimo, Frontino e Paolo Diacono. Durante la guerra civile fu distrutta da Silla. Penne infatti aveva aderito alla Lega Italica che si form\u00f2 a \"Corfinium\" durante la Guerra sociale (91-87 a.C.) Lo storico tardo Valerio Massimo, a proposito di questa guerra, parla dell'assedio compiuto dal console Catone Uticense, e del coraggio del ragazzo vestino Pultone, il quale fu minacciato, insieme con altri giovani a difesa delle mura, dai Romani di abbandonare la citt\u00e0, altrimenti i prigionieri pennesi, tra i quali il padre del ragazzo, sarebbero stati giustiziati.\nPultone riusc\u00ec a ritardare l'assedio e a salvare anche il padre con uno stratagemma, e la leggenda all'epoca era molto nota, poich\u00e9 Valerio Massimo reinterpret\u00f2 una versione gi\u00e0 descritta dallo storico Diodoro Siculo. Sempre durante l'epoca del dominio romano fu visitata da Tito Livio per informazioni da aggiungere nella sua opera storiografica, e viene descritta dai successivi geografia nella \"Regio Picena\", a confine con la \"Regio del Sannio\", a nord del fiume Pescara, all'ora chiamato \"Aterno\", che aveva lo sbocco presso il villaggio di Ostia Aterni, oggi Pescara. Era tra le citt\u00e0 pi\u00f9 importanti di questa parte d'Abruzzo, insieme con Castrum Novum (Giulianova), Atri (Hadria), Teate (Chieti) e Ortona.Al livello urbanistico Penne non venne ampliata come i grandi centri attigui di Hadria o Teate Marrucinorum, ma durante il governo di Augusto furono restaurati i templi maggiori di Vesta, Cerere, Venere e Giunone. Durante il governo di Caracalla venne realizzata la fontana dell'Acqua Ventina, ancora oggi funzionante.\nL'opera di evangelizzazione a Penne avvenne con la figura semi-mitica di San Patras, il primo vescovo della diocesi, uno dei 72 discepoli di Ges\u00f9, mandato negli Abruzzi da San Pietro, insieme con San Marco, che evangelizz\u00f2 la Marsica, dato il collegamento viario da Roma all'Adriatico mediante la Claudia-Valeria e la Salaria. Sempre secondo le ricerche storiche e le varie leggende, l'arrivo di San Patras a Penne avvenne nel 49 d.C. circa, sotto l'impero di Claudio, quando ci fu da Roma la cacciata degli ebrei. Nel III secolo un'altra importante figure religiosa entr\u00f2 nella storia della citt\u00e0: San Massimo d'Aveia, piccola localit\u00e0 alle porte di Amiternum (odierna L'Aquila, di cui \u00e8 compatrono).\nIl santo, durante le persecuzioni dell'imperatore Decio (249-251 d.C.), venne arrestato e portato davanti al prefetto di Aveia, che prov\u00f2 in tutti i modi a fargli rinnegare la fede cristiana, infine condannandolo a morte, facendolo gettare dal punto pi\u00f9 alto di Penne, nella localit\u00e0 \"Torre del Tempio\", dove oggi sorge il Duomo. Dopo le vicende dei primi anni dell'Impero, non si hanno molte notizie al livello politico di Penne, se non che nell'epoca di Diocleziano (IV secolo d.C.) i suoi confini vennero estesi sino al fiume Pescara, e fece parte della \"Regione Picena\". Dopo la disgregazione dell'Impero d'Occidente, la citt\u00e0 sub\u00ec gli attacchi dei Vandali e dei Goti.\nEpoca medievale.\nPenne \"Citt\u00e0 Ducale della Diocesi\".\nCarlo Magno la dichiar\u00f2 capitale della provincia nel 773, e l'assoggett\u00f2 al potere del Vescovo. Dal VI secolo all'812 Penne fu un gastaldato dei Longobardi, appartenuta al Ducato di Spoleto, e successivamente per benefici della diocesi rimase in una sacca territoriale semi-indipendente, fino alla dominazione sveva. In questo periodo si alternano dispute per il governo della citt\u00e0, poich\u00e9 l'Abbazia di San Clemente a Casauria ne rivendic\u00f2 il possesso nell'874, patrocinato da Ludovico II il Giovane, che nel frattempo fond\u00f2 il villaggio di Alanno presso l'Abbazia di Picciano. Ruggero II la dichiar\u00f2 citt\u00e0 reale nel 1127. Importante fu l'influenza della diocesi con la Cattedrale di San Massimo, che detenne il potere sul circondario. Fu in rivalit\u00e0 con la Badia di Santa Maria Assunta in Picciano per molti secoli, fino al 1500. Federico II provvide alla fortificazione di quattro castelli che circondavano il borgo: il Torrione normanno di Porta San Francesco, e le costruzioni su Cappuccino, Castello, Colleromano e Roccabruna.\nLa Cattedrale, dedicata a Santa Maria degli Angeli, fu fondata sopra il tempio della dea Vesta, il pi\u00f9 sacro dei santuari della citt\u00e0, insieme con l'episcopio, nel IV secolo circa. La Cattedrale disponeva di un \"Tabularium\" che dal IX al XV secolo aveva raccolto molti documenti, dispersi in parte nei secoli successivi, e trascritti fortunosamente con l'avvio degli studi filologici nel XVI secolo da parte di Nicola Giovanni Salconio, del Trasmondi e di Niccol\u00f2 Toppi di Chieti. Da questi si apprende la leggenda della fondazione della diocesi da parte di San Patras, della controversia con l'abbazia di San Quirico nel 1183 (bolla di papa Lucio III) per il possesso di alcune chiese, come Santa Maria di Ronzano e San Giovanni d'Isola del Gran Sasso. Il documento pi\u00f9 antico della diocesi \u00e8 un atto dell'imperatore Ottone I (4 maggio 968) nel quale vengono confermati al vescovo Giovanni l'investitura, il beneficio che gli permetteva di esercitare il potere sulla citt\u00e0, e l'immunit\u00e0 fiscale. Altri diplomi riguardano gli imperatori Carlo Magno e Lotario II riguardo alla divisione territoriale dei monasteri di San Clemente a Casauria e di Santa Maria di Picciano.\nIl prestigio della diocesi pennese si accrebbe con la traslazione dei resti di San Massimo dalla vecchia cattedrale di Forcona (L'Aquila) a Penne, da parte del vescovo Giraldo nell'868, la fondazione dell'abbazia di San Bartolomeo a Carpineto della Nora per volere di Giovanni (962) e finanziata dal conte Bernardo di Liundo, il restauro di Santa Maria Assunta di Picciano nel 1049, Santa Maria di Civitella Casanova nel 1190 con il vescovo Ottone.\nDopo la conquista dei Franchi della \"Langobardia\", i gastaldati, grazie anche alla fondazione della Contea dei Marsi con sede amministrativa Celano, divisi nelle sedi di Rieti, Amiternum, Forcona, Marsica, Valva, Penne e Chieti vennero ripartiti nel 926, nel governo della fascia centrale-orientale di Penne al governo diretto di quest'ultima, insieme con Chieti e Teramo, quando l'imperatore Ottone affid\u00f2 il comando della zona dell'Abruzzo Citeriore ad Attone I degli Attonidi di Chieti. Gli Attonidi, famiglia molto influente, in ottimi rapporti con i Conti dei Marsi, che avevano in potere l'altra met\u00e0 dell'Abruzzo occidentale, rimasero al governo di Chieti e dintorni fino all'arrivo dei Normanni, e i loro domini confinavano con la Contea di Manoppello.Con questi ultimi Penne venne fortificata ex novo, con l'erezione di nuove mura con porte di accesso, torri di avvistamento, delle quali resta il torrione di Porta San Francesco, e un fortino militare sul colle pi\u00f9 alto, detto Colle Castello, oggi distrutto.\nGli Svevi e L'Ordine di Malta.\nNei primi anni del Duecento, Penne entr\u00f2 nell'orbita espansiva di Federico II di Svevia, il quale l'annett\u00e9 al neocostituito \"Giustizierato d'Abruzzo\" nel 1233, con capitale Sulmona. Il Giustizierato accorpava i territori della Regione Picena fino ai confini con Ascoli Piceno a nord, includendo Civitella del Tronto, Teramo, a ovest l'ex area sabina di Amiternum, dove proprio in quegli anni veniva fondata la nuova citt\u00e0 di Aquila (1254), la Marsica, e infine a sud del Pescara il territorio marrucino-frentano di Chieti, Vasto e Lanciano. Penne, a seguito della divisione in due tronconi di Carlo d'Angi\u00f2 cinquant'anni dopo la costituzione del giustizierato, entrer\u00e0 a far parte dell'Abruzzo Ulteriore, ossia a nord del fiume Pescara, usato come linea di confine con il Citeriore di Chieti.\nPrima di questi avvenimenti, a Penne accadde un fatto singolare, nel 1216. Su invito di Federico II, il quale non riusciva a sedare le lotte delle famiglie pi\u00f9 influenti della citt\u00e0, con a capo i Castiglione, San Francesco d'Assisi arriv\u00f2 in citt\u00e0 facendo conciliare le due fazioni, e invitandone le famiglie a devolvere il loro denaro in realizzazione di conventi con a capo i membri dell'Ordine Francescano. Oggi il monastero di San Francesco a Penne esiste ancora, insieme con quello delle Clarisse di Santa Chiara d'Assisi, e una delle porte della citt\u00e0, qualche secolo pi\u00f9 avanti, gli verr\u00e0 intitolata in memoria dell'avvenimento. Nel 1219 un regesto di Federico II concesse privilegi al vescovo Gualtiero, ossia una conferma imperiale di tutti i privilegi che la diocesi gi\u00e0 aveva ottenuto da Carlo Magno in poi, dunque anche il possesso della citt\u00e0 da parte del Vescovo, insieme con i feudi di San Giovanni di Cipresso, Cese, Villa Paterno, Casale, i castelli di Collalto e Pluviano, e le chiese di Santa Maria di Picciano, San Pietro di Loreto Aprutino, Santa Maria di Moscufo, Santa Maria Maggiore di Pianella, e la Basilica Cattedrale di Atri. I Castiglione erano in guerra per il potere della citt\u00e0, e per il possesso di feudi a confine con Castel Castagna, nella localit\u00e0 di Valle Siciliana, presso Santa Maria di Ronzano. Nel 1230 venne firmata una seconda pace tra la diocesi di Penne e il papato romano, detta \"pace di San Germano\", bench\u00e9 nel campo politico in citt\u00e0 presto scoppiarono nuove faide tra famiglie nobili, stavolta per i due partiti dei guelfi e dei ghibellini. Nella lotta intestina a farne le spese pi\u00f9 gravose fu la vicina Citt\u00e0 Sant'Angelo, con varie case distrutte, a causa dell'intervento diretto di Federico II.\nPer quanto concerne la storia religiosa nel Medioevo, dopo le vicende di San Massimo, a Penne s'install\u00f2 un ramo dei Cavalieri dell'Ordine di Malta, con sede nel monastero di San Giovanni Battista. L'Ordine risale al 1048 quando venne fondato dal Beato Gerardo, che fece costruire a Gerusalemme un convento con ospedale per assistere i pellegrini che si recavano in Terra Santa. Con la bolla papale di Pasquale II del 113 l'ordine ebbe il potere di eleggere i propri capi, divenendo dunque esente dalla Chiesa romana. La chiesa di San Giovanni Battista dei Gerosolimitani fu fondata s\u00ec dai cavalieri, ma data in affidamento a delle monache donne, unico caso in Abruzzo, poich\u00e9 nei siti di Chieti e Vasto ad esempio la gestione era maschile. Le Gerosolimitane arrivarono a Penne nel 1200 circa, fondando il convento fuori dalla cinta muraria, per volere dei Trasmundi. Il monastero fu danneggiato dalla guerra di Jacopo Caldora nel 1436, e cos\u00ec le Gerosolimitane fondarono un nuovo convento dentro la citt\u00e0, per offrire assistenza ai derelitti. Nel 1523 le Gerosolimitane ottennero da Giuliano De Rodolphis, Gran Priore dell'Ordine di Malta, il permesso dell'edificazione, adiacente alla chiesa dell'Annunziata; l'edificio fu progettato da Giovan Battista Gianni e risult\u00f2 uno dei complessi monastici pi\u00f9 influenti e importanti della provincia, venendo completato nel 1701. Negli anni successivi il monastero and\u00f2 in decadenza, e fu soppresso, divenendo sede dell'Istituto d'Arte, e poi sede distaccata del Tribunale di Pescara.\nIn epoca angioina la citt\u00e0 dette i natali al giurista Luca da Penne, che studi\u00f2 legge a Napoli, e comment\u00f2 il \"Codice Giustinianeo\", e intrattenne rapporti di amicizia anche con Francesco Petrarca.\nLa guerra degli Angioini e Aragonesi.\nPenne fu suo malgrado coinvolta nella sanguinosa guerra di successione del trono di Napoli, che vedeva scontrarsi il partito di Alfonso V d'Aragona contro la regina Giovanna II di Napoli. In Abruzzo esistevano le famiglie rappresentanti delle varie citt\u00e0 che parteggiavano per gli uni e per gli altri. Penne si dichiar\u00f2 neutrale, non subendo ad esempio varie ritorsioni, come i saccheggi che il mercenario Braccio da Montone, al servizio di Alfonso, contro gli Angioini di L'Aquila, per cui rase al suolo i vari \"castelli\" che fondarono la citt\u00e0 nel 1254, e cingendo d'assedio la citt\u00e0 stessa nel 1424. Penne in questi fatti si trov\u00f2 coinvolta nel marzo-aprile del 1436, quando il capitano di ventura Jacopo Caldora, che liber\u00f2 L'Aquila da Braccio, governava gran parte degli Abruzzi, nella fascia sud-orientale. In questo anno ci furono sommosse popolari, fagocitate dai nobili scontenti, contro il nuovo governo aragonese, non solo a Penne, ma anche a Caramanico Terme, Popoli e Sulmona, rivolte represse col sangue e con l'assedio da Jacopo Caldora, a capo degli Aquilani che saccheggi\u00f2 la zona del \"Borgo Nuovo\". Tuttavia, nonostante la ferita, Penne seppe risollevarsi molto velocemente.\nEpoca Moderna: da Margherita d'Austria agli Aliprandi.\nNei primi anni del Cinquecento Penne si trov\u00f2 contesa nella \"guerra del Tronto\" tra gli Spagnoli e i Francesi, rappresentati in Italia dai Carafa.\nConcessa con titolo di ducato nel 1522 da Carlo V ad Alessandro de' Medici, pass\u00f2 poi nel 1539 nel patrimonio di Margherita d'Austria sposatasi con Ottavio Farnese rimanendo nel dominio della famiglia Farnese e successivamente della famiglia dei Borbone di Napoli.\nMargherita d'Austria e il marito Ottavio fecero visita a Penne, capitale dei domini farnesiani degli Abruzzi, nel 1540, prendendo sede in un palazzo, ancora oggi detto \"palazzo Margarita\", ospitati dalla famiglia Scorpione. Questa famiglia entr\u00f2 in stretti rapporti con gli Asburgo nel 1542, quando Margherita dette in moglie Violante di Roscio da Capri a Girolamo degli Scorpioni, con una dote di 2000 scudi. Il palazzo Margherita di Penne oggi ospita le Suore della Santa Famiglia, e conserva ancora il tipico stile farnesiano rinascimentale. Oltre a Penne, i Farnese ebbero i feudi di Campli, San Valentino in Abruzzo Citeriore, Farindola, Ortona e L'Aquila. Bench\u00e9 il dominio dei Farnese a Penne dur\u00f2 per almeno due secoli, fu relativamente tormentato da carestie e da incursioni dei Francesi, contro cui gli Spagnoli si fronteggiavano per il territorio. Il potere del vescovo si ridusse sempre di pi\u00f9, gi\u00e0 minato all'epoca aragonese, e gli antichi privilegi si ridussero a poche concessioni amministrative su scarsi campi politici della citt\u00e0.\nDal punto di vista delle famiglie influenti nella citt\u00e0, oltre alla figura del governatore Farnese, che rispondeva al signore del ducato di Parma, nel Cinquecento si distinsero in citt\u00e0 gli Aliprandi, originari di Milano. La nobilt\u00e0 a Penne \u00e8 sempre stata d'importazione, e la citt\u00e0 \u00e8 sempre stata vista come uno dei principali baluardi dei confini settentrionali del Regno di Napoli. Degli Aliprandi il capostipite fu Giovanni che, in qualit\u00e0 di maggiordomo e confidente personale di Margherita d'Austria, la segu\u00ec intorno al 1575. Il figlio di Giovanni, Odoardo, si stabil\u00ec a Penne dopo aver ricevuto riconoscimenti e privilegi da Filippo II, re di Spagna. Nel 1670, Antonio, figlio di Odoardo, ebbe il possesso del feudo di Nocciano. Gli Aliprandi si estinsero nel 1910 con la morte del barone e parlamentare Diego.. Lo stemma familiare originario era il \"grembiato di rosso e d'oro\". In seguito la famiglia Aliprandi port\u00f2 come stemma il \"grembiato di rosso e d'argento, alla rotella in cuore d'azzurro carica di una torre d'oro, merlata alla guelfa, aperta e finestrata del campo\". Infine, lo stemma in uso, portato anche dalla diramazione abruzzese degli Aliprandi, \u00e8 il \"grembiato di otto pezzi di rosso e d'argento, al bisante d'oro, posto in cuore, carico di un'aquila di nero, coronata del campo e linguata di rosso\".\nIl Settecento e la famiglia De Sterlich.\nCon l'estinzione dei Farnese del ducato di Parma nel 1731, che aveva in dominio anche i feudi degli Abruzzi, il territorio pennese pass\u00f2 in mano a Carlo III di Borbone di Napoli. In quest'epoca a Penne gioc\u00f2 ruolo importante il casato dei De Sterlich di Cermignano, piccolo borgo teramano nei pressi della citt\u00e0, dove avevano la residenza gentilizia. Il casato \u00e8 di origini austriache, il duca Guglielmo venne in Italia quando spos\u00f2 la regina di Napoli Giovanna II di Durazzo. Gi\u00e0 dal '500 i De Sterlich erano insediati a Cermignano, e poi a Penne, insieme con l'altra famiglia dei De Cesaris, che avevano il palazzo di rappresentanza anche nella vicina Spoltore. Il palazzo gentilizio De Sterlich si trovava, a Penne, nel quartiere \"rione di Mezzo\", con proprietario don Alfonso, e un secondo palazzo stava nel Rione da Piedi, in comune con Alberto Castiglioni, di propriet\u00e0 di Rodolfo De Sterlich. Il loro stemma era uno scudo rosso sormontato da corona, con burella d'argento.\nNel XVIII secolo Geltrude De Sterlich spos\u00f2 il barone Filippo Aliprandi, creando un vincolo di parentela tra le due famiglie. Tale legame si rinnov\u00f2 anche nel secolo successivo, quando Diego Aliprandi (1819 - 1910) spos\u00f2 Caterina de Sterlich, sorella del marchese Adolfo. Purtroppo Diego e Caterina Aliprandi persero tutti i quattro figli, mentre la famiglia De Sterlich sub\u00ec lutti altrettanto gravi con la perdita della figlia quindicenne Caterina, avvenuta il 14 marzo 1908, e delle sorelle Adelaide e Maria. A seguito di questi avvenimenti, Diego Aliprandi alla sua morte nomin\u00f2 suo erede Diego, nato nel 1898, unico figlio superstite del cognato Adolfo De Sterlich, che aggiunse al proprio cognome quello Aliprandi. Durante la vita di don Diego De Sterlich Aliprandi, morto nel 1976, il suo patrimonio, nel quale era confluito quello delle due casate, venne disperso; il palazzo pennese divenne propriet\u00e0 comunale nel 1935\nLa famiglia Gaudiosi di Penne e il 1799.\nIn quest'epoca in citt\u00e0 crebbe il potere della famiglia Gaudiosi, una delle tante che govern\u00f2 Penne fino al XVIII secolo, quando gi\u00e0 dal Rinascimento venne soppiantata dagli Aliprandi, dai Farnese, e dai De Sterlich. I Gaudiosi erano originari della Calabria, nel XII secolo un funzionario Ruggeri Gaudiosi, vicario dell'esercito imperiale, mentre scortava l'imperatrice Costanza d'Altavilla, moglie di Enrico VI, venne aiutata a partorire Federico II proprio dal Ruggeri nei pressi di Jesi, il quale venne ricompensato con privilegi. Nel XIII secolo ebbe il feudo di Fiumefreddo. Il ramo cadetto di Penne ebbe inizio nel '700 con Matteo Gaudiosi, governatore di Tossicia, piccolo borgo teramano, che spos\u00f2 Dorotea Mirti da Tossicia, vedova del barone Andrea Armeni, patrizio di Penne. Il matrimonio sanc\u00ec l'inizio del ramo pennese, che ebbe la sua sede palaziale in Piazza Luca da Penne. Nell'800 il casato and\u00f2 a confluire nella famiglia De Vincenzo, con cui si un\u00ec. Nel 1831 \u00e8 stato eseguito un restauro della chiesa di San Domenico a carico di Domenico Gaudiosi, il quale alla fine dell'800 fin\u00ec rinchiuso in manicomio a Reggio Emilia, accusato dai familiari di sperperare il denaro, malgrado le difese dei conoscenti, tra i quali Gabriele d'Annunzio.\nIl clima di tranquillit\u00e0 e di stabilit\u00e0 feudale a Penne cess\u00f2 nel 1799, quando la citt\u00e0 cadde in mano ai francesi, come del resto tutto il dominio borbonico. Per negligenza degli stessi abitanti verso le nuove leggi napoleoniche, vennero istituiti dei tribunali a Teramo, mentre i conventi venivano soppressi per alloggiarvi i militari. Divenne sede del 2\u00b0 capoluogo della provincia dell'Abruzzo Ulteriore I, dopo Teramo.\nL'insurrezione dei Martiri Pennesi del 1837.\nPenne nel corso dell'800, durante la secolare appartenenza al Regno di Napoli (divenuto poi Regno delle due Sicilie nel 1816), fu capoluogo di Distretto fino al 1837. In quest'anno avvenne la rivolta popolare dei \"Martiri Pennesi\", cavalcata dall'anarchico intellettuale, nonch\u00e9 massone Clemente De Caesaris (1810-1837). I De Caesaris erano una famiglia molto nota a Penne, malgrado navigassero in cattive acque, poich\u00e9 nel 1814 gi\u00e0 il palazzo familiare era sede di incontri clandestini dei \"carbonari\" oltre che per una malcelata appartenenza di svariati membri della famiglia alla massoneria, la quale, al soldo dei Savoia, era molto attiva in tutto il meridione per cercare di soverchiare il potere nel Regno delle Due Sicilie a vantaggio dei piemontesi. Nel 1837 Clemente infiamm\u00f2 il popolo con una serie di orazioni, come la famosa \"Epistola al popolo\", in cui diceva: \"i Re, i Signori, i ricchi si sono / divisi fra loro la terra, / inventando due tremende / parole, il mio e il tuo; / siepe di ferro fra te e i tuoi bisogni. / Nessuno ha diritto al superfluo / fino a che vi sar\u00e0 un sol uomo / che manchi del necessario\".\nInsieme con i Mazziniani, Clemente scaten\u00f2 il moto il 23 luglio insieme con Domenico De Caesaris, che riusc\u00ec a fuggire dopo la repressione dell'esercito. Gli insorti furono processati a Teramo, 8 di loro furono fucilati il 21 settembre. In ricordo dell'esecuzione a Penne nel 1913 verr\u00e0 eretto un monumento commemorativo in Piazza XX Settembre, opera di Pasquale Morgante. Clemente venne arrestato il 7 marzo 1838 e tradotto nelle carceri di Teramo, dove scrisse poesie e lettere, con l'accusa di complicit\u00e0 con lo zio Domenico e il padre Nicola, subendo un processo per il quale scrisse una perduta \"Autodifesa\". A Penne i cittadini, sebbene da una parte fosse ancora evidente il tipico sentimento secolare di ribellione popolare al potere, dall'altra si considerarono i De Caesaris come una famiglia maledetta. Clemente fu assolto, esiliato a Chieti, e nel 1848 con i moti italiani, organizz\u00f2 una nuova rivolta, venendo arrestato nel 1849 col padre, lo zio, il cugino, con la nonna, la madre e la zia, infine condotto nel bagno penale di Pescara il 29 novembre 1850, condannato a otto anni insieme con il cugino Antonio.\nIn vista dell'Unit\u00e0 d'Italia, Clemente riusc\u00ec a espugnare il forte pescarese senza spargimento di sangue, corrompendo con l'oro alcuni soldati, aprendo cos\u00ec la strada a Vittorio Emanuele II, che era in \"visita\" negli Abruzzi nel 1860, prima a Chieti e poi a Pescara durante quella che fu una guerra mai dichiarata ma che, di fatto, port\u00f2 le truppe sabaude ad attraversare il Tronto e ad occupare militarmente le zone. De Caesaris si conquist\u00f2 le simpatie anche di Giuseppe Garibaldi, che lo defin\u00ec \"Prodittatore dei tre Abruzzi\", con poteri assoluti; nel 1861 fu eletto deputato, ma si dimise. Rientrato a Penne si trov\u00f2 costretto a ritornare, pentito, sui suoi passi poich\u00e9 quanto da lui sognato ed auspicato, in realt\u00e0, non avvenne nella cittadina e nel meridione tutto. Sentitosi tradito, anche dalla stessa massoneria e dai Savoia che l'avevano usato come pedina, ormai senza quasi pi\u00f9 averi e solo, per piet\u00e0 del Comune, fu ospitato in una cella dell'allora carcere sito presso la Chiesa della Madonna del Monte Carmelo dove trov\u00f2 la morte nel 1877. Intanto Penne entr\u00f2 nel 1860 nel nuovo Regno Italiano, perdendo per\u00f2 il potere sul distretto francese dell'Abruzzo Ulteriore I, e venendo accorpata alla provincia di Teramo. \nIl brigantaggio e Cuculetto da Penne.\nCavalcando il moto d'insofferenza degli italiani verso il nuovo governo piemontese, anche in Abruzzo si diffuse il brigantaggio. A Penne esemplare \u00e8 la figura di \"Cuculetto\", ossia Emidio D'Angelo, nato nel 1843. Era chiamato cos\u00ec dal soprannome \"cuculo\" del padre Tommaso, in guerra contro il potere, a Penne rappresentato, tra gli altri, dal canonico don Simone Perrotti. Il prete gli commission\u00f2, per un misero guadagno con cui poter sostenere la famiglia, l'omicidio di un suo socio Francesco Di Giovanni. Dopo l'omicidio Cuculetto fu arrestato e rinchiuso nella fortezza di Gaeta con 20 anni da scontare. Riusc\u00ec a evadere nel 1873 e a dirigersi a Penne per vendicarsi di don Perrotti.\nLa famiglia di Emidio era anch'essa \"maledetta\", composta da gente che si dedicava al furto e al saccheggio, Nei registri penali del 1873 a carico dei familiari, tra i quali il padre Tommaso (\"Tummasine Chicule\"), Emidio, Angela Rosa Barbacane madre, il fratello Domenico D'Angelo, insieme con Luigi e Carlo viene definita \"una stirpe di gente facinorosa e ladra\", insieme con una lista di minacce ai relativi magistrati, alla detenzione illegale di arma da fuoco, e ruberie varie.\nLe vicende di Emidio Cuculetto ebbero inizio nel 1864 quando venne arrestato per il furto di legna col fratello Domenico ai danni di un fondo del barone Scorpione. Il 29 agosto di quell'anno Emidio commise a 21 anni l'omicidio di Francesco Di Giovanni, detto \"Tenente\", per commissione del canonico della Cattedrale don Simone Perrotti. Cuculetto avvicin\u00f2 Di Giovanni presso Porta San Francesco e lo accoltell\u00f2 al ventre, e il malcapitato mor\u00ec alcune ore dopo presso l'ospedale, ubicato in quel tempo, nel rione San Panfilo. Qualche giorno pi\u00f9 tardi Cuculetto veniva arrestato e portato nel carcere Giudiziario di Teramo per il processo e, una volta giudicato, nel Bagno Penale di Gaeta. Malgrado le false testimonianze dei familiari e degli amici, per Cuculetto la pena comminata fu pari a 20 anni di lavori forzati.\nIl 20 ottobre 1873 Cuculetto, che si stava recando con le guardie nei pressi del cimitero di Gaeta per le previste mansioni lavorative, approfitt\u00f2 della distrazione dei militari per fuggire con un compagno di cella, Andrea Ursi della provincia di Salerno. I due pianificarono la vendetta contro don Simone, e l'arrivo di entrambi a Penne fu preannunciato a Catignano dalla violenta aggressione a un guardaboschi di Villa Celiera, tal Frattaroli al quale rubarono giacca e fucile, il 29 ottobre 1873. Nei giorni successivi si verificarono altre aggressioni, sempre per rubare armi per la vendetta personale di Cuculetto.\nIl 4 novembre, con la complicit\u00e0 del compagno d'evasione, Cuculetto sequestr\u00f2 il Perrotti sulla strada di ritorno da un suo podere; rinchiusolo prigioniero in una capanna isolata nella zona di Colle Stella, con conseguente minaccia di estorsione di quattrini al nipote Massimo. Il 7 l'avvenimento fu denunciato ai carabinieri di Penne. Fu successivamente rilasciato previa consegna di 4.000 scudi e promessa di ulteriori 6.000 da parte del nipote Massimo. Dopo la denuncia dello stesso ai carabinieri, vennero perquisite alcune masserie delle contrade di Penne. Tra i primi arrestati fu il contadino Pasquale Zicola, e nel novembre tutta la banda di presunti complici si trov\u00f2 in carcere. Non gli evasi-sequestratori Andrea Ursi ed Emidio D'Angelo che riuscirono a fuggire, dopo aver liberato don Simone, compiendo altri furti e aggressioni, come quella al fattore del Duca Gaudiosi, insieme con quattro presunti complici. Per l'occasione Emidio lasci\u00f2 un biglietto di scherno, in italiano sgrammaticato (aveva imparato i rudimenti della scrittura nel corso del decennio gi\u00e0 passato in carcere).\nIl 25 novembre Cuculetto riusc\u00ec a compiere la sua vendetta, uccidendo don Simone: il canonico, dalla residenza di San Comizio, si era recato in una sua masseria ubicata in localit\u00e0 Serpacchio, per piantare dei paletti entro un fosso, accompagnato da tre villici, i quali, all'arrivo improvviso di Cuculetto, che sembrava un legnaiolo, sotto la minaccia di una pistola, si allontanarono a momento debito, e per questo furono sospettati di complicit\u00e0; Il brigante lo fin\u00ec a colpi di pugnale. L'omicidio fece scalpore in citt\u00e0 e il 28 novembre furono arrestati i familiari di Emidio, che si dette alla macchia. Scappato verso Loreto Aprutino, la notizia di un suo probabile arrivo si sparse per il paese, e segno evidente della sua presenza fu l'aggressione ad una carrozza di passaggio sul colle di Fiorano. Cuculetto fu arrestato il 7 dicembre presso una masseria situata in localit\u00e0 Vallescuro di Penne, dopo una sparatoria contro i militari. Processato di nuovo, venne condannato all'ergastolo da scontare nel carcere di Civitavecchia. Cuculetto venne liberato molto tardi (venne graziato), e trascorse, meno dell'ultimo decennio della sua vecchiaia a Penne, rispettato dai popolani per le sue azioni, e mor\u00ec nel locale ospedale di Penne nel 1925.\nIl Novecento e la Seconda Guerra Mondiale.\nNel corso del primo Novecento Penne si dot\u00f2 di una serie di infrastrutture come scuole, nuovi tribunali, teatri, cavo del telegrafo e luce elettrica. Nel 1927 il suo territorio fu scorporato dalla provincia di Teramo e destinato alla neonata provincia di Pescara.\nPi\u00f9 gravi furono i fatti della seconda guerra mondiale. Tra il 1943 e il 1944 la popolazione conobbe i fatti della \"guerra in casa\", ossia sequestro di civili, processi sommari con fucilazione per accusa di cospirazionismo con gli alleati, rastrellamenti e deportazioni. Complessivamente furono 61 i morti, un centinaio i feriti e 500 sfollati, vittime dei bombardamenti. I bombardamenti pi\u00f9 gravi ci furono il 7 novembre 1943 e il 24 gennaio 1944: una incursione aerea inglese (mitragliamento del treno da parte di uno Spitfire presso la Galleria Collatuccio della ferrovia Pescara-Penne) provoc\u00f2 25 morti, nella seconda la citt\u00e0 sub\u00ec una massiccia distruzione con i punti pi\u00f9 colpiti Piazza Luca da Penne e il Duomo di San Massimo.\nIl giornalista Mario Pirani ricordava che riusc\u00ec a sfuggire alla razzia dei nazifascisti quando si trovava a Penne. Venne prelevato da un sacerdote, e rinchiuso in un armadio, mentre i tedeschi perquisivano le case e le chiese. Il 24 gennaio del 1944 Penne sub\u00ec un bombardamento alleato, complessivamente da 155 caccia bombardieri che presero di mira carri tedeschi. Penne venne attaccata anche qualche giorno prima, il 13 gennaio, dopo che era stata bombardata Loreto Aprutino, e tal bombardamento non riguard\u00f2 obiettivi militari, ma danneggi\u00f2 solamente il centro storico, con l'obiettivo di stimolare rivolte popolari contro i nazifascisti. Il 24 gennaio alle 8:15 incominci\u00f2 il bombardamento, cadde il portale gotico del Duomo, venne colpita la biblioteca diocesana del Seminario, e poi l'ingresso dell'abside della Cattedrale, con sventramento del tetto, l'episcopio e infine il teatro comunale accanto alla chiesa di San Domenico in Piazza Luca da Penne, insieme con altri edifici. Altri edifici danneggiati furono il liceo classico, gli uffici della Finanza, le scuole elementari di via Dante, edifici a via Mario dei Fiori, l'ospedale civile, le Poste, e altre chiese. La citt\u00e0 fu liberata il 13 giugno 1944, e il 23 settembre 2006 alla citt\u00e0 \u00e8 stata conferita la Medaglia d'Argento al Valor Civile per i bombardamenti subiti.\nPer il merito civile si ricorda l'episodio increscioso del 6 giugno 1944 in contrada Roccafinadamo, quando quattro pennesi furono catturati dai tedeschi mentre lavoravano nei campi, e portati al tribunale di Teramo. Poich\u00e9 l'esercito era in ritirata, i prigionieri furono affidati ai fascisti, che per vendetta li fucilarono davanti al muro del cimitero di Montorio al Vomano, poich\u00e9 accusati di cospirare contro il regime. I caduti erano Isidoro Di Donato, Regolo Antosa, Corradino Atolfi e Michele Marini, successivamente definiti i \"martiri di Roccafinadamo\". Qualche ora prima della cattura, un gruppo di partigiani della contrada si era scontrato contro i tedeschi, e poi rifugiatosi nelle vicinanze, e i contadini catturati gli avevano prestato soccorso per riprendere poi la loro attivit\u00e0. Per la confusione generata dalla guerra, dei prigionieri non si seppe nulla fino a settembre, quando i loro cadaveri vennero scoperti al cimitero.\nAttualit\u00e0.\nLa citt\u00e0 \u00e8 la quinta della Provincia di Pescara per popolazione, dopo Pescara, Montesilvano, Spoltore e Citt\u00e0 Sant'Angelo. Mantenendo il centro storico intatto, un ramo dell'economia locale \u00e8 divenuto il turismo. Infatti Penne fa parte del club dei \"Borghi pi\u00f9 belli d'Italia\". Altro settore economico \u00e8 l'agricoltura.\nA partire dagli anni sessanta, nel sottostante bacino del fiume Tavo, venne creato uno sbarramento artificiale, dando luogo al Lago di Penne, al cui interno \u00e8 stata creata un'oasi naturalistica.\nMonumenti e luoghi d'interesse.\nIl centro storico \u00e8 posto sopra due colli, collegati dal corso Emilio Alessandrini, chiamati Colle Sacro e Colle Castello. Nel primo colle si trovano la Cattedrale di San Massimo e Santa Maria degli Angeli, la chiesa di Sant'Agostino e il complesso di San Giovanni Battista. Accedendo da destra vi \u00e8 la monumentale Porta San Francesco. Risalendo il corso, presso Colle Castello, si trovano la Piazzetta Santa Croce con la chiesa omonima, il complesso parrocchiale di San Domenico e il corso dei Vestini, dove si affacciano numerosi palazzi gentilizi, come Palazzo Aliprandi, Palazzo De Cesaris, Palazzo Scorpione, Palazzo Margarita d'Austria.\nArchitetture religiose.\nStucchi di Giambattista Gianni e decorazioni pittoriche murali di Giambattista Gamba. Nell'ex attiguo Convento vi ebbero sede le Dame di Malta. Di rilievo all'interno ci sono le tele di San Giovanni Evangelista e San Carlo Borromeo realizzate da Paolo Gamba (XVIII sec.), il San Giovanni Battista di Samberlotti del 1617, e il San Francesco di Paola di Antonio Zanchi del 1705. Altre tele, insieme con la Piet\u00e0 lignea, sono dei Settecento, e sono state traslate nel Museo diocesano. Le Gerosolimitane fondarono anche il convento annesso alla chiesa, sulla parete afferente il colle del Duomo. L'edificio si presenta articolato in vari corpi di fabbrica di diversa altezza, organizzati intorno a un ampio cortile centrale su due livelli. Nel tempo, con perdita della funzione originaria del monastero, l'edificio assunse vari ruoli: scuola d'arte, sede del Tribunale di Pescara con sezione distaccata, e sede di varie associazioni culturali. Ha un chiostro centrale con loggiato ad arcate sovrapposte.\nLe chiese delle contrade.\nMolte di queste purtroppo sono in cattivo stato di conservazione, o addirittura ruderi.\nArchitetture civili.\nNel Seicento fu ristrutturato da Ferdinando Castiglione, che aggiunse l'ala oggi destinata a sede museale, nell'800 Ginevra Castiglione port\u00f2 in dote al marito Saverio De Leone l'appartamento, nelle cui sale oggi ci sono le opere di Remo Brindisi, e la collezione Galluppi. Nel Settecento fu ampliato dai Teseo, con progetto dell'architetto Stansislao Casale sul disegno di Francesco De Sio (1760-66). Notevole \u00e8 la facciata del 1766 con avancorpo centrale e logge sovrapposte con triplice arcata e balconata, che crea ombre profonde. Il grande accesso su Largo San Nicola non ha il portale, la facciata diaframmata, fa s\u00ec che vivamente il palazzo assuma complessit\u00e0 e dimensioni particolari. Nella sommit\u00e0 \u00e8 presente un orologio a maiolica di Antonio Papa (1770), la torretta venne abbattuta nel 1968 e l'orologio ricollocato pi\u00f9 in basso. Da via Castiglione si accede a un piccolo cortile tramite portal e a sesto acuto, con modanature a guscio lungo gli spigoli dell'archivolto. Il palazzo oggi ospita il Museo d'Arte Contemporanea.\nArchitetture militari.\nLe mura di Penne sono ancora oggi in parte visibili, e abbracciano il centro storico del rione Colle Sacro e di Porta da Capo. Nel corso del Settecento persero la loro funzione difensiva e vennero inglobate con le case, o demolite, insieme con le torri, di cui restano alcune tracce, con l'eccezione di Torre Romana, presso Porta San Francesco. Anche la torre del Duomo di San Massimo svolgeva la funzione di difesa. Le mura sono in laterizio o in mattone cotto, e delimitano anche il passaggio di strette vie a serpente, dette \"coste\". Presso Colle Castello sorgeva il fortino longobardo, a guardia della citt\u00e0, oggi scomparso.\nAree naturali.\nNei pressi della cittadina si trova la riserva naturale regionale \"lago di Penne\", istituita con le leggi regionali n. 26 del 1987 e n. 97 del 1989, si estende per 150 ettari, con una fascia di protezione esterna che supera i 1000 ettari.\nLa Riserva \u00e8 gestita da un comitato, con il Comune di Penne, il Consorzio di Bonifica Centro e il WWF Italia; il Comune ha inoltre incaricato, per la gestione operativa e tecnica, la cooperativa COGECSTRE.\nLa Riserva \u00e8 un importante luogo di sosta e di riproduzione dell'avifauna stanziale, di passo e nidificante.\nLa Nitticora (Nycticorax nycticorax), che \u00e8 anche il simbolo dell'area protetta, da diversi anni nidifica nella zona umida della Riserva. Nella Riserva sono state avviate alcune importanti iniziative di conservazione della fauna, tra le quali il Progetto Lontra del WWF Italia, con la realizzazione sulle rive del lago di Penne di un centro di riproduzione e di educazione del rarissimo mustelide. Altri progetti di conservazione sono:\nSociet\u00e0.\nEvoluzione demografica.\nDopo il picco di 14.119 abitanti censiti nel 1951, Penne ha avuto una flessione, arrivando a 11.670 abitanti nel 1981. Da allora ci \u00e8 stato un aumento, arrivando a quasi 13.000 nel 2011. \nLingue e dialetti.\nIl dialetto pennese si distingue per la sua peculiare caratteristica di sostituire, nel lessico dialettale abruzzese, la vocale \"e\" con la \"\u00f2\" (es. P\u00f2nne invece di Penne). In generale il dialetto pennese \u00e8 collocato nei dialetti italiani meridionali relativi all'area abruzzese-adriatica.\nTradizioni e folclore.\nLa Processione del Venerd\u00ec Santo a Penne venne istituita in forma solenne nel 1570 dal Cappuccino umbro Padre Girolamo da Montefiore. Il rito liturgico \u00e8 ancora oggi molto sentito dalla popolazione, che partecipa numerosa all'evento. La processione percorre le vie del centro storico, trasportando la statua del Cristo Morto, la statua della Vergine Addolarata e il gruppo ligneo della Passione, mentre drappi su balconi e finestre delle dimore storiche sono esposti in segno di lutto. Il corteo degli incappucciati, il coro del Miserere e la banda accompagnano la processione rendendo l'evento ancora pi\u00f9 suggestivo.\nLa coperta funebre, di dimensioni considerevoli (4,16 x 5,05 m), \u00e8 ricca di ricami in oro, argento e fili di seta variopinti applicati ad una base di velluto nero. Particolarmente interessanti sono i ricami dei quattro medaglioni d'angolo che raffigurano la Croce raggiata, l'Albero della conoscenza del bene e del male, l'Arca dell'Alleanza, Calice con Ostia solare. Fu commissionata nel 1860 dalla famiglia Assergi e donata alla Chiesa dell'Annunziata. La leggenda popolare racconta che alcune monache siano rimaste cieche dopo anni di minuzioso ricamo.\nCultura.\nIstruzione.\nScuole.\nNel comune si trovano le seguenti scuole superiori di secondo grado:\nBiblioteche.\nLa citt\u00e0 di Penne offre dal 1981 una biblioteca pubblica. Essa esplica funzioni di servizio, conservazione, consultazione, informazione, promozione e sussidio in osservanza a quanto previsto dalle leggi istitutive dei Centri Servizi Culturali e successive integrazioni oltre che dagli indirizzi e obiettivi politici e tecnici emanati nel corso del tempo.\nArte.\nL'arte a Penne si \u00e8 sviluppata attraverso diversi campi: erudizione, letteratura, pittura e scultura. Nel campo umanistico-letterario, dal Medioevo a oggi si distinsero il giurista Luca da Penne, commentatore delle leggi del tardo impero Romano e del \"Codice Giustinianeo\", il medico e scrittore Muzio Pansa, che raccolse anche delle leggende popolari abruzzesi, gli storici Nicola Giovanni Salconio e Monsignor Vincenzo D'Alfonso, vescovi della diocesi, il cardinale Anton Ludovico Antinori, e nel periodo pi\u00f9 recente il poeta e patriota Clemente De Caesaris, le cui poesia furono d'ispirazione leopardiana-rossettiana e il poeta, giornalista e storico Luigi Polacchi, che tracci\u00f2 una storia degli scrittori abruzzesi.Nel campo della pittura e della scultura, sin dal XVI secolo Penne, insieme a Loreto Aprutino e Castelli \u00e8 stato centro di produzione delle maioliche dipinte della bottega Grue, mentre nel Settecento, con il restauro barocco di molte chiese, si distinsero maestranze lombardo-napoletane come Francesco De Sio e Giovan Battista Gianni, ma anche i pennesi Domiziano Vallarola e Antonio Zanchi. Degno di menzione, sebbene fiorito nell'800, \u00e8 Federico Dottorelli, altro architetto pennese che si distinse nel restauro della fontana dell'Acqua Ventina.\nPenne \u00e8 anche un importante centro tradizionale di produzione del centrino da tavola, lavorato dalle massaie e delle figlie che entravano in et\u00e0 da marito. Infatti un tipico motto delle lavoratrici delle botteghe \u00e8 ancora oggi \"sparagne e cumparisce\", ossia \"risparmia tempo e fai bella figura\".\nEventi.\nLa cittadina di Penne \u00e8 ricca di festivit\u00e0. Una delle maggiori feste \u00e8 quella dedicata a San Massimo, patrono della citt\u00e0 e della diocesi di Pescara-Penne, che viene festeggiata il 7 maggio di ogni anno, coinvolgendo solitamente due o tre giorni. Successiva \u00e8 la festa dedicata a Sant'Antonio di Padova, celebrata il 13 giugno di ogni anno, anche qui coinvolgendo due o tre giorni, e che di fatto d\u00e0 inizio alla cosiddetta \"Estate Pennese\", un appuntamento che ogni anno \u00e8 ricco di eventi culturali, sportivi ed eno-gastronomici.\nIn particolare, tra gli appuntamenti culturali di spicco figura il \"Premio di letteratura Citt\u00e0 di Penne - Mosca\", gi\u00e0 \"Premio Penne\", un concorso letterario internazionale che dal 1979 si ripropone annualmente nell'agenda culturale pennese..\nTra gli appuntamenti sportivi vanno ricordate la manifestazione podistica \"Notturna Pennese\" ed il \"Trofeo Internazionale di Calcio Ernesto Morandini\".\nGeografia antropica.\nFrazioni.\nBaricelle, Casale, Collalto, Colle d'Omero, Colle Formica, Colle Maggio, Colle San Giovanni, Colle Sant'Angelo, Colle Stella, Colletrotta, Conaprato, Mallo, Pagliari, Ponte Sant'Antonio, Porta Caldaia, Roccafinadamo, San Pellegrino, Serpacchio, Teto, Toballesco. Villa Degna\nRoccafinadamo.\nRoccafinadamo \u00e8 una frazione che sorge a nord di Penne, ad un'altitudine di 545\u00a0m sul livello del mare, alle pendici dell'Appennino centrale, sovrastato dalle vette del Corno Grande. Il suo nome deriva presumibilmente da un agglomerato di case su rocce con il capostipite Adamo. Confina a nord con il comune di Arsita, a sud col comune di Farindola ed a est col comune di Castiglione Messer Raimondo.\nPrima degli anni sessanta i suoi abitanti erano pi\u00f9 di mille, sono in seguito drasticamente scesi fino a sotto le 150 unit\u00e0, a causa della mancanza di insediamenti industriali.\nInfrastrutture e trasporti.\nStrade.\nIl comune \u00e8 attraversato dalla SS 81, importante arteria interna (che nel tratto urbano viene denominata \"Viale San Francesco\" e \"Circonvallazione Aldo Moro\") e dalla SS 151 che collega il centro abitato a Cappelle sul Tavo, da cui si prosegue per Montesilvano e Pescara.\nAutobus.\nLa societ\u00e0 TUA gestisce i collegamenti con i centri limitrofi (tra cui Farindola e Montebello di Bertona) e il locale autoservizio urbano, attivo dai primi anni '70, che tocca le localit\u00e0 di Villa Degna, Conaprato, Collalto e San Pellegrino (nel comune di Loreto Aprutino).\nFerrovie.\nDal 1927 al 1963 Penne fu collegata con Pescara mediante una linea ferroviaria a scartamento ridotto, che raggiungeva la stazione capolinea ancora oggi visibile in viale Santo Spirito. La ferrovia fu poi smantellata nel Dopoguerra e sostituita dall'attuale autoservizio, gestito sempre da TUA.\nSport.\nPallavolo.\nA Penne c'\u00e8 una societ\u00e0 pallavolistica denominata A.S.D. Volley Penne che \u00e8 molto attiva a livello giovanile. Inoltre la prima squadra milita dalla stagione 2018-2019 in serie C.\nCalcio.\nLa principale squadra di calcio della citt\u00e0 \u00e8 l\"'A.S.D. Penne 1920 Calcio\", che attualmente milita in Eccellenza. In passato, ha disputato la Serie D dagli inizi degli anni 80 a met\u00e0 degli anni 90 e una seconda volta nella met\u00e0 degli anni 2000.\nBibliografia.\nFonti storiche"}
{"id": "695296", "revid": "125593160", "url": "https://it.wikipedia.org/wiki?curid=695296", "title": "Lista delle sonde spaziali", "text": "Elenco delle sonde spaziali per anno di lancio. Questa pagina comprende le sonde dedicate principalmente all'esplorazione del sistema solare, e non gli osservatori spaziali come il telescopio spaziale Hubble e la sonda SOHO.\nSono evidenziate in arancio pallido le missioni mai giunte a destinazione."}
{"id": "695306", "revid": "986213", "url": "https://it.wikipedia.org/wiki?curid=695306", "title": "Antonio Altoviti", "text": "Biografia.\nLa sua nomina fu un aperto affronto ai Medici da parte di papa Paolo III. Gli Altoviti, e il padre di Antonio Bindo in particolare, furono una delle famiglie pi\u00f9 ostili ai Medici, tanto che nel corso del Cinquecento essi vennero esiliati dalla citt\u00e0.\nAntonio, che si trovava in quel periodo a Roma a causa appunto dell'esilio forzato, fu osteggiato apertamente da Cosimo I che gli proib\u00ec l'ingresso nei territori del Ducato di Toscana e che pose anche sotto sequestro tutte le rendite e i beni della mensa vescovile.\nDurante l'esilio Antonio si occup\u00f2 di molti studi, prese parte al Concilio di Trento e dimor\u00f2 per un periodo a Loreto, dove fece edificare una cappella dedicata a Santa Elisabetta.\nDopo la morte di Paolo III (1549) e l'avvicendarsi di altri papi, Cosimo I manifest\u00f2 una politica di riavvicinamento al pontefice in previsione della sua richiesta per ottenere il titolo di granduca. In questo senso va inquadrato il perdono all'Altoviti (1565), dopo le numerose e reiterate raccomandazioni di Pio V, anche se l'arcivescovo, forse non fidandosi troppo delle promesse di Cosimo, prese possesso dell'arcidiocesi solo due anni dopo, con il suo ingresso ufficiale in citt\u00e0 il 14 maggio 1567.\nL'osservanza dei precetti del Concilio di Trento da parte del clero fiorentino era stata suggellata gi\u00e0 dal 1565 e con l'arrivo dell'arcivescovo le riforme presero ancora maggior spinta. Nel 1569 si tenne un sinodo, dopo che l'Altoviti aveva compiuto una visita completa delle parrocchie della diocesi.\nNel 1573, in quanto metropolita, indisse un sinodo provinciale. Mor\u00ec improvvisamente il 28 dicembre 1573. Fu sepolto nella chiesa di Santi Apostoli a Firenze, gi\u00e0 di patrocinio dalla sua famiglia, in un monumento funebre opera di Giovanni Antonio Dosio e Giovanni Caccini.\nLa sua figura \u00e8 stata oggetto di valutazioni opposte a seconda che ne parlassero cronisti di una o dell'altra fazione. Secondo lo scrittore filomediceo Ammirato egli non fu mai promosso a cardinale per via della sua avidit\u00e0 di ricchezze e per la sua poco virtuosa condotta morale, mentre secondo altri panegiristi egli fu un uomo di virt\u00f9 dalla mirabile vigilanza pastorale, che egli volle anche sottolineare nel suo stemma raffigurante un cane che custodisce un gregge, con il motto \"non dormit qui vigilat\".\nVenne sepolto in un monumento dietro la chiesa dei Santi Apostoli a Firenze, composto da una nicchia e due volute legate alle porticine laterali, sormontate dai busti di Carlo Magno e Oddo Altoviti, il mecenate della chiesa, opera di Giovanni Antonio Dosio e Giovanni Caccini.\nGenealogia episcopale.\nLa genealogia episcopale \u00e8:"}
{"id": "695307", "revid": "339392", "url": "https://it.wikipedia.org/wiki?curid=695307", "title": "Movimenti Ecologisti", "text": ""}
{"id": "695308", "revid": "36426", "url": "https://it.wikipedia.org/wiki?curid=695308", "title": "Alessandro di Ottaviano de' Medici", "text": ""}
{"id": "695314", "revid": "76655", "url": "https://it.wikipedia.org/wiki?curid=695314", "title": "Fed. dei Verdi", "text": ""}
{"id": "695319", "revid": "1543377", "url": "https://it.wikipedia.org/wiki?curid=695319", "title": "Andrea Basili", "text": "Dopo aver compiuto i propri studi musicali a Roma sotto l'insegnamento di Tommaso Bernardo Gaffi, tra il maggio e il dicembre del 1729 fu maestro di cappella della Cattedrale di Tivoli, dove fece rappresentare, nel 1737, il suo primo oratorio, \"Il Martirio di Santa Sinforosa e dei sette Santi suoi Figlioli Nobili Tiburtini\". Divent\u00f2 membro nel 1732 dei \"musicisti del Campidoglio\" come \"trombone-organista\" e nel 1738 della \"Congregazione di Santa Cecilia\". Il 10 marzo 1740 fu nominato maestro della cappella della Santa Casa di Loreto, posizione che tenne sino alla morte, che ebbe luogo a causa di un colpo apoplettico. Durante la sua vita mantenne un'amicizia epistolare con Padre Martini. \u00c8 il padre del pi\u00f9 noto Francesco Basily (o anche Basilj). \u00c8 lo zio di Pasquale Antonio Basili.\nBasili durante la sua epoca fu un contrappuntista dotato e un compositore assai noto nella musica a cappella e organistica. La sua fama \u00e8 legata principalmente alla sua opera didattica per clavicembalo \"Musica universale\", la quale comprende 24 scale, 24 esercizi per il basso, 24 fughe e 24 sonate. "}
{"id": "695331", "revid": "1632387", "url": "https://it.wikipedia.org/wiki?curid=695331", "title": "Interaction", "text": "Interaction \u00e8 il terzo album dei Brunorock. Il disco \u00e8 uscito per la label tedesca MTM Records e nella formazione che ha suonato insieme a Bruno Kraler troviamo nomi famosi come Rachel Bolan (Skid Row), Alex De Rosso (ex Dokken), Bobby Altvater (Affair) e Fredrik Bergh (Street Talk). Il tutto \u00e8 stato mixato a Nashville da Michael Wagener, noto per i suoi lavori con Skid Row, Metallica, Ozzy Osbourne, Stryper, Dokken e molti altri."}
{"id": "695333", "revid": "1516566", "url": "https://it.wikipedia.org/wiki?curid=695333", "title": "Il'ja Muromec", "text": "Il'ja Muromec () \u00e8 un eroe nazionale della tradizione popolare russa e ucraina celebrato in numerosi byliny (poemi epici popolari); insieme con Dobrynja Nikiti\u010d e Al\u00eb\u0161a Popovi\u010d \u00e8 ritenuto il pi\u00f9 grande dei leggendari bogatyri, cavalieri erranti russi. Insieme sono anche rappresentati nel famoso dipinto di Vasnecov \"I Bogatyri\".\nStoria.\nSecondo le leggende, Il'ja, il figlio di un contadino, (vi sono due versioni differenti sul luogo della sua nascita: una narra che egli nacque nel villaggio di Kara\u010darovo, vicino a Murom (ma \u00e8 contraddittoria per questioni temporali), una versione storica pi\u00f9 moderna afferm\u00e0 che egli sia nato nell'antico villaggio di Morivsk vicino a \u010cernihiv (nel territorio dell'attuale Ucraina). Soffr\u00ec di gravi malattie durante la sua giovinezza e fu incapace di camminare fino all'et\u00e0 di 33 anni, quando la tradizione vuole che fosse guarito miracolosamente da due pellegrini. Fu successivamente fornito da un cavaliere, Svjatogor, di poteri sovrumani che utilizz\u00f2 per liberare la citt\u00e0 di Kiev dagli idolatri. Sulla strada del ritorno leggenda vuole che da solo riuscisse a difendere la citt\u00e0 di \u010cernigov da un attacco tartaro, missione che gli valse l'ordinazione a rango di cavaliere da parte di un signore locale. Nella foresta di Brjansk uccise in seguito il mostro incantatore Solovej-Razbojnik, (in italiano il Brigante Usignolo), che poteva uccidere i viaggiatori con il suo potente soffio.\nIl'ja, ordinato per le sue imprese Bogatyr dal principe Vladimir I di Kiev, difese la Russia dai numerosi attacchi portati dalle genti che abitavano la steppa, incluso quello di Kalin, il (mitico) zar dell'Orda d'Oro. Viene descritto come generoso e semplice ma con temperamento focoso. Si narra a tal proposito che, per la rabbia di non essere stato invitato dal principe Vladimir a una celebrazione, abbia distrutto tutte le torri campanarie di Kiev. Si plac\u00f2 immediatamente una volta che Vladimir chiese di lui.\nNel 1643 fu innalzato a Santo, diventando l'unico eroe epico a essere canonizzato dalla Chiesa ortodossa russa. Si narra che le sue spoglie giacciano nelle grotte poste nei pressi del monastero di Pe\u010derska Lavra, dove il suo corpo, sempre secondo la leggenda, fu trasportato da due angeli dopo un combattimento.\nLa sua figura fu utilizzata dagli slavofili come archetipo di quello che avrebbe dovuto essere l'ideale di \"uomo russo\". Secondo tale impostazione, infatti, l'eroe racchiudeva in s\u00e9 le qualit\u00e0 che distinguevano il \"tipo russo\" dal resto dei popoli europei, rappresentate da una forza gentile e mai aggressiva ma pronta a difendere la causa del popolo. Tale interpretazione fu condivisa successivamente anche da Dostoevskij.\nIl nome di Il'ja Muromec divent\u00f2 nel corso dei secoli sinonimo di fierezza e integrit\u00e0 spirituale. Alla sua figura furono dedicati numerosi dipinti, film, monumenti, aneddoti e persino cartoni animati."}
{"id": "695334", "revid": "125787132", "url": "https://it.wikipedia.org/wiki?curid=695334", "title": "Carcere di San Quintino", "text": "Il Penitenziario di Stato di San Quintino (in inglese \"San Quentin State Prison\") \u00e8 un famoso carcere statunitense.\nSorge su un'area di 1,7 chilometri quadrati a Point Quentin, nella contea di Marin in California, a nord di San Francisco. La struttura ospita il braccio della morte dello Stato della California.\nStoria.\nLa prigione fu aperta nel luglio del 1852 ed \u00e8 la pi\u00f9 vecchia della California; la sua costruzione avvenne per opera dei detenuti ospitati nella nave-prigione Waban.\nNel 1918 il chirurgo Leo L. Stanley realizz\u00f2 una lunga serie di trapianti di testicoli nei confronti dei detenuti volti a sperimentare le funzioni del testosterone.\nFino al 1933, quando venne costruito il carcere femminile di Tehachapi, San Quintino ospit\u00f2 prigionieri di entrambi i sessi: tra le donne spicca Louise Preslar, una delle sole quattro donne ad aver mai sub\u00ecto la condanna alla camera a gas in California.\nStrutture.\nIl complesso correzionale si trova a Point San Quentin, che consiste di 432 acri (1,75 km2) sul lato nord della baia di San Francisco. Il complesso del carcere occupa 275 acri (1,11 km2), valutato in uno studio del 2001 tra 129 e 664 milioni di dollari. \nEsecuzioni.\nTutte le condanne capitali irrogate in California, di prigionieri sia maschili sia femminili, devono avvenire a San Quintino: la camera di esecuzione si trova in un'aggiunta a un piano in prossimit\u00e0 dell'East Block. Le donne vengono trasportate nella struttura in autobus. \nI metodi di esecuzione sono cambiati nel tempo: prima del 1893 le contee non giustiziavano i condannati mentre tra il 1893 e il 1937 a San Quentin furono eseguite 215 condanne a morte per impiccagione e 196 nella camera a gas. Nel 1996 l'uso del gas venne ritenuto \"punizione crudele e inusuale\", che port\u00f2 a esecuzioni all'interno della camera a gas mediante iniezione letale. Tra il 1996 e il 2006 undici persone sono state giustiziate a San Quentin con iniezione. \nNell'aprile 2007 il personale dell'ufficio dell'analista legislativo della California ha scoperto che a San Quentin era in costruzione una nuova camera di esecuzione: i legislatori successivamente accusarono il governatore di \"nascondere il progetto alla Legislatura e al pubblico\". Il vecchio impianto per l'iniezione letale includeva una sala di 43 piedi quadrati (4,0 m2) e una singola area di osservazione; la struttura che stava per essere costruita includeva una camera di iniezione di 230 piedi quadrati (21 m2) e tre aree di visualizzazione per famiglia, vittima e stampa. Il governatore Arnold Schwarzenegger interruppe la costruzione della struttura la settimana successiva. Il legislatore in seguito ha approvato la spesa di 180\u00a0000 $ per completare il progetto e la struttura \u00e8 stata completata. \nOltre alle esecuzioni statali, a San Quentin sono state eseguite tre esecuzioni federali: Samuel Richard Shockley e Miran Edgar Thompson erano stati incarcerati nel penitenziario federale dell'isola di Alcatraz e furono giustiziati il 3 dicembre 1948 per l'omicidio di due guardie carcerarie durante la cosiddetta battaglia di Alcatraz; Carlos Romero Ochoa aveva assassinato un ufficiale dell'immigrazione federale dopo essere stato catturato mentre contrabbandava messicani al di l\u00e0 del confine vicino a El Centro, in California, e fu giustiziato nella camera a gas di San Quentin il 10 dicembre 1948. \nIl 13 marzo 2019, dopo che il governatore Gavin Newsom ordin\u00f2 una moratoria sulla pena di morte nello Stato, lo Stato ritir\u00f2 l'attuale protocollo di iniezione letale e San Quentin chiuse la camera dell'esecuzione."}
{"id": "695336", "revid": "339392", "url": "https://it.wikipedia.org/wiki?curid=695336", "title": "Presidente del Presidio del Soviet Supremo", "text": ""}
{"id": "695337", "revid": "15756", "url": "https://it.wikipedia.org/wiki?curid=695337", "title": "J\u00f8rn Lande", "text": "\u00c8 celebre per essere stato il cantante della power metal band Masterplan. Ha ottenuto anche un discreto successo con la sua carriera solista, ma \u00e8 soprattutto grazie alla visibilit\u00e0 ottenuta partecipando al progetto Avantasia con Tobias Sammet che il suo nome \u00e8 entrato di diritto nella casta delle voci pi\u00f9 conosciute dell'heavy metal.\nLande deve gran parte della propria vocalit\u00e0 ai suoi pi\u00f9 celebri predecessori David Coverdale e Ronnie James Dio, che omagger\u00e0 pi\u00f9 volte nella propria carriera. Ha prestato inoltre la sua voce come doppiatore al personaggio Karthus del videogioco League of Legends.\nBiografia.\nAnni '90 - Gli inizi.\nJ\u00f8rn Lande ha suonato in varie band prima di realizzare una solida carriera.\nLa prima band degna di importanza con cui ha realizzato le prime pubblicazioni discografiche furono i 'Vagabond', tra le cui fila militavano anche Ronni Le Tekr\u00f8 e Morty Black, ex membri della band norvegese hard rock TNT. L'album omonimo, pubblicato nel 1994, vende 10.000 dischi nella sola Norvegia, ma le copie vengono ritirate dall'etichetta EMI. In quel periodo Lande registra un inno per la squadra nazionale di calcio norvegese per la Coppa del mondo 1994, \"Alt per Norge\". Il secondo disco dei Vagabond, \"A Huge fan of Life\", viene pubblicato in Europa l'anno successivo.\nLa fine dei Vagabond avviene con la reunion dei TNT nel 1996, anno in cui Lande si unisce ai chitarristi Bernie Marsden e Micky Moody,entrambi reduci dai Whitesnake, fondando l'hard-rock band The Snakes, che gli deve infatti gran parte del nome. Con questa band Lande pubblica \"Once Bitten\" nel 1997 e dal Tour che ne segue viene estratto \"Live In Europe\", che vede i The Snakes riproporre parecchie canzoni della sopracitata band madre; dopodich\u00e9 Lande viene licenziato, e la band si scioglie.\nNon passa per\u00f2 molto tempo prima che Lande si dedichi ad altri progetti; infatti nello stesso anno il vocalist nordico pubblica \"The Spectral Spheres Coronation\" con la Symphonic Metal band Mundanus Imperium e viene successivamente chiamato a far parte del gruppo progressive metal Ark, dal chitarrista Tore \u00d8stby (ex - Conception) e dal batterista John Macaluso (ex - Malmsteen).\nCon gli Ark, Lande pubblica 2 album tra il 1999 e il 2001 ed \u00e8 proprio grazie a John Macaluso che il cantante norvegese entra in contatto con Yngwie Malmsteen, all'epoca rimasto orfano di un frontman. La collaborazione \u00e8 tuttavia breve, Lande abbandona il chitarrista statunitense a met\u00e0 del Tour, ma la notoriet\u00e0 ottenuta con questa breve esperienza contribuisce enormemente nel portare la sua figura alla ribalta.\nAnni 2000 (prima parte) - La carriera solista e i Masterplan.\nNel 2000 Lande pubblica il suo primo disco solista Starfire che contiene alcune cover e qualche traccia inedita, e dove tra i partecipanti figurano molti membri delle sue passate e presenti collaborazioni; verso la fine dello stesso anno prende inoltre parte all'album d'esordio dell'hard rock band statunitense \"Millennium\", capitanata dal chitarrista Ralph Santolla, registrando per loro le parti dell'album \"Hourglass\". Nel 2001 viene pubblicato il secondo album degli Ark, \"Burn the Sun\", che resta una delle opere pi\u00f9 acclamate dell'intera carriera del frontman.\nSempre nello stesso anno Lande partecipa al disco \"The Devil's Hall of Fame\" della celebre dark prog metal band Beyond Twilight, guidata dal tastierista Finn Zierler, e compare tra le voci del corale Nikolo Kotzev's Nostradamus, un concept album scritto dal chitarrista bulgaro Nikolo Kocev e basato appunto sulla figura di Nostradamus; su questo doppio disco va segnalata la presenza di alcune tra le pi\u00f9 celebri voci della scena hard-rock e metal mondiale: Joe Lynn Turner (Malmsteen, Rainbow, Deep Purple,), Glenn Hughes (Deep Purple, Black Sabbath), Doogie White (Malmsteen, Rainbow) e G\u00f6ran Edman (Malmsteen, John Norum).\nAssieme a Kocev, Lande pubblicher\u00e0 due anni pi\u00f9 tardi l'album Guilty as Sin con i Brazen Abbot; esattamente come su \"Nostradamus\", alla sezione strumentale del disco \u00e8 da segnalare la presenza dei musicisti degli Europe Mic Michaeli, Ian Haugland e John Lev\u00e9n. Nel 2001 viene pubblicato il suo 2\u00ba album solista Worldchanger;questa volta senza cover riempitive e composto totalmente da brani inediti scritti da J\u00f8rn con l'ausilio del chitarrista Tore Moren su alcune tracce.\nIl 2001 si rivela un anno fondamentale per Lande, che viene ingaggiato dalla power metal band Masterplan dai due ex-Helloween Roland Grapow e Uli Kusch,e sar\u00e0 proprio questa occasione a consacrarlo definitivamente non pi\u00f9 come talento emergente, bens\u00ec come uno dei migliori cantanti della scena metal.\nCon la band tedesca Lande pubblica 2 album di notevole successo: l'omonimo Masterplan e il successivo Aeronautics; i Tour che ne seguono portano i Masterplan sui palchi dei pi\u00f9 grandi Festival di tutto il mondo tra il 2003 e il 2006, anno in cui il vocalist decide di abbandonare la band per \u201cdivergenze musicali\u201d. Lande infatti dichiar\u00f2 che avrebbe preferito un approccio pi\u00f9 melodico, mentre il resto della band propendeva per uno stile decisamente pi\u00f9 pesante; ciononostante la separazione avviene in modo amichevole. Qualche anno dopo Jorn,ormai prossimo al rientro nei Masterplan,dichiar\u00f2 che all'epoca furono messe in giro voci non vere circa il suo addio alla band. Lui infatti voleva che la band proseguisse in una direzione pi\u00f9 metal, mentre il resto della band voleva comporre materiale ancora pi\u00f9 melodico,l'esatto opposto di quanto si disse.\nDa questo momento Lande abbandona definitivamente il ruolo di membro per qualsiasi band, dedicandosi alla sua carriera solista e pubblicando l'album Out to Every Nation nel 2004, seguito a due anni di distanza da \"The Duke (Jorn)\". \u00c8 in questo periodo che la carriera solista del vocalist viene identificata con lo pseudonimo Jorn, parafrasando il suo fondatore, e che i brani e la produzione iniziano a definirsi in uno stile che risulter\u00e0 poi riconoscibilissimo e che si discoster\u00e0 molto dalle prime due pubblicazioni.\nAnni 2000 (seconda parte) - Partecipazioni: Magnus Karlsson, Daniele Liverani, Ayreon.\nNel 2005 Lande partecipa con Russell Allen dei Symphony X al celeberrimo disco \"The Battle\", in cui i due cantanti pi\u00f9 osannati della loro generazione si sfidano in continui duetti/duelli che rendono questo lavoro imprescindibile a tutti i fan dell'hard-rock e dell'heavy metal.\nQuesto progetto, intitolato semplicemente Allen/Lande fu commissionato daIla Frontiers Records; viene cos\u00ec incaricato al chitarrista svedese Magnus Karlsson (Primal Fear) di scrivere i brani, e sempre lui si occuper\u00e0 di registrare ogni strumento (ad eccezione delle batterie); il successo di pubblico e critica porta alla pubblicazione di ben due seguiti: \"The Revenge\" nel 2007 e \"The Showdown\" nel 2010.\nNel 2007 viene dato alla luce il primo doppio live ufficiale degli Jorn: Live in America (riproposto anche in DVD). Le riprese sono tratte dalla performance della band al \"ProgPower Festival VII\" di Atlanta, Georgia; il disco presenta una scaletta comprendente estratti della carriera solista di Lande, brani derivanti dalle sue collaborazione nelle band passate e alcune cover rivisitate.\nNello stesso anno,con la stessa band, Lande pubblica due raccolte: \"Unlocking the Past\" e \"The Gathering\". Il primo \u00e8 una raccolta di cover registrate per l'occasione, una sorta di omaggio alla musica che ha formato il vocalist, mentre il secondo \u00e8 una raccolta di brani che Lande ha interpretato nella sua carriera (sia solista che nelle band passate), comprendente anche un paio di inediti e alcuni vecchi brani ri-registrati per l'occasione.\nDa questo periodo, e per i successivi 2 anni, il frontman nordico presta la sua voce ad alcuni ambiziosi progetti corali; nel 2007 infatti compare tra le voci di dell'italiano Daniele Liverani, e di Blood On the Highway dell'ex Uriah Heep Ken Hensley. Due dischi che non potrebbero essere pi\u00f9 diversi tra loro; nel primo infatti sono presenti una carrellata di celebri cantanti hard'n'heavy tra cui D. C. Cooper (Royal Hunt), Daniel Gildenl\u00f6w (Pain of Salvation) ed Eric Martin (Mr. Big) alle prese con un album che mescola rock e metal progressivo ad eclettici virtuosismi e in cui i ricorrenti duetti innalzano il livello dell'opera, mentre nel secondo \u00e8 il blues la linea principale attorno a cui si snodano icone blasonate come Glenn Hughes, John Lawton (Uriah Heep), Eve Gallagher e lo stesso Ken Hensley, nel duplice ruolo di tastierista e cantante, cui si deve il merito di un'opera scritta di proprio pugno.\nDi quest'ultimo disco verr\u00e0 anche pubblicato il DVD omonimo, tratto dal concerto tenuto al \u201cFabrik\u201d di Amburgo lo stesso anno, in cui compariranno la maggior parte dei musicisti che hanno preso parte alle registrazioni. Il 2008 vede Lande comparire tra le voci dell'album 01011001 degli Ayreon, nuovamente al fianco di Gildenlow, Tom Englund (Evergrey), Bob Catley (Magnum), Hansi K\u00fcrsch (Blind Guardian) e Steve Lee (Gotthard), il progetto scritto da Arjen Lucassen richiama alla memoria le composizioni psichedeliche dei Pink Floyd, ed \u00e8 venato di passaggi rock progressivi molto intimistici.\nAnni 2010 - Gli Avantasia.\nQueste collaborazioni molto variegate, seppure all'interno dello stesso filone, portano il frontman a dividere i meriti e la fama con le voci pi\u00f9 acclamate di tutta la scena metal, ma \u00e8 partecipando ad Avantasia: The Scarecrow di Tobias Sammet, quello stesso anno, che Lande viene consacrato definitivamente come un punto di riferimento vocale all'interno degli album corali cui partecipa; gli viene infatti affidato un ruolo principale talmente importante che bisser\u00e0 nel doppio seguito del 2010, The Wicked Symphony e Angel of Babylon,prendendo inoltre parte ai due mastodontici World Tour che vedono la band coadiuvata da una manciata di cantanti d'eccezione (tra i quali Andre Matos, Kai Hansen, Michael Kiske, Amanda Somerville, Oliver Hartmann, Bob Catley e gli stessi Lande e Sammet) suonare da headliner sui palchi dei maggiori festival metal mondiali. Dal Tour del 2008 verr\u00e0 anche tratto il live DVD Avantasia: The Flying Opera, pubblicato nel 2011 con le riprese dei due live pi\u00f9 importanti: Wacken Open Air 2008 e Masters of Rock Festival 2008.\nNel 2009 viene pubblicato \"The Dukebox\", il \"best of\" degli Jorn, che a differenza della precedente raccolta vede solamente alcune canzoni ri-mixate, e nessun inedito, mentre il successivo disco \"Lonely Are the Brave\" arriva a distanza di un anno, e resta in assoluto l'album prodotto pi\u00f9 velocemente nella carriera del vocalist, a cui seguir\u00e0 nel 2011 \"Spirit Black\". Nel luglio 2009 i Masterplan annunciano ufficialmente il rientro di Lande nella band, grazie al quale un anno dopo pubblicano il tanto atteso \"Time to Be King\"; non seguir\u00e0 per\u00f2 nessun tour perch\u00e9 il vocalist \u00e8 impegnato con il tour degli Avantasia.\nL'anno successivo Lande pubblica su YouTube il video \"Song for Ronnie James\" cogli Jorn (cui seguir\u00e0 di pochi mesi l'album \"Dio\"), in onore del leggendario cantante Ronnie James Dio, grande ispiratore e da sempre mito del vocalist norvegese, morto di cancro allo stomaco soltanto cinque giorni prima, dopo un'agonia durata alcuni mesi.\nSuccessivamente Lande prende parte al \u201cTributo a Ronnie James\u201d suonando con gli Heaven &amp; Hell all'High Voltage Festival 2010, accompagnato da Glenn Hughes. L'anno successivo gli Jorn pubblicano \"Live in Black\" (immortalato anche dal DVD omonimo), il secondo live della loro carriera, tratto dallo Sweden Rock Festival 2010, mentre sempre nello stesso anno Lande appare come special guest nel progetto metal Trillium di Amanda Somerville, sul brano \"Scream It\".\nNel 2012 viene pubblicato \"Bring Heavy Rock to the Land\", il nono album in studio degli Jorn, mentre nel novembre stesso l'AFM Records annuncia la produzione del nuovo album dei Masterplan con una nuova line-up, che vede Rick Altzi (At Vance) prendere il posto di Lande come vocalist. La prima pubblicazione di Jorn nel 2013 \u00e8 l'album Symphonic, una raccolta di canzoni gi\u00e0 edite qui ri-arrangiate in versione orchestrale; mentre a Giugno dello stesso anno viene pubblicato il 10\u00ba studio album degli Jorn Traveller\nNell'ottobre del 2014 esce \"The Great Divide\" il quarto album marchiato Allen/Lande, ma questa volta nel ruolo di compositore subentra Timo Tolkki al posto del defezionario Magnus Karlsson; assistiamo non solo ad un deciso cambio di sound, ma diversamente dai tre precedenti dischi anche il songwriting \u00e8 curato in parte da Lande stesso.\n2015 / Presente - Collaborazioni: Pentakill, Trond Holter.\nNel 2015 Jorn pubblica \"\", una \"rock concept opera\" basata appunto sulla figura del celebre Dracula di Bram Stoker. Il disco \u00e8 frutto della collaborazione con Trond Holter (ex-chitarrista della band glam Wig Wam).\nNel 2016 Jorn partecipa ancora una volta al nuovo disco degli Avantasia di Tobias Sammet Ghostlights e prende parte al relativo Tour mondiale, in compagnia di Ronnie Atkins, Eric Martin, Herbie Langhans e Michael Kiske. Pubblica inoltre con gli Jorn Heavy Rock Radio, una raccolta di cover re-interpretate di vecchie hit radiofoniche (Eagles, Abba, Kate Bush) alternate a classici del rock (Black Sabbath, Queen, Paul Stanley, Journey).\nIl 2017 vede la pubblicazione del 17\u00ba disco solista, Life on Death Road, a quattro anni di distanza dall'ultimo album composto da brani totalmente inediti. Nello stesso anno partecipa al disco Grasp Of The Undying, dei Pentakill, una virtual band basata sul videogioco League of Legends.\nNel 2019 partecipa per la 6\u00aa volta al progetto dell'amico Tobias Sammett Avantasia, sul disco Moonglow, e si imbarca per il relativo tour, nello stesso anno pubblica \"Live on Death Road\", disco tratto da una serie di concerti, e Heavy Rock Radio II: Executing The Classics, il secondo capitolo di cover rivisitate di classiche hit radiofoniche.\nIl 9 settembre viene pubblicato il disco \"Pentakill III: Lost Chapter\" in cui \"Jorn\" partecipa ancora come special guest.\nDiscografia.\nSOLO ALBUM (con gli Jorn)\nVagabond\nMundanus Imperium\nThe Snakes\nArk\nMillennium\nBeyond Twilight\nMasterplan\nAllen/Lande\nJorn Lande &amp; Trond Holter\nCome Special Guest.\nEmbee Normann\nNikolo Kocev\nBrazen Abbot\nDiesel Dahl &amp; Friends\nThunderlords\nKen Hensley\nGenius - A Rock Opera\nAyreon\nAvantasia\nPushking\nAmanda Somerville's Trillium\nPentakill (dal videogioco League of Legends)"}
{"id": "695338", "revid": "2519", "url": "https://it.wikipedia.org/wiki?curid=695338", "title": "Trysil", "text": " \nTrysil (fino al 1906 nota come \"Trissyl\") \u00e8 un comune norvegese della contea di Innlandet, distretto di \u00d8sterdalen.\nGeografia fisica.\nIL territorio comunale si trova nell'estremo orientale del paese, al confine con la Svezia ed \u00e8 attraversato dal corso del fiume Trysilselva che scorre verso sud ed entrando in Svezia assume il nome di Klar\u00e4lven. Nella parte occidentale del comune si trova il lago di Osensj\u00f8en. I rilievi pi\u00f9 elevati del comune sono a nord-ovest, i monti Kampfl\u00e5h\u00f8gda, 1208 m s.l.m. e Trysilfjellet 1132 m s.l.m..\nLa localit\u00e0 principale del comune \u00e8 Innbygda, sede amministrativa del comune, altri centri abitati sono Nybergsund e \u00d8stby.\nNybergsund venne bombardato dall'aviazione tedesca durante la Seconda guerra mondiale, l'11 aprile 1940, quando vi si trovavano il re Haakon VII e il principe Olav.\nStoria.\nLa prima competizione ufficiale di sci si \u00e8 tenuta qui nel 1855. Il famoso sciatore norvegese Halvard Morgedal vinse in quell'anno tutte le gare. Il club sciistico Trysilgutten, fondato nel 1861, \u00e8 considerato il club sciistico pi\u00f9 antico del mondo.\nMonumenti ed attrazioni.\nLa chiesa principale di Innbygda fu edificata nel 1861 dall'architetto norvegese Christian Heinrich Grosch..\nTrysil \u00e8 il luogo di origine del poeta e scrittore Sven Moren (1871 - 1938).\nEconomia.\nL'agricoltura e la produzione di legname erano in passato le pi\u00f9 importanti fonti di reddito per la citt\u00e0, in epoca recente il turismo ha preso il sopravvento, Trysil \u00e8 uno dei pi\u00f9 importanti centri per gli sport invernali del paese con molti visitatori provenienti dalla vicina Svezia. Il fiume Trysilelva \u00e8 l'ultimo dei fiumi utilizzati per il tradizionale trasporto del legname per via fluviale\nTrysilfjellet \u00e8 il pi\u00f9 importante centro sportivo invernale in Norvegia."}
{"id": "695339", "revid": "729019", "url": "https://it.wikipedia.org/wiki?curid=695339", "title": "Tarso (palpebre)", "text": "I tarsi palpebrali (lamine tarsali) sono due spesse lamine allungate di tessuto connettivo denso, lunghe circa 2,5 cm, presenti in ciascuna delle due palpebre (superiore e inferiore), cui contribuiscono a dare forma e sostegno. I tarsi terminano in corrispondenza del bordo palpebrale.\nI margini liberi, o ciliari, di queste lamine sono spessi e diritti.\nTarso superiore.\nIl tarso superiore, il pi\u00f9 grande, ha una forma semilunare, \u00e8 largo circa 10 mm al centro e si restringe gradualmente verso le estremit\u00e0. \u00c8 adiacente al muscolo tarsale superiore.\nSulla sua superficie anteriore si connette l'aponeurosi del muscolo elevatore superiore delle palpebre.\nTarso inferiore.\nIl tarso inferiore, il pi\u00f9 piccolo, \u00e8 sottile, di forma ellittica, e ha un diametro verticale di circa 5 mm."}
{"id": "695340", "revid": "53508", "url": "https://it.wikipedia.org/wiki?curid=695340", "title": "Gil Eanes", "text": "Fu il primo europeo dell'era moderna a superare il Capo Bojador nel 1434 al suo quindicesimo tentativo dopo 10 anni, dissipando la leggenda, il terrore e la superstizione associata a questo promontorio in Europa. Si ipotizzavano mostri marini che impedivano il passaggio e distruggevano le navi. Con il doppiaggio del capo Bojador, Gil Eanes fu l'artefice inconsapevole dell'inizio dell'epoca delle \"grandi scoperte\".\nProbabilmente originario di Lagos (Portogallo), Gil Eanes fu spinto da Enrico il Navigatore a tentare la prodezza dell'attraversamento di Capo Bojador L'impresa serv\u00ec poi a rinforzare il ruolo del Portogallo come potenza marittima. Il Re lo ricompens\u00f2 con armi e un buon matrimonio.\nNel 1446 part\u00ec per esplorare la costa dell'attuale Mauritania e per combattere i musulmani che cercavano di impedire le avanzate delle navigazioni portoghesi grazie alla pirateria, tramite la cui pratica riuscivano a ottenere un gran numero di schiavi. A met\u00e0 del viaggio dovette per\u00f2 fare ritorno per via del mal tempo, e da questo momento non si hanno pi\u00f9 dati biografici riguardanti altri viaggi o esplorazioni.\nL'impresa del doppiaggio di Capo Bojador era un obiettivo primario per Enrico il Navigatore che tra il 1424 e il 1433 aveva inviato ben 15 spedizioni, che per\u00f2 avevano tutte fallito. \u00c8 per questo motivo che i portoghesi inizialmente lo rinominarono come Capo della paura. A 5 chilometri dalla costa del capo, il mare ha una profondit\u00e0 di soli due metri, probabilmente a causa dell'accumulo di detriti dovuto alle tempeste di sabbia del Sahara che hanno avuto luogo durante migliaia di anni. Inoltre le altissime onde e le scogliere appuntite rendevano quella regione di difficile navigazione.\nA maggio del 1434 Gil Eanes con un'imbarcazione di circa 30 tonnellate e con un'unica vela, riusc\u00ec nell'impresa: arrivato in prossimit\u00e0 del capo, decise di dirottare la barca verso ovest allontanandosi dalla costa africana. Dopo un'intera giornata di navigazione si rese conto di essersi lasciato il Capo Bojador alle spalle.\nCuriosit\u00e0.\nLa mascotte di Expo 1998 che si \u00e8 tenuto a Lisbona, prende proprio il nome di Gil in suo onore, cos\u00ec come voluto quattro anni prima da un bambino di una scuola portoghese."}
{"id": "695341", "revid": "2166030", "url": "https://it.wikipedia.org/wiki?curid=695341", "title": "Drungarios", "text": "Drungarios era un grado militare dell'esercito bizantino.\nEtimologia.\nLa parola \u00e8 collegata con la parola latina \"drungus\" tradotta come gruppo, anche molto numeroso, di soldati.\nDrungarios (in greco: \u0394\u03c1\u03bf\u03c5\u03b3\u03b3\u03ac\u03c1\u03b9\u03bf\u03c2), significa quindi comandante del \"drungus\", che in epoca pi\u00f9 tarda era anche un tipo di nave.\nStoria.\nSecondo la divisione amministrativa dell'Impero bizantino (nel VII secolo) ad ogni suddivisione territoriale corrispondeva un reparto militare; un \"thema\" (\u0398\u03ad\u03bc\u03b1) (plur. \"themata\") era una provincia dell'impero, ma il termine era anche usato per indicare un corpo d'armata. Il reparto militare detto \"thema\" era poi ulteriormente suddiviso in turme mentre ogni \"turma\" si componeva di un certo numero di \"moirae\" (\u039c\u03bf\u03af\u03c1\u03b1\u03b9) o \"drungi\".\nOgni \"Moira\" o \"Droungos\" era inoltre composto di numerose \"bandae\".\nVolendo cercare un equivalente moderno il Drungarios potrebbe essere considerato l'analogo di un moderno colonnello, o pi\u00f9 probabilmente un generale di brigata. Successivamente il rango dei Drungarios cominci\u00f2 ad essere usato come rango navale, ad esempio con il titolo di Mega Drungarios che indicava il secondo in comando della flotta imperiale, mentre l'ammiraglio in capo era chiamato Mega Dux (in greco \u039c\u03ad\u03b3\u03b1\u03c2 \u0394\u03bf\u03c5\u03be)."}
{"id": "695346", "revid": "767487", "url": "https://it.wikipedia.org/wiki?curid=695346", "title": "Dante Mircoli", "text": "Carriera.\nNato a Ladispoli ma trasferitosi a cinque anni in Argentina, compie la prima fase della sua carriera in Argentina, principalmente nelle file dell', prestigiosa societ\u00e0 argentina nella quale milita (nel ruolo di centrocampista \"di quantit\u00e0\") a pi\u00f9 riprese contribuendo ai successi della squadra (fra cui spiccano il successo nel Torneo Metropolitano 1971 e nella Coppa Libertadores 1972) con il suo gioco essenziale tutto cuore e polmoni privo di finezze stilistiche al servizio di compagni pi\u00f9 dotati di classe.\nSi mette in luce anche in Europa in occasione della doppia finale di Coppa Intercontinentale disputata nel 1972 contro l' e conclusasi col successo conclusivo degli olandesi: in tale circostanza viene schierato in marcatura ad uomo su Johan Cruijff, ed esegue il suo compito in maniera dura, ai limiti (spesso oltre) del regolamento, ma con una certa efficacia. Proprio a seguito di una sua dura entrata, il fuoriclasse \"oranje\" sar\u00e0 costretto ad abbandonare la gara di andata anzitempo, dopo aver segnato la rete di apertura del match.\nLa nell'estate 1973, avendo sempre mantenuto la nazionalit\u00e0 italiana, lo acquista dall'Independiente. Tuttavia non molto dopo il suo sbarco in Liguria Mircoli dimostra di aver difficolt\u00e0 di adattamento alle modalit\u00e0 di allenamento del calcio italiano. In due stagioni disputa solo 9 gare con due reti all'attivo (quella del pareggio esterno contro la nell'ultima giornata della stagione 1973-74 e quella del successo contro il alla seconda del campionato 1974-75), segnalandosi soprattutto per i suoi problemi fisici e dimostrando saltuariamente discrete doti balistiche da calcio piazzato.\nLa societ\u00e0 blucerchiata all'inizio della stagione 1975-76 lo cede in prestito gratuito in Serie B al , che tuttavia lo restituisce ai genovesi senza mai farlo scendere in campo, e quindi nell'ottobre 1975 al in Serie C, ma nemmeno nella squadra lombarda Mircoli riesce a garantire un rendimento accettabile ottenendo due sole presenze in campionato. A fine stagione rescinde il contratto e fa ritorno in Argentina.\nIn carriera ha totalizzato complessivamente 169 presenze e 8 reti nella Primera Divisi\u00f3n argentina, 16 presenze e 4 reti in Coppa Libertadores e 9 presenze e 2 reti in Serie A.\nDopo il ritiro come giocatore intraprende la carriera di allenatore, allenando squadre argentine delle serie minori (, , e . In seguito diviene osservatore per l'Independiente."}
{"id": "695353", "revid": "11959", "url": "https://it.wikipedia.org/wiki?curid=695353", "title": "Ossezia del Sud", "text": "L'Ossezia del Sud \u00e8 un territorio situato nel Caucaso rivendicato dalla Georgia, ma \"de facto\" \u00e8 uno Stato a riconoscimento limitato denominato ufficialmente Repubblica dell'Ossezia del Sud - Stato di Alania. La capitale dello Stato \u00e8 Tskhinvali (38.000 abitanti), la quale sorge sul versante meridionale del Gran Caucaso ed \u00e8 un notevole mercato agricolo. Dal 1934 al 1961 la capitale si chiam\u00f2 \"Staliniri\".\nDal 2011 il russo \u00e8 la seconda lingua ufficiale usata nel paese mentre la prima \u00e8 l'osseto. All'epoca dell'Unione Sovietica una certa autonomia permetteva l'insegnamento e l'utilizzo della lingua osseta, successivamente al suo crollo il russo diventer\u00e0 l'unica lingua ufficiale. \nStoria.\nL'et\u00e0 medievale e l'inizio dell'et\u00e0 moderna.\nGli Osseti sono in origine discendenti degli Alani - una trib\u00f9 dell'Asia centrale. Divennero cristiani durante il Medioevo, sotto l'influenza georgiana. Durante la dominazione mongola, furono espulsi dalla loro terra d'origine medievale, a sud del fiume Don, nell'attuale Russia, e deportati verso i monti del Caucaso, e verso la Georgia, dove formarono tre distinte entit\u00e0 territoriali:\nLa dominazione russa e sovietica.\nLa moderna Ossezia del Sud fu annessa dalla Russia in seguito alla prima guerra russo-persiana. Dopo la Rivoluzione Russa, l'Ossezia del Sud divenne parte della menscevica Repubblica Democratica di Georgia, della quale il nord a sua volta divenne parte della Repubblica Sovietica del Terek. L'area vide brevi scontri tra le forze governative georgiane e gli Osseti, che chiedevano l'indipendenza. L'aggressione dei georgiani (negli anni 1918-1921) lasci\u00f2 gi\u00e0 allora i segni profondi e cruenti sui rapporti di questi popoli.\nIl governo sovietico georgiano, istituito dall'11\u00ba reggimento dell'Armata Rossa nel 1921, cre\u00f2 l'oblast' autonoma dell'Ossezia del Sud nell'aprile 1922. Sebbene gli Osseti avessero una loro lingua, il russo ed il georgiano furono garantite come lingue amministrative dell'oblast.\nL'indipendenza: la prima guerra con la Georgia.\nPrima di allora, le due comunit\u00e0 avevano vissuto in pace con l'unica eccezione del conflitto del 1920. Entrambi i gruppi etnici avevano un alto livello di interazione ed un alto tasso di matrimoni interetnici.\nNello stesso anno, l'influente Fronte Popolare dell'Ossezia del Sud (\"Ademon Nykhas\") richiese l'unificazione con l'Ossezia del Nord come un mezzo per difendere l'autonomia osseta. Il 10 novembre 1989, il Soviet Supremo dell'Ossezia del Sud invi\u00f2 un appello per l'unione dell'Ossezia del Sud con la repubblica autonoma dell'Ossezia del Nord, appartenente alla Russia, in un'unica repubblica autonoma. Il giorno dopo, il Soviet Supremo della Georgia reag\u00ec limitando l'autonomia dell'Ossezia del Sud e il Parlamento autorizz\u00f2 la soppressione dei quotidiani e delle dimostrazioni. La tensione nella regione aument\u00f2 insieme all'incremento dei nazionalismi tra georgiani e osseti nel 1989.\nDopo l'indipendenza della Georgia nel 1991, grazie al leader nazionalista Zviad Gamsakhurdia, il governo georgiano dichiar\u00f2 la lingua georgiana come l'unico idioma amministrativo permesso nel Paese; stessa causa che anni dopo provocher\u00e0 la rivolta dei popoli russofoni in Ucraina. Durante l'era sovietica invece, come lingue ufficiali della Repubblica socialista sovietica georgiana vi erano il georgiano e il russo, come assicurato dalle due costituzioni della RSS nel 1936 e nel 1979. La decisione del 1991 caus\u00f2 un forte sconcerto nell'Ossezia del Sud, i cui leader chiesero che la lingua osseta diventasse l'idioma del loro Stato. La minoranza osseta continu\u00f2 a godere di un alto livello di autonomia, ma dovette confrontarsi con il crescente sentimento nazionalista della maggioranza georgiana. Violenti scontri animarono la fine del 1991, durante i quali molti villaggi sudosseti furono attaccati e dati alle fiamme, cos\u00ec come subirono attacchi case e scuole georgiane a Tskhinvali, capoluogo dell'Ossezia del Sud. In conseguenza di questi scontri, circa 1.000 persone persero la vita e tra i 60.000 e i 100.000 profughi lasciarono la regione, rifugiandosi lungo il confine con l'Ossezia del Nord e nel resto della Georgia. Molti profughi furono accolti nelle aree disabitate dell'Ossezia del Nord, dalle quali Stalin attu\u00f2 l'espulsione degli Ingusci nel 1944, a risoluzione del conflitto tra Osseti e Ingusci. Solo il 15% della popolazione Osseta vive oggi nell'Ossezia del Sud.\nNel 1992, la Georgia \u00e8 stata costretta ad accettare un \"cessate il fuoco\". Il governo georgiano e gli indipendentisti dell'Ossezia del Sud raggiunsero un accordo per evitare l'uso della forza tra di loro. Fu istituita una forza di peacekeeping costituita da osseti, russi e georgiani. Il 6 novembre 1992 l'OSCE organizz\u00f2 una missione in Georgia per monitorare le operazioni di peacekeeping. Da allora fino alla met\u00e0 del 2004, l'Ossezia del Sud \u00e8 stato un territorio pacifico. Nel giugno 2004, \u00e8 riesplosa la tensione a causa dell'ultra-nazionalismo di Saakashvili, Presidente della Georgia, sostenuto nella sua politica aggressiva degli Stati Uniti e dai loro alleati. Prese di ostaggi, sparatorie e occasionali bombardamenti hanno lasciato decine di morti e feriti. Un cessate il fuoco fu raggiunto il 13 agosto, ma \u00e8 stato ripetutamente violato da parte di Tbilisi.\nSebbene ci fossero periodicamente colloqui tra le due parti, alcuni progressi sono stati realizzati dal governo di Eduard Shevardnadze. Il suo successore Mikheil Saaka\u0161vili (eletto nel 2004) ha invece fatto della riaffermazione dell'autorit\u00e0 del Governo georgiano una priorit\u00e0 politica. Dopo aver posto fine all'indipendenza \"de facto\" della provincia dell'Agiaria nel sud-ovest nel maggio 2004, ha provato a imporre una soluzione simile all'Ossezia del Sud. Dopo gli scontri del 2004, il governo georgiano ha intensificato gli sforzi per portare il problema all'attenzione della comunit\u00e0 internazionale. Il 25 gennaio 2005, il presidente Saakashvili present\u00f2 il piano georgiano per la risoluzione del conflitto in Ossezia del Sud all'assemblea del Parlamento del Consiglio d'Europa, riunito a Strasburgo. Nell'ottobre dello stesso anno, il governo degli Stati Uniti e l'OSCE espressero il loro supporto al piano d'azione georgiano presentato dal Primo ministro Zurab Noghaideli al Consiglio permanente dell'OSCE a Vienna il 27 ottobre 2005. Il 6 dicembre il Consiglio dei ministri dei paesi dell'OSCE, riunito a Lubiana, adott\u00f2 all'unanimit\u00e0 una risoluzione a supporto del piano di pace georgiano, che fu successivamente respinta dall'autorit\u00e0 \"de facto\" dell'Ossezia del Sud.\nIl 26 agosto 2006, un'alta delegazione di senatori statunitensi, guidata dal senatore dell'Arizona John McCain effettu\u00f2 una visita sulle zone del conflitto georgiano-osseto. Il gruppo visit\u00f2 Tskhinvali e incontr\u00f2 il governatore \"de facto\" \u0116duard Kokojty. Parlando della sua visita a Tskhinvali, il senatore McCain disse che il viaggio era stato \"per niente produttivo\". Le sue parole furono:\nDue giorni dopo, il 28 agosto, il senatore Richard Lugar, visitando la capitale georgiana Tbilisi, incontr\u00f2 i politici georgiani sui problemi della missione di \"peacekeeping\" russa, affermando che \"l'amministrazione USA sostiene la determinazione del governo georgiano al ritiro delle forze di \"peacekeeping\" russe dalle zone di conflitto in Abcasia e nel distretto di Tskhinvali\". L'11 settembre 2006, il comitato per la stampa e l'informazione dell'Ossezia del Sud annunci\u00f2 che la repubblica avrebbe indetto un referendum di indipendenza il 12 novembre 2006 (il primo referendum non fu riconosciuto valido dalla comunit\u00e0 internazionale nel 1992).\nGli elettori avrebbero deciso se l'Ossezia del Sud avrebbe potuto preservare o meno il suo status de facto di Stato indipendente. La Georgia denunci\u00f2 la mossa come un'\"assurdit\u00e0 politica\". Ad ogni modo,\nIl 13 settembre 2006 il Rappresentante Speciale dell'Unione europea per il Caucaso meridionale, Peter Semneby, mentre visitava Mosca, disse: \"i risultati del referendum sull'indipendenza dell'Ossezia del Sud non avranno significato per l'Unione Europea\". Peter Semneby aggiunse anche che questo referendum non avrebbe contribuito al processo di risoluzione pacifica del conflitto nell'Ossezia del Sud. Il 5 ottobre 2006, Javier Solana, Alto rappresentante per la politica estera e di sicurezza comune dell'Unione europea, espresse la possibilit\u00e0 di rimpiazzare i \"peacekeepers\" russi con una forza dell'UE. Oltre a ci\u00f2, il 10 ottobre, l'inviato dell'UE per il Caucaso meridionale Peter Semneby ammise che \"Le azioni della Russia nel caso di spionaggio con la Georgia hanno danneggiato la sua credibilit\u00e0 come un \"peacekeeper\" neutrale presso i paesi dell'UE vicini al Mar Nero\".\"\nGli Osseti del Sud approvarono quasi all'unanimit\u00e0 il referendum del 12 novembre 2006, optando per l'indipendenza dalla Georgia. Il referendum fu estremamente popolare, con una percentuale di vittoria tra il 98 ed il 99% delle preferenze; sventolii di bandiere e feste di celebrazione si ebbero in tutta l'Ossezia del Sud, ma dovunque gli osservatori furono poco entusiasti. I critici internazionali hanno affermato che la mossa avrebbe potuto aggravare le tensioni regionali, e il governo di Tbilisi in effetti non ne riconobbe l'esito. \"Tutti hanno bisogno di capire, una volta e per sempre, che nessun tipo di referendum o elezioni spinger\u00e0 la Georgia a rinunciare a ci\u00f2 che appartiene al popolo georgiano per volere di Dio\", dichiar\u00f2 Georgi Tsagareishvili, leader del blocco degli industriali nel parlamento georgiano.\nIl 13 novembre, Terry Davis, segretario generale del Consiglio d'Europa a 46 nazioni, defin\u00ec il referendum sull'indipendenza come \"non necessario, inutile ed ingiusto\" perch\u00e9 alle persone di etnia georgiana non fu concesso il diritto di votare perch\u00e9 nella gran parte non sono in possesso del passaporto dell'Ossezia del sud (necessario per il voto).\nLa situazione \u00e8 rimasta tesa ma tendenzialmente pacifica sino all'inizio di agosto 2008, anche se Mosca e Tskhinvali vedevano il riarmo georgiano con preoccupazione. Nell'ultimo anno la Georgia aveva acquistato gli aerei d'attacco di produzione russa Su-25 dalla Repubblica di Macedonia e dalla Bulgaria e gli elicotteri, anch'essi di produzione russa, Mi-8 dall'Ucraina. Queste armi sono state trasportate con l'aiuto dei Marines statunitensi. Il governo georgiano, dal canto suo, protestava con forza contro la continua crescita economica della Russia e la sua presenza politica e militare nella regione.\nIl secondo conflitto con la Georgia.\nNella notte dell'8 agosto 2008 la Georgia ha avviato un'offensiva militare (preceduta da un attacco di artiglieria e lanciarazzi) per riconquistare il controllo della regione contesa. Poche ore dopo la Russia \u00e8 intervenuta con l'aeronautica e ne sono nati aspri scontri intorno alla capitale regionale tra l'esercito georgiano e i miliziani osseti, affiancati dai soldati russi sopravvissuti che facevano parte, su mandato della NATO, delle truppe di interposizione russo-georgiane). La 58a armata russa \u00e8 arrivata a Tskhinvali il 9 agosto.\nNonostante quattro riunioni in quattro giorni del Consiglio di Sicurezza dell'ONU, il conflitto \u00e8 proseguito anche il giorno seguente. La Georgia ha dichiarato lo stato di guerra e chiesto aiuto internazionale contro l'intervento russo. La Svezia, gli Stati Uniti d'America, la Polonia e le tre repubbliche baltiche hanno preso posizione in difesa della Georgia, ma nessuno ha concesso aiuti militari, preferendo inviare sul posto diplomatici per contrattare un cessate il fuoco. La mattina del 10 agosto, terzo giorno di combattimenti, la Russia ha imposto un blocco navale alla Georgia, e ha sbarcato 10.000 soldati pronti ad attaccare la repubblica ex-sovietica. La situazione si \u00e8 aggravata nel pomeriggio dell'11 agosto con l'inizio dell'invasione russa su larga scala del territorio georgiano. Nella serata dello stesso giorno, quando si sono fatte pressanti le voci di una marcia russa su Tbilisi, mirante a sovvertire il governo del presidente Saakashvili e ad occupare il paese, quest'ultimo ha fatto sapere di aver asserragliato l'esercito a difesa della capitale.\nSecondo testimoni, la mattina del 16 agosto i militari russi erano ancora dislocati nelle zone di Gori e Kareli. Altri non identificati hanno provveduto alla distruzione di un importante ponte ferroviario che si trovava a Kaspi, non lontano da Gori e 45\u00a0km a ovest della capitale Tbilisi, comunque ben oltre 50\u00a0km il confine dell'Ossezia del Sud. L'8 settembre 2008 viene firmato l'accordo fra Sarkozy, presidente di turno dell'Unione europea, e Medvedev, presidente russo, che prevede l'impegno russo di ritirarsi da Poti entro una settimana e dal resto della \"Zona cuscinetto\" entro un mese; e il passaggio della zona cuscinetto sotto il controllo di osservatori UE (EUMM) e non dell'esercito georgiano. Il 18 ottobre 2010 la Russia si ritira dall'ultimo avamposto mantenuto in territorio georgiano, il villaggio di Perevi.\nLa situazione nel secondo dopoguerra.\nIl 19 ottobre 2015, nel corso di un incontro a Tskhinvali, con l'assistente del Presidente della Federazione Russa, Vladislav Surkov, il Presidente della Repubblica Leonid Tibilov ha annunciato di voler indire un referendum sull'annessione del proprio Paese alla Russia. Egli ha dichiarato che l'attuale situazione politica li costringe ad attuare questa scelta, aggiungendo che quello dell'annessione alla Russia \u00e8 un sogno coltivato da secoli dal popolo dell'Ossezia del Sud. \"Mosca \u00e8 soddisfatta della rapidit\u00e0 con cui sta evolvendo il processo d'integrazione e non vede la necessit\u00e0 di stimolare ulteriormente tale processo\", ha spiegato a \"Rbth\" una fonte vicina al Cremlino, il politologo Aleksey Chesnakov, ex vice direttore del Dipartimento di Politica Interna. \"Le dichiarazioni del Presidente\", a detta di questi, \"non farebbero che confermare l'immutabilit\u00e0 delle priorit\u00e0 strategiche dell'Ossezia del Sud; tuttavia ci\u00f2 non presuppone comunque un immediato avvio della procedura del referendum\". Il presidente della Commissione della Duma di Stato per gli affari della Csi, l'integrazione eurasiatica e i rapporti coi connazionali Leonid Slutsky, ritiene anche che l'accordo siglato a marzo di quest'anno sull'alleanza e l'integrazione sia sufficiente. Il trattato, in particolare, prevede la fusione delle polizie frontiera dell'Ossezia del Sud e della Russia, dei Ministeri della Difesa e dell'Esercito; inoltre, vi sarebbe l'impegno della Russia a investire massicciamente nell'economia dell'Ossezia del Sud. La quota di fatturato della Federazione Russa nel bilancio della Repubblica supera il 90%. \"Rispetteremo la volont\u00e0 del popolo sovrano, ma nel caso si determinasse una situazione geostrategica complessa la questione dell'annessione alla Federazione Russa si farebbe problematica. Attualmente mi asterrei dal dare al riguardo una valutazione positiva o negativa\" aggiunge il deputato. \"Tuttavia, \u00e8 difficile ipotizzare che una personalit\u00e0 ragguardevole come il Presidente dell'Ossezia del Sud non sia consapevole della situazione o non si sia consultato su tali questioni con Mosca\", rileva il direttore del Centro si studi sui paesi della Csi, Konstantin Zatulin. \"Non solo Tibilov, tra gli alti dignitari della repubblica, a rilasciare di tanto in tanto simili dichiarazioni, l\u00e0 tutti sono consapevoli che esplicitare il desiderio di ammissione non significhi automaticamente attuare tale piano\", aggiunge Zatulin, \"anche se l'idea raccoglie molti consensi tra l'elettorato\".\nPopolazione.\nReligione.\nIn Ossezia del Sud, circa il 61% della popolazione \u00e8 di religione cristiana ortodossa. Fino all'indipendenza dalla Georgia, la Chiesa ortodossa locale era parte del Patriarcato di Georgia. Successivamente, le parrocchie ortodosse hanno proclamato la loro indipendenza dal Patriarcato di Georgia; tuttavia, l'atto non \u00e8 riconosciuto dalle chiese ortodosse canoniche. La nuova Chiesa \u00e8 parte della Chiesa vetero calendarista ortodossa di Grecia - Santo Sinodo in Resistenza come Diocesi di Alania e di Ossezia del Sud).\nVi sono anche minoranze di musulmani sunniti, cristiani armeni ed ebrei.\nLingue.\nIn seguito al referendum costituzionale tenutosi in concomitanza delle elezioni presidenziali del 13 novembre 2011, l'osseto \u00e8 la prima e il russo \u00e8 la seconda lingua ufficiale.\nTerritorio ed economia.\nIl territorio \u00e8 prevalentemente montuoso e ricco di corsi d'acqua a regime torrentizio. Il terreno \u00e8 coperto in prevalenza da foreste e pascoli che permettono un vasto allevamento ovino; tuttavia non scarseggia l'agricoltura, soprattutto di cereali e vitigni.\nL'economia dell'Ossezia del Sud \u00e8 ancora arretrata, soprattutto n el comparto agricolo, tuttavia l'attivit\u00e0 del terziario \u00e8 in incremento. Va considerato, inoltre, che l'economia nel suo complesso riceve fondi dalla Russia.\nOrdinamento dello stato.\nSuddivisioni amministrative.\nIl territorio della Repubblica \u00e8 diviso amministrativamente, sin dall'epoca sovietica, in quattro Province (\"Rayon\"):\nLa divisione etnica della Repubblica secondo i dati dei censimenti ufficiali.\nLo status dell'Ossezia del Sud.\nL'ONU, l'Unione europea, l'OSCE, il Consiglio d'Europa, gli Stati Uniti e la NATO riconoscono l'Ossezia del Sud come parte integrante della Georgia, bench\u00e9 il paese sia indipendente \"de facto\" dal 1991.\nIl governo locale ha tenuto un secondo referendum per l'indipendenza il 12 novembre 2006, dopo che il primo referendum del 1992 non era stato riconosciuto valido dalla comunit\u00e0 internazionale : nella seconda consultazione la maggioranza dei votanti si \u00e8 espressa per l'indipendenza dalla Georgia. Anche l'esito di questa consultazione popolare non \u00e8 stato riconosciuto dalla comunit\u00e0 internazionale a causa della mancanza di partecipazione della popolazione di etnia georgiana. Parallelamente al referendum secessionista ed alle elezioni, il movimento dell'Ossezia di opposizione a Kokojty ha organizzato proprie elezioni, nelle quali il 2% degli elettori ha votato in favore di Dmitrij Sanakoev, come presidente alternativo dell'Ossezia del Sud.\nLe cose sono mutate in seguito alla guerra russo-georgiana del 2008, scoppiata in seguito all'invasione dell'Ossezia del Sud da parte delle forze armate georgiane. Il 26 agosto 2008 il Cremlino ha emanato un decreto di riconoscimento dell'indipendenza dell'Ossezia del Sud e dell'Abcasia. Il successivo 5 settembre il Nicaragua \u00e8 stato il secondo Paese al mondo, dopo la Russia, ad aver ufficialmente riconosciuto le due entit\u00e0 indipendentiste. Il 10 settembre 2009 il presidente del Venezuela, Hugo Ch\u00e1vez, ha annunciato che anche il suo Paese riconosceva ufficialmente l'Abcasia e l'Ossezia del Sud. Da ultimo, il 15 dicembre 2009 Nauru ha riconosciuto le due Repubbliche.\nLa Repubblica dell'Ossezia del sud ha stretto una alleanza con la Russia e non sono esclusi progetti di riunificazione con l'Ossezia del Nord, attualmente repubblica autonoma all'interno della Federazione russa.\nIl 29 maggio 2018 \u00e8 stato annunciato l'avvio di relazioni diplomatiche fra Ossezia del Sud e Repubblica Araba di Siria.\nRelazioni internazionali.\nStati membri delle Nazioni Unite che riconoscono l'Ossezia del Sud:\nTuvalu riconobbe diplomaticamente l'Ossezia del Sud il 19 settembre 2011 ma il 31 maggio 2014 ritir\u00f2 il suo riconoscimento quando stabil\u00ec relazioni diplomatiche con la Georgia, riconoscendone l'integrit\u00e0 territoriale nei suoi confini internazionalmente riconosciuti.\nStati non membri delle Nazioni Unite che riconoscono l'Ossezia del Sud:\nStati non membri delle Nazioni Unite che riconoscono \"de facto\" l'Ossezia del Sud:\nIstituzioni.\nLe Forze armate della Repubblica e le alleanze militari.\nIl 15 settembre 2009 \u00e8 stato concluso un Trattato di cooperazione militare con la Russia della durata di 49 anni (rinnovabile automaticamente per altri 5). Il Trattato prevede che la Russia assicurer\u00e0 il controllo delle frontiere terrestri e aeree della Repubblica e former\u00e0 le nuove Forze armate dello Stato.\nI simboli dell'Ossezia del Sud nella storia.\nLa bandiera dell'Ossezia del Sud \u00e8 un tricolore a bande orizzontali di colore bianco rosso e giallo.\nLa bandiera \u00e8 stata adottata con un articolo della Costituzione il 26 novembre 1990 e confermata dal Regolamento sulla bandiera nazionale del 30 marzo 1992. I colori simboleggiano: il coraggio (rosso), la purezza morale (bianco), e la ricchezza e prosperit\u00e0 (giallo).\nLa bandiera \u00e8 praticamente identica a quella della Ossezia Settentrionale-Alania; l'unica differenza \u00e8 la larghezza delle bande."}
{"id": "695356", "revid": "123945054", "url": "https://it.wikipedia.org/wiki?curid=695356", "title": "Edward Bach", "text": "Biografia.\nEdward Bach, nato a Moseley, oggi piccolo sobborgo di Birmingham, nelle West Midlands dell'Inghilterra, crebbe nelle campagne del Galles, la terra della sua famiglia; manifest\u00f2 sin da bambino una forte sensibilit\u00e0 per ogni forma di vita, che sarebbe poi stata determinante per la sua formazione e le scelte fatte da adulto.\nGi\u00e0 a sei anni prese la decisione di fare il medico; si laure\u00f2 in medicina nel 1912 allo University College di Londra.\nAppena laureato, Bach fece molta pratica ospedaliera, un'attivit\u00e0 che lo entusiasmava e lo interessava. Tuttavia si distacc\u00f2 presto dai colleghi, che egli giudicava in errore nell'approccio meccanicistico di concentrarsi pi\u00f9 sulla malattia che sulla persona, pi\u00f9 sull'organo malato che sul paziente.\nLe prime scoperte.\nDopo aver lavorato in reparto per alcuni anni, non soddisfatto dell'approccio tradizionale abbandon\u00f2 il reparto di chirurgia dell'Ospedale dello University College appena un anno dopo il suo ingresso. Per un breve periodo esercit\u00f2 la professione medica nel reparto di chirurgia d'urgenza presso il Temperance Hospital, fino a che non dovette lasciare per problemi di salute. Nel 1912 si comincio ad interessare all'immunologia e prese a dedicarsi alla ricerca sui batteri.\nMalattia e guarigione.\nNel 1914, allo scoppio della Prima guerra mondiale, Bach fu riformato alla visita di leva a causa delle sue precarie condizioni di salute, ma ci\u00f2 nonostante gli fu affidata la responsabilit\u00e0 di quattrocento posti letto nell'Ospedale dove si era laureato. Nell'aprile 1917 la giovane moglie Gwendoline, sposata nel 1913, mor\u00ec di difterite. Un mese dopo, a maggio, Bach spos\u00f2 Kitty Light, la donna dalla quale aveva avuto una figlia, Evelyn detta Bobbie, l'anno prima. Nel luglio dello stesso anno, mentre stava operando, svenne a causa di una grave emorragia e fu operato d'urgenza. Gli venne diagnosticato un tumore alla milza che, nonostante l'asportazione, diede ai chirurghi motivo di prognosticargli tre mesi di vita a causa della diffusione di metastasi nel fegato.\nBach decise di reagire a questa notizia dalle conseguenze apparentemente inevitabili passando il proprio tempo in laboratorio, assorbito completamente dai propri esperimenti. Ma i tre mesi passarono e Bach non mor\u00ec; la malattia regred\u00ec fino a scomparire del tutto e non si ripresent\u00f2 per i successivi vent'anni. La sua esperienza personale fu forse alla base dell'idea che form\u00f2 la base del pensiero di Bach, secondo cui avere una grande passione e una finalit\u00e0 precisa nella vita poteva essere di aiuto nel ritrovare la salute; su questo principio di \"grande vitalit\u00e0\" si fondano infatti i suoi \"rimedi\".\nL'incontro con l'omeopatia.\nDurante i propri studi sui vaccini, Bach si imbatt\u00e9 nell\"Organon\" di Samuel Hahnemann, medico tedesco fondatore dell'omeopatia. Nel lavoro di Hahnemann, Bach trov\u00f2 un'affinit\u00e0 col proprio pensiero: entrambi erano dell'opinione che bisognava curare il malato e non la malattia. A differenza di Bach per\u00f2, Hahnemann utilizzava anche erbe velenose e sostanze tossiche nei suoi rimedi, una pratica che Bach non condivideva.\nRimasto comunque affascinato dal lavoro dell'omeopata tedesco, cominci\u00f2 a sintetizzare nuovi vaccini, detti \"nosodi,\" a partire dai batteri presenti nell'intestino. Questi sette vaccini orali \u2013 chiamati \"sette nosodi di Bach\" \u2013 vennero accolti con entusiasmo dagli ambienti della medicina alternativa dell'epoca e largamente utilizzati non solo nel Regno Unito, ma anche in Germania e negli Stati Uniti.\nSi dedic\u00f2 a tempo pieno alla sintesi dei vaccini fino al 1930. Scritti e conferenze ne ampliarono la fama, tanto che ben presto fin\u00ec per essere considerato il \"secondo Hahnemann\". Fu in questo periodo che Bach cominci\u00f2 a teorizzare una connessione tra la personalit\u00e0 dei suoi pazienti e i ceppi batterici - alla base dei nosodi - identificati nel loro intestino, convincendosi che se la cura avesse tenuto conto di tale relazione i risultati sarebbero stati senz'altro migliori.\nI fiori.\nBach \"scopr\u00ec\" i primi tre dei fiori che lo renderanno famoso (Impatiens, Mimulus e Clematis) tra il 1928 ed il 1930 e cominci\u00f2 a interessarsi del loro presunto potere guaritore. Nel giro di poco tempo lasci\u00f2 Londra per dedicarsi completamente a questa nuova scoperta, rinunciando alla gestione in prima persona della propria clinica; da questo momento, inoltre, non volle pi\u00f9 esser pagato per i suoi consigli e le sue prestazioni, e visse esclusivamente di donazioni.\nI \"dodici guaritori\".\nNel 1932 Bach aveva scoperto e raccolto dodici fiori base, secondo lui in grado di curare altrettanti stati d'animo. Li chiam\u00f2 i dodici guaritori:\nA questo punto, Bach cominci\u00f2 a divulgare i suoi rimedi. Tra il 1929 e il 1934 scrisse alcuni articoli e due libretti divulgativi: \"Guarisci te stesso\" (\"Heal Thyself\") e \"I dodici guaritori e altri rimedi\" (\"The Twelve Healers and Other Remedies\"), che contenevano in forma pi\u00f9 approfondita informazioni gi\u00e0 contenute nel precedente volume \"Libera te stesso\" (\"Free Thyself\").\nGli ultimi anni.\nNel 1934 si trasfer\u00ec definitivamente a Brightwell cum Sotwell, piccolo villaggio nell'Oxfordshire, dove continu\u00f2 le sue ricerche sui fiori, individuando i cosiddetti \"sette aiutanti\", fiori che sarebbero stati in grado di curare altre sfumature emozionali rispetto ai primi dodici. Nel 1935 i rimedi erano diventati 38 e Bach abbandon\u00f2 le due classificazioni.\nIl 27 novembre 1936, a cinquant'anni, Edward Bach mor\u00ec a Didcot, in una casa di cura vicino alla sua abitazione, dove era da poco ricoverato. Le cause della morte furono \u00absarcoma e scompenso cardiaco\u00bb dovuto una recidiva del tumore che aveva avuto 19 anni prima. La sua casa di Mount Vernon venne lasciata in eredit\u00e0 alla stretta collaboratrice Nora Weeks, sua esecutrice testamentaria, e a Victor Bullen, suo caro amico e collaboratore di Cromer. Oggi \u00e8 sede della Fondazione in suo onore e di un piccolo museo."}
{"id": "695372", "revid": "857138", "url": "https://it.wikipedia.org/wiki?curid=695372", "title": "Moirae", "text": "Moirae (in greco \"M\u03bf\u03af\u03c1\u03b1\") era nell'esercito bizantino l'analogo di una moderna divisione.\nAl comandante di un Moira veniva dato il titolo di \"Drungarios\". Un Moira era suddiviso in dieci Tagmata, ovvero battaglioni. Da Moira deriva la parola greca \"Moirarhia\" o \"Merarhia\", con lo stesso significato di \"divisione\"."}
{"id": "695373", "revid": "287204", "url": "https://it.wikipedia.org/wiki?curid=695373", "title": "Contea di Barbour", "text": "Contea di Barbour o Barbour County \u00e8 la denominazione delle seguenti contee degli Stati Uniti:"}
{"id": "695374", "revid": "1305772", "url": "https://it.wikipedia.org/wiki?curid=695374", "title": "Coppa di Nestore", "text": "La coppa di Nestore \u00e8 un reperto archeologico rinvenuto nella necropoli di San Montano a Lacco Ameno, sull'isola d'Ischia, dall'archeologo tedesco Giorgio Buchner.\nL'iscrizione che si trova sul vaso, databile intorno all'ultimo venticinquennio dell'VIII secolo a.C., costituisce uno dei pi\u00f9 antichi esempi di scrittura alfabetica.\nCaratteristiche.\nLa coppa \u00e8 una kotyle, ossia una tazza piccola, larga non pi\u00f9 di 10\u00a0cm, di uso quotidiano, decorata a motivi geometrici. Fu importata nella colonia greca di \"Pithekoussai\", l'odierna Ischia, da Rodi, secondo alcuni insieme a una partita di vasi contenenti preziosi unguenti orientali, e portata alla luce nel 1955 dagli archeologi Giorgio Buchner e Carlo Ferdinando Russo.\nFaceva parte del ricco corredo funebre appartenente alla tomba di un fanciullo di appena dieci anni.\nLa coppa reca inciso su di un lato in alfabeto euboico in direzione retrograda, ossia da destra verso sinistra, come nella consuetudine fenicia, un epigramma formato da tre versi, il primo con metro giambico e il secondo e terzo perfetti esametri dattilici, che allude alla famosa coppa descritta nell\"'Iliade\" di Omero: \nLe poche, piccole lacune sono tutte interpretabili con sicurezza ad eccezione della seconda parola del primo rigo, che presenta quattro o cinque lettere mancanti. Se si accoglie l'integrazione riportata nel testo, l'iscrizione si riferisce a quanto descritto nell'XI libro dell'Iliade, v. 632, in cui si narra della leggendaria coppa dell'eroe acheo Nestore, figlio del re di Pilo Neleo e di Cloride, tanto grande che occorrevano quattro persone per spostarla:\nInterpretazioni alternative.\nEsistono varie interpretazioni dell'iscrizione alternative a quella pi\u00f9 diffusa e comunemente accettata dagli studiosi.\nAlcune di queste si avvalgono di correzioni del testo, per spiegare l'effetto umoristico dell'incoerenza che si percepisce tra il primo rigo e gli altri. Per alcuni studiosi il primo rigo dovrebbe leggersi \"\u039d\u03ad\u03c3\u03c4\u03bf\u03c1\u03bf\u03c2 \u03bc\u1f72\u03bd...\" ('La coppa di Nestore pu\u00f2 esser buona, ma...'), oppure \"\u039d\u03ad\u03c3\u03c4\u03bf\u03c1\u03bf\u03c2 \u1f14\u03c1\u03c1\u03bf\u03b9 ...\" ('Coppa di Nestore, va' via!'). Una terza ipotesi \u00e8 che il testo sia uno skolion, risultato di una sfida di improvvisazione poetica durante un simposio: qualcuno scrisse il primo rigo, poi tocc\u00f2 a un secondo aggiungere un secondo verso e cos\u00ec via. Secondo una diversa interpretazione (C. O. Pavese 1996), invece, il testo \u00e8 un'iscrizione di possesso (\"Io sono di Nestore\") e non implica alcun riferimento al personaggio dell'Iliade. L'ipotesi pi\u00f9 recente \u00e8 quella di Yves Gerhard (\"Zeitschrift f\u00fcr Papyrologie und Epigraphik\" 176, 2011, pp.\u00a07\u20139), il quale propone \u039d\u03ad\u03c3\u03c4\u03bf\u03c1\u03bf\u03c2 \u1f14[\u03b1\u03c3\u03bf\u03bd] \u03b5\u1f54\u03c0\u03bf\u03c4\u03bf\u03bd \u03c0\u03bf\u03c4\u03ae\u03c1\u03b9\u03bf\u03bd: \"Lascia da parte la coppa di Nestore, per quanto eccellente sia; ma chiunque berr\u00e0 da questa coppa sar\u00e0 immediatamente colto dal desiderio di Afrodite dalla bella corona.\"\nIl pi\u00f9 antico documento di lingua greca.\nQuesta iscrizione, oltre a testimoniare la fitta rete di relazioni commerciali che i coloni di Pithekoussai svilupparono con il Vicino Oriente e Cartagine, la Grecia e la Spagna, l'Etruria meridionale, sino alla Puglia, la Calabria ionica e la Sardegna (tanto che Buchner, contrariamente a quanto si era fino a quel momento ritenuto, pot\u00e9 identificare Ischia come la prima colonia greca dell'Italia meridionale), costituisce uno degli esempi pi\u00f9 antichi di scrittura greca a noi giunto e rappresenta soprattutto il primo frammento noto di poesia conservato nella sua stesura originale, contemporanea a quella del celebre poema epico attribuito ad Omero.\nCollocazione.\nIl reperto \u00e8 custodito presso il Museo Archeologico di Pithecusae, situato nel complesso di Villa Arbusto di Lacco Ameno, nell'isola d'Ischia, costruito nel 1785 da Don Carlo Acquaviva, duca di Atri e fortemente voluto da Buchner."}
{"id": "695377", "revid": "767487", "url": "https://it.wikipedia.org/wiki?curid=695377", "title": "Marcello Bernardini", "text": "Probabilmente figlio del compositore Rinaldo di Capua, della sua giovent\u00f9 e della propria formazione musicale non si conosce nulla. Nel 1764 giunse a Roma, dove l'anno seguente diede la sua prima opera, l'intermezzo \"La schiava astuta\", e successivamente altre farse, intermezzi e altra musica vocale. Nel 1767 fu attivo come caporione presso il distretto dei Campitelli e dal 1769 al 1784 lavor\u00f2 per il Collegio Nazareno. Dal 1770 inizi\u00f2 la sua attivit\u00e0 librettistica scrivendo libretti per altri compositori coevi, come Giovanni Battista Borghi, Pietro Terziani e Vicente Mart\u00edn y Soler. Nel 1771 compose sempre a Roma il suo primo oratorio, \"Il vello di Gedeone\". In seguito intraprese alcuni viaggi attraverso l'Italia e l'Europa per rappresentare le proprie opere: dopo essere stato a Torino e Monaco, nel 1794 lo sappiano a Vienna e nel 1795 in Polonia, dove fu maestro di cappella della principessa marescialla Lubomirska.\nNonostante egli avesse scritto una grande quantit\u00e0 di composizione, giungono fino a noi solo 13 opere, due cantate e pochi libretti. I suoi lavori operistici che ebbero maggior successo nel suo tempo furono \"La donna di spirito\", \"Li tre Orferi\" e \"Le donne bisbetiche\".\nLavori.\nOpere.\nSono note 37 opere di Bernardini; l'anno e la citt\u00e0 si riferiscono alla prima rappresentazione."}
{"id": "695388", "revid": "287204", "url": "https://it.wikipedia.org/wiki?curid=695388", "title": "Contea di Barbour (Alabama)", "text": "La contea di Barbour, in inglese Barbour County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 29.038 abitanti. Il capoluogo di contea \u00e8 Clayton. Il nome della contea le \u00e8 stato dato in onore di James Barbour, governatore della Virginia.\nGeografia fisica.\nLa contea si trova nella parte sud-est dell'Alabama, chiusa ad est dal Chattahoochee River e dallo Stato della Georgia. L'U.S. Center Bureau certifica che l'estensione della contea \u00e8 di 2.343 km\u00b2, di cui 2.292 km\u00b2 composti da terra e i rimanenti 51 km\u00b2 costituiti da acque interne. Tra i maggiori corsi d'acqua presenti compaiono il fiume Chattahoochee e il fiume Choctawhatchee. Quest'ultimo vanta una notevole variet\u00e0 di biodiversit\u00e0 acquatica, tra cui 118 specie di pesci, 11 delle quali sono considerate a rischio. Numerosi affluenti, incluso il fiume Pea, offrono viste panoramiche e opportunit\u00e0 ricreative. \nContee confinanti.\nBarbour County confina con: \nStoria.\nLa Contea di Barbour fu costituita il 18 dicembre 1832, alcuni anni dopo l'annessione dell'Alabama negli Stati Uniti. Il territorio della contea venne formato da parte del territorio della trib\u00f9 dei nativi americani Creek, e da parte della contea di Pike. La contea prende il nome da James Barbour (1775-1842), 18\u00ba governatore della Virginia. I primi coloni non indiani provenivano dalla Virginia, da Nord e Sud Carolina e dalla Georgia, attraverso la Federal Road. Le prime citt\u00e0 fondate furono Williamstown (non pi\u00f9 esistente), Eufaula (conosciuta come Irwinton tra il 1837 e il 1843), Louisville (fondata da Daniel Lewis come postazione commerciale) e Clayton. \nIl capoluogo originario fu stabilito a Louisville nel 1833, per poi essere spostato a Clayton nel marzo 1834 per la sua posizione centrale. Nel 1854 venne costruito in mattoni un tribunale, che fu ristrutturato e ampliato nel 1924. Eufala negli anni 1870 super\u00f2 demograficamente la popolazione del capoluogo; venne cos\u00ec approvata la legge n.106 del 12 febbraio 1879, che istitu\u00ec due tribunali: uno a Eufaula e uno a Clayton. Negli anni 1960, un moderno palazzo di giustizia sostitu\u00ec l'edificio del diciannovesimo secolo di Clayton. Oggi entrambi i tribunali sono in funzione. \nMonumenti e luoghi d'interesse.\nAree naturali.\nNella contea \u00e8 parzialmente presente l'Eufaula National Wildlife Refuge. Esteso su 11.184 ettari, lungo le rive orientali e occidentali del fiume Chattahoochee, comprende zone umide, campi agricoli, boschi e praterie. Il rifugio \u00e8 sede di animali molto diversi tra di loro, come Haliaeetus leucocephalus, Alligator mississippiensis, Lynx rufus e Falco peregrinus. Offre ai visitatori opportunit\u00e0 per la caccia, la pesca, il campeggio e le escursioni. Il Lake Point Resort State Park da 1.220 acri, situato a sette miglia a nord di Eufaula e adiacente al rifugio, offre attivit\u00e0 di golf, canottaggio, pesca e nuoto. Il Blue Springs State Park, vicino a Clio, ospita una piscina alimentata con acqua cristallina da una sorgente sotterranea.\nSociet\u00e0.\nEvoluzione demografica.\nAl censimento del 2000, risultano 29.038 abitanti, 10.409 nuclei familiari e 7.390 famiglie residenti nella contea. La densit\u00e0 della popolazione \u00e8 di 12,67 ab./km\u00b2. Ci sono 12.461 alloggi con una densit\u00e0 di 5/km\u00b2. La composizione etnica della citt\u00e0 \u00e8 51,27% bianchi, 46,32% neri o afroamericani, 0,45% nativi americani, 0,29% asiatici, 0,03% isolani del pacifico, 0,91% di altre razze, e 0,73% meticci. L'1,65% della popolazione \u00e8 ispanica.\nDei 10.409 nuclei familiari, il 33,30% ha figli di et\u00e0 inferiore ai 18 anni che vivono in casa, il 47,90% sono coppie sposate che vivono assieme, il 19,10% \u00e8 composto da donne con marito assente, e il 29,00% sono non-famiglie. Il 26,50% di tutti i nuclei familiari \u00e8 composto da singoli e il 12,10% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,53 mentre la dimensione media di una famiglia \u00e8 di 3,04.\nLa suddivisione della popolazione per fasce d'et\u00e0 \u00e8 la seguente: 25,40% sotto i 18 anni, 9,30% dai 18 ai 24, 29,60% dai 25 ai 44, 22,40% dai 45 ai 64, e 13,30% oltre i 65 anni. L'et\u00e0 media \u00e8 36 anni. Per ogni 100 donne ci sono 106,40 uomini. Per ogni 100 donne sopra i 18 anni ci sono 106,80 uomini.\nIl reddito medio di un nucleo familiare \u00e8 di 25.101$, mentre per le famiglie \u00e8 di 31.877$. Gli uomini hanno un reddito medio di 28.441$ contro i 19.882$ delle donne. Il reddito pro capite della citt\u00e0 \u00e8 di 13.316$. Il 26,80% della popolazione e il 21,60% delle famiglie \u00e8 sotto la soglia di povert\u00e0. Sul totale della popolazione, il 37,10% dei minori di 18 anni e il 26,40% di chi ha pi\u00f9 di 65 anni vive sotto la soglia di povert\u00e0.\nCultura.\nIstruzione.\nIl sistema scolastico della contea di Barbour e il sistema scolastico comunale di Eufaula danno lavoro a circa 500 insegnanti e amministratori che guidano pi\u00f9 di 4.000 studenti in 11 scuole primarie e secondarie. Uno dei primi college biennali stabiliti in Alabama, il George C. Wallace Community College, ha un suo campus ad Eufaula. Il college \u00e8 riconosciuto in tutta la nazione per i suoi programmi sanitari e infermieristici. Nel 2003, la Historic Chattahoochee Commission (HCC) ha creato il Chattahoochee Agri-Tourism Project, con sede a Eufaula e Buena Vista, in Georgia, per promuovere l'agricoltura biologica, il marketing, l'agriturismo e l'uso sostenibile del territorio nella regione. \nEconomia.\nFino alla met\u00e0 del XX secolo, l'agricoltura era l'occupazione prevalente della maggior parte dei residenti della contea di Barbour e numerose attivit\u00e0, come sgranatrici e magazzini, sorsero a Eufaula. La coltivazione del cotone domin\u00f2 l'economia della contea fino alla fine del XIX secolo, quando gli agricoltori si diversificarono nella coltivazione di grano, noce pecan e arachidi. Le praterie ondulate della zona fornivano anche buoni terreni da pascolo per i bovini. L'economia si concentr\u00f2 principalmente sull'agricoltura fino agli anni '60, quando le abbondanti foreste di pino e legno di Barbour attirarono l'industria del legname. \nOccupazione.\nLa forza-lavoro nell'attuale contea di Barbour \u00e8 suddivisa tra le seguenti categorie professionali: \nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono: \nAeroporti.\nL'aeroporto municipale di Clayton (situato a Clayton) e il Weedon Field Airport (situato a Eufaula) sono gli unici aeroporti pubblici di Barbour County. "}
{"id": "695389", "revid": "697352", "url": "https://it.wikipedia.org/wiki?curid=695389", "title": "Barbour", "text": ""}
{"id": "695392", "revid": "904385", "url": "https://it.wikipedia.org/wiki?curid=695392", "title": "Cantone di Avranches", "text": "Il Cantone di Avranches \u00e8 una divisione amministrativa dell'Arrondissement di Avranches.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 20 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "695396", "revid": "1573940", "url": "https://it.wikipedia.org/wiki?curid=695396", "title": "Crypturellus", "text": "Crypturellus \u00e8 un genere di uccelli appartenente alla famiglia dei Tinamidi.\nEtimologia.\n\"Crypturellus\" deriva dal greco \"kruptos\"= nascosto e \"oura\" = coda, con l'aggiunta del suffisso diminutivo latino \"ellus\".\nDescrizione.\nSono uccelli di grandezza variabile dai 20\u00a0cm di \"Crypturellus parvirostris\" ai 32,5\u00a0cm di \"Crypturellus noctivagus\"; la femmina \u00e8 in genere pi\u00f9 grande e pesante del maschio.\nBiologia.\nSi nutrono di semi, insetti, frutti e molluschi.\nDistribuzione e habitat.\nVivono nelle foreste equatoriali, tropicali o subtropicali e nelle savane.\nTassonomia.\nComprende le seguenti specie:"}
{"id": "695400", "revid": "1590006", "url": "https://it.wikipedia.org/wiki?curid=695400", "title": "Bolzaneto", "text": "Bolzaneto (\"B\u00f6san\u00e6o\" o \"Borsan\u00e6o\" in ligure) \u00e8 un quartiere genovese della Val Polcevera, compreso tra i quartieri di Rivarolo a sud e Pontedecimo a nord e confinante con i comuni di Ceranesi a nord-ovest e Serra Ricc\u00f2 e Sant'Olcese a nord-est.\nIl territorio della ex circoscrizione confina anche, ad ovest, lungo i crinali dei monti, con Sestri Ponente, ma non esistono strade di collegamento dirette con questo quartiere.\nDescrizione.\nL'ex circoscrizione di Bolzaneto fa parte insieme a Rivarolo e Pontedecimo del Municipio V Valpolcevera e comprende le \"unit\u00e0 urbanistiche\" \"Bolzaneto\" e \"Morego\", che insieme hanno una popolazione di abitanti (dato aggiornato al 31 dicembre 2017).\nTerritorio.\nIl territorio dell'ex circoscrizione di Bolzaneto si estende su entrambi i versanti del Polcevera. Il centro principale (Bolzaneto) si trova sulla sinistra del torrente, lungo la ex Strada statale 35 dei Giovi.\nSull'argine che divide l'abitato dal torrente, costruito intorno alla met\u00e0 dell'Ottocento, corre la linea ferroviaria Genova-Torino.\nAll'interno delle due \"unit\u00e0 urbanistiche\" che formano la circoscrizione sono comprese le frazioni di Brasile, Cremeno e Geminiano, in collina sul versante sinistro della Val Polcevera, Murta, anch'essa in collina ma sul versante destro, Morego e Morigallo alla confluenza tra il Secca e il Polcevera. Il paesaggio della Valpolcevera alle spalle di Bolzaneto, sul lato sinistro della valle, \u00e8 caratterizzato dalla presenza dei forti Diamante e Fratello Minore, che costituiscono parte delle antiche fortificazioni genovesi.\nSul versante destro della Valpolcevera, sul monte Figogna (804 metri), sorge il santuario di Nostra Signora della Guardia, dal quale si gode un'ampia vista su tutta la valle. Il santuario, situato nel comune di Ceranesi, \u00e8 raggiungibile con la strada provinciale 52 che ha inizio a Bolzaneto.\nStoria.\nDalle origini al Settecento.\nLe origini di Bolzaneto sono da ricercare negli insediamenti sviluppatisi sui versanti collinari, lungo le antiche vie di comunicazione dalla costa verso l'entroterra e la pianura Padana: Geminiano, Brasile e Cremeno sul versante sinistro della Val Polcevera e Murta dalla parte opposta.\nIl fondovalle, dove oggi \u00e8 concentrata la parte pi\u00f9 consistente del moderno insediamento, era un tempo in gran parte occupato dal greto del Polcevera, soggetto a piene improvvise quanto devastanti e per questo assai temuto e di conseguenza quasi completamente spopolato. Nell'attuale zona di Bolzaneto i primi insediamenti lungo le sponde del torrente, dovuti a ragioni di carattere militare o religioso, furono il castello di Montebello (intorno al XIV secolo) e il convento di S. Francesco alla Chiappetta (fine del XIII secolo), attorno ai quali nel tempo si svilupparono i due nuclei storici dell'attuale quartiere.\nDel borgo di Bolzaneto, costituito da un gruppo di povere case ai piedi del castello, alla sinistra del torrente, in prossimit\u00e0 del punto in cui questo formava un'ampia ansa, si hanno notizie certe a partire dal 1050. Il paese era una piccola frazione sottoposta all'autorit\u00e0 civile e religiosa di Brasile e tale rimase fino alla met\u00e0 dell'Ottocento, quando la sede comunale ed il titolo parrocchiale furono trasferiti a Bolzaneto. Nel Trecento nel borgo fu costruita una cappella intitolata a Nostra Signora della Neve.\nA breve distanza, ma a quell'epoca ancora sulla sponda destra del Polcevera, alla fine del Duecento fu edificato il convento di S. Francesco alla Chiappetta.\nNel 1337 il borgo di Bolzaneto fu devastato nel corso delle cruente lotte di fazione fra guelfi e ghibellini; durante questi combattimenti fu distrutto il fortilizio fatto costruire dagli Adorno, poi ricostruito nel 1380 dalla Repubblica di Genova.\nA partire dal XV secolo ha inizio una massiccia presenza delle famiglie patrizie genovesi, che costruirono nella zona le loro residenze di villeggiatura, alle quali erano spesso associate tenute agricole, che per vari secoli hanno caratterizzato il paesaggio della vallata, legandone strettamente l'economia a quella della vicina citt\u00e0.\nLe guerre del 1746 e del 1800.\nNel Settecento la Repubblica di Genova, alleata della Francia, si trov\u00f2 coinvolta nella guerra di successione austriaca. La Valpolcevera nel 1746 fu occupata da un esercito austro-piemontese, al comando del generale Botta Adorno, che arriv\u00f2 fino a Genova, da dove fu cacciato in seguito all'insurrezione popolare del 5 - 10 dicembre 1746, che prese avvio con il leggendario episodio del Balilla.\nL'11 aprile 1747 un altro esercito austriaco, al comando del conte di Schulenberg, ritent\u00f2 di occupare nuovamente Genova. Gli invasori, scesi da nord attraverso i valichi appenninici, occuparono tutta la Valpolcevera, portando saccheggi e distruzioni, e strinsero d'assedio Genova. Avvennero aspri combattimenti tra gli austriaci da una parte e volontari della Valpolcevera (inquadrati in compagnie divise per parrocchie) e truppe regolari della Repubblica di Genova dall'altra. Il 19 luglio 1747 gli Austriaci abbandonarono la Valpolcevera, lasciandosi alle spalle una scia di morte e distruzione e furono definitivamente ricacciati oltre Appennino nel febbraio del 1748.\nA fare le spese di quel triste periodo furono soprattutto le localit\u00e0 collinari, sia durante la prima avanzata delle armate austriache nel 1746, sia durante il lungo assedio ai confini della citt\u00e0 nei primi mesi dell'anno successivo. Numerosi sono i resoconti sulle violenze e le distruzioni perpetrate dai soldati austriaci, assetati di bottino. Delle proteste della popolazione si fecero portavoce i parroci, le cui chiese erano state depredate e gravemente danneggiate.\nI centri pi\u00f9 colpiti furono Brasile, Cremeno, Geminiano e soprattutto Murta, dove nella villa Bonarota (villa Clorinda) il generale Schulemberg aveva posto nell'aprile del 1747 il proprio quartier generale, nell'attesa, rivelatasi poi vana, di poter riconquistare Genova. In precedenza, nel settembre del 1746, gli austriaci avevano distrutto la canonica e depredato la chiesa. Altro centro che aveva subito gravi perdite era Cremeno, dove era morta la met\u00e0 dei circa 500 abitanti, soprattutto per le misere condizioni di vita in quei tragici mesi. Subito dopo la guerra in tutti i paesi colpiti ebbe inizio l'opera di ricostruzione di chiese, case, fienili e stalle e il ripristino dei campi coltivati, saccheggiati dagli invasori.\nPochi anni pi\u00f9 tardi un notevole contributo allo sviluppo economico della valle fu dato dall'apertura, negli anni settanta del Settecento della nuova strada sul fondovalle, chiamata \u201cCamblasia\u201d perch\u00e9 costruita a proprie spese dal doge della Repubblica di Genova Giovanni Battista Cambiaso, in cambio di benefici fiscali (ed anche per rendere pi\u00f9 agevole il percorso tra Genova e la sua villa di Cremeno).\nLa nuova arteria cre\u00f2 nuove opportunit\u00e0 di lavoro legate ai servizi offerti ai viaggiatori, nel campo della ristorazione, con l'apertura di numerose osterie e nei servizi di assistenza (riparazione dei carri, accudimento degli animali e magazzinaggio delle merci), attivit\u00e0 che affiancarono la tradizionale economia agricola della zona, che benefici\u00f2 a sua volta di nuove opportunit\u00e0 di vendita dei propri prodotti.\nNel 1797 la discesa in Liguria dell'esercito napoleonico decret\u00f2 la fine della plurisecolare Repubblica di Genova che, ribattezzata \u201cRepubblica Ligure\u201d, pass\u00f2 sotto il controllo francese; anche in questa circostanza i valligiani polceveraschi, diffidenti verso le idee rivoluzionarie di cui i francesi erano portatori e che mettevano in discussione il loro consolidato attaccamento alle tradizioni, tentarono di resistere, ma nulla poterono contro il potentissimo esercito francese. Con i nuovi ordinamenti francesi dal 1798 fu istituito il comune di Brasile, capoluogo dell'VIII Cantone all'interno del circondario di Rivarolo, nel Dipartimento di Genova, con giurisdizione, oltre che sul borgo di Bolzaneto anche sulle comunit\u00e0 di Casanova e Cremeno.\nNel 1800, durante la guerra tra la Francia e le potenze europee (Austria, Inghilterra, Russia e Prussia), Genova sub\u00ec un duro assedio per mare e per terra da parte di austriaci e inglesi ed ancora una volta la Valpolcevera divenne teatro di battaglia (aspri scontri tra gli assedianti austriaci e i francesi avvennero nella zona di Brasile e Geminiano, senza peraltro coinvolgere le popolazioni locali) fino alla provvisoria resa del generale Massena del 4 giugno 1800.\nVenti giorni dopo, in seguito alla vittoria nella battaglia di Marengo, i francesi rioccuparono definitivamente la Liguria. Anche se non paragonabili con le sofferenze patite durante la guerra del 1747, i polceveraschi subirono molti disagi, soprattutto per la mancanza di cibo in conseguenza dell'assedio anglo-austriaco.\nL'Ottocento.\nL'istituzione del comune.\nNel 1805 la Repubblica Ligure fu annessa all'Impero francese e con essa tutti i paesi della Valpolcevera.\nNel 1814, a seguito delle decisioni del Congresso di Vienna la ex Repubblica Ligure napoleonica pass\u00f2 al Regno di Sardegna, e quindi anche il comune di Brasile, che nel 1834 il Casalis descriveva ancora come un piccolo comune ad economia prevalentemente agricola:\nIl piccolo comune riusc\u00ec a svolgere i compiti essenziali che gli erano affidati, pur tra molti problemi, quali la mancanza di una idonea sede (le riunioni si tenevano in abitazioni private o nella sagrestia della chiesa di S. Felice), la scarsit\u00e0 di risorse e la difficolt\u00e0 a reperire tra la popolazione locale le competenze necessarie per l'amministrazione del comune.\nLa costruzione della ferrovia e l'espansione edilizia.\nIl quadro descritto dal Casalis era destinato a mutare rapidamente nei decenni successivi, quando quei pochi addetti \"alle arti meccaniche\" fugacemente citati dallo storico piemontese sarebbero cresciuti di numero diventando la principale forza lavoro dell'economia locale.Infatti, intorno al 1850, con l'apertura della linea ferroviaria e l'arginatura del Polcevera, ebbe inizio una radicale trasformazione urbanistica accompagnata dalla progressiva industrializzazione del territorio bolzanetese. Con la costruzione della ferrovia Genova-Torino, inaugurata nel 1853, si rese necessario rettificare ed arginare il corso del torrente Polcevera, eliminando l'ansa da questo formata. La costruzione del terrapieno sopraelevato sul quale correva la nuova linea ferroviaria, che costituiva anche un solido argine alle acque del torrente, veniva anche a risolvere definitivamente i problemi creati dai frequenti straripamenti che causavano periodicamente gravi danni e talora anche vittime. L'ultimo grave episodio si era verificato il 26 agosto del 1834, quando le acque in piena avevano inondato la zona della Chiappetta ed altre aree nel fondovalle.\nFu scavato, per un tratto di circa 500 m, un nuovo tratto di alveo che tagliava la base della collina di Murta immediatamente a monte del convento di San Francesco (che in tal modo pass\u00f2 dalla destra alla sinistra del torrente) e costruito un argine sul lato sinistro, sul quale corre la ferrovia.\nIl tratto di greto non pi\u00f9 percorso dal torrente e il ponte che l'attraversava furono interrati e furono bonificate le zone acquitrinose delle Bratte e delle Acque marce, predisponendo queste aree per la futura espansione edilizia; contemporaneamente veniva costruito il ponte intitolato a S. Francesco, per collegare le nuove rive del Polcevera.\nPer realizzare l'argine e il nuovo tratto del Polcevera furono demolite alcune case, tra le quali la villa Mari-Debarbieri, che si trovava dov'\u00e8 ora il ponte S. Francesco.\nCon un R.D. del 26 gennaio 1854 la sede del comune veniva trasferita da Brasile a Bolzaneto, seguita due anni pi\u00f9 tardi anche da quella della parrocchia. La prima sede municipale era un edificio, ancora esistente, affacciato sull'attuale piazza Francesco Bartolomeo Savi, da sempre centro del paese, allora chiamata \"piazza del Prione\".\nNel frattempo, sui terreni pianeggianti ricavati nell'ex greto del torrente furono edificate le prime case per ospitare gli abitanti espropriati delle loro abitazioni per la costruzione della linea ferroviaria. Gradualmente. negli anni successivi, tutta l'area compresa tra la piazza del Prione e il borgo della Chiappetta fu edificata, andando a costituire l'attuale abitato di Bolzaneto. L'antico borgo del Prione perse via via d'importanza e il centro del paese si spost\u00f2 poco pi\u00f9 a valle, nelle aree di nuova edificazione, dove fu costruita la nuova sede comunale, inaugurata nel 1878, che ancora oggi ospita uffici decentrati del comune di Genova e la biblioteca civica.\nIl nuovo centro gravitava intorno alle piazze oggi denominate Livraghi (prospiciente il convento della Chiappetta, e che un tempo costituiva l'estrema propaggine della collina di Murta), Rissotto (sul sito dell'antico ponte per Murta, dove nei primi anni del Novecento sarebbe sorto il nuovo edificio scolastico) e Rismondo (dove aveva sede il capolinea tranviario della Val Polcevera e all'epoca chiamata \"piazza delle Carrozze\", perch\u00e9 vi facevano capo i mezzi di trasporto diretti verso le zone collinari).\nCon il R.D. del 26 settembre 1869 il territorio comunale si ampli\u00f2, inglobando (su richiesta degli stessi abitanti) la frazione collinare di Murta, sulla sponda destra del Polcevera, fino ad allora dipendente dal comune di Rivarolo.\nLe industrie.\nNella seconda met\u00e0 dell'Ottocento la zona, gi\u00e0 agricola e luogo di villeggiatura di ricche famiglie genovesi, come tutta la Valpolcevera ebbe un imponente sviluppo industriale, con l'insediamento di numerose aziende; le pi\u00f9 importanti furono le Ferriere Bruzzo (sorte alla fine degli anni ottanta), le Acciaierie Italiane, poi confluite nel consorzio ILVA, che trovarono collocazione nella zona a nord del Castello, nel frattempo convertito in villa signorile (e in seguito a ospedale) e pi\u00f9 tardi il saponificio Lo Faro di Morigallo.\nAccanto a queste vennero aperte diverse fabbriche tessili, legate in un primo tempo alla produzione della seta, che visse un periodo di popolarit\u00e0 in Val Polcevera negli ultimi decenni dell'Ottocento, prima di soccombere alla concorrenza dei paesi asiatici, ed in seguito a quella del cotone.\nGrazie all'espansione edilizia e industriale i 740 abitanti indicati dal Casalis nel 1837 alla fine dell'Ottocento erano divenuti oltre (un ulteriore forte incremento fu registrato con il censimento del 1911, quando risultarono quasi ).\nIl Novecento.\nIl nuovo secolo si apr\u00ec con l'inaugurazione, il 15 marzo 1900, della tranvia elettrica che sostituiva quella a cavalli, prolungata qualche mese dopo fino a Pontedecimo.\nNel 1913 fu aperto l'oleificio Gaslini, che aveva sede presso il borgo vecchio, in un grande edificio ora occupato da aziende artigiane, nel quale dal 1929 furono trasferiti da Milano anche gli uffici amministrativi. Nei primi decenni del Novecento si ebbe una forte espansione di tutte le aziende industriali; in particolare, negli anni venti le industrie del settore siderurgico, favorite anche dalle commesse militari durante la prima guerra mondiale, arrivarono ad avere complessivamente oltre dipendenti.\nCon il Regio Decreto n. 74 del 14 gennaio 1926, il Comune di Genova si espandeva inglobando 19 comuni della Val Polcevera, della Val Bisagno e delle due riviere, a Levante e a Ponente. Il comune di Bolzaneto entr\u00f2 cos\u00ec a far parte della cosiddetta Grande Genova.\nDopo la seconda guerra mondiale, la crisi dell'industria siderurgica port\u00f2 ad un ridimensionamento delle Ferriere Bruzzo (chiuse definitivamente nel 1957) e su alcune aree di queste fu costruita la fabbrica di refrattari SANAC (dopo il trasferimento di questa azienda, sulla stessa area \u00e8 stato costruito il nuovo mercato ortofrutticolo di Genova, qui trasferito nell'ottobre 2009 dalla vecchia sede di corso Sardegna, nel quartiere di San Fruttuoso).\nNell'immediato dopoguerra la scelta politica di assegnare a Genova il ruolo di terminal petrolifero (con la costruzione del porto petroli nel quartiere di Multedo) favor\u00ec l'insediamento di industrie legate a questo settore.\nSulla collina di S. Biagio negli anni cinquanta fu costruita la raffineria ERG, poi chiusa nel 1988, anche a seguito della crescente attenzione della popolazione agli aspetti ambientali del territorio ed ai rischi per la sicurezza introdotti da questo tipo di aziende; su quest'area sorgono ora il centro commerciale \"L'aquilone\" (comprendente un ipermercato della Coop Liguria e numerosi esercizi commerciali) e un nuovo quartiere residenziale.\nAnalogamente a queste altre aree, dismesse a partire dagli anni sessanta a causa della chiusura di molte fabbriche storiche sono ora riutilizzate da imprese artigiane e commerciali.\nBolzaneto e il G8 di Genova del 2001.\nNei pressi di Bolzaneto, in una zona prevalentemente occupata da insediamenti industriali e commerciali, ai piedi della collina di Cremeno, si trova una caserma del reparto mobile della Polizia di Stato.\nQuesto insediamento \u00e8 divenuto famoso nelle cronache internazionali per gli abusi commessi da alcuni funzionari di polizia nei confronti di persone fermate nel corso dei disordini avvenuti durante il vertice del G8 di Genova del 2001. Come \u00e8 stato testimoniato nel corso del processo, tuttavia, \u00e8 importante evidenziare che le persone portate e fermate a Bolzaneto molto raramente sono state isolate nel corso di disordini: pi\u00f9 spesso sono state portate nella caserma dopo il massacro della scuola Diaz, oppure sono state prelevate in condizioni totalmente inoffensive per il mantenimento dell'ordine pubblico. Per questi abusi nel luglio 2008 15 dei 44 funzionari di polizia coinvolti sono stati condannati dal tribunale di Genova. \nFrazioni e localit\u00e0.\nBrasile.\nBrasile, in ligure \"Brax\u00ee\" (), che si trova in collina sul versante sinistro della Valpolcevera, fino al 1854 fu comune autonomo, con giurisdizione su Bolzaneto e Cremeno.\nIl nome del paese deriva probabilmente dal legno della pianta tropicale detta appunto \"brasile\" (una leguminosa del genere \"Caesalpinia\", dalla quale si ricavava fin dal Medioevo un colorante rosso), e che ha dato il nome all'omonimo paese del Sud America; in un documento datato 1139 viene citato, tra le merci vendute dagli operatori locali, il \"bracile\", specificando trattarsi di un colorante rosso. Questo prodotto \u00e8 poi menzionato anche in documenti nei secoli successivi, a testimoniare l'importanza di questo commercio nell'economia locale.\nBrasile \u00e8 una piccola frazione, composta da poche case sparse sulla collina che culmina con la chiesa di Nostra Signora del Buon Consiglio.\nAnche in passato Brasile, nonostante il ruolo di capoluogo comunale, non doveva essere pi\u00f9 grande di quanto sia oggi, stando allo storico rivarolese Giovanni Cipollina che cos\u00ec la descrive: \"La prima chiesetta nascosta fra i castagni, sul ciglio della vetta, che termina la costiera settentrionale dei due Gemini (Due Fratelli), ha dintorno pochi casolari sparsi e vigneti\". Ma nel Medioevo vi risiedevano importanti personalit\u00e0 che ebbero ruoli di spicco nel governo della citt\u00e0 di Genova (viene ricordato Ansaldo di Brasile che fu Console di Genova dal 1099 al 1102).\nLa sua posizione a poca distanza dalla via Postumia ne aveva infatti favorito lo sviluppo economico, grazie al commercio dei prodotti agricoli coltivati nei dintorni, facendone anche uno dei centri residenziali preferiti da funzionari della Repubblica di Genova, commercianti e proprietari fondiari.\nPur divenendo all'inizio del XIX secolo il capoluogo comunale, con lo spostamento dei traffici lungo le nuove strade di fondovalle, il paese rimase isolato e perse di importanza, a vantaggio della frazione di Bolzaneto, che alla met\u00e0 del secolo divenne la sede dell'amministrazione municipale ed anche della parrocchia.\nCremeno.\nCremeno, in ligure \"Crem\u00e8n\" (), \u00e8 un paese in collina sul versante sinistro del torrente Sardorella, poco prima della sua confluenza nel Secca. Il nome deriva da quello della famiglia Carmandino (in ligure \"Carm\u00e6n\", da cui \"Crem\u00e8n\"), il cui capostipite Ido (o Guido) Carmandino, governatore del Comitato genovese della Marca obertenga del re d\u2019Italia Berengario II, si insedi\u00f2 a Cremeno nel 952 con il titolo di visconte. Nei secoli successivi i suoi discendenti ebbero importanti incarichi nel governo della Repubblica di Genova. Dai Carmandino discesero altre importanti famiglie patrizie genovesi, tra cui quella degli Spinola.\nTra il Seicento e il Settecento diverse famiglie genovesi nobili o benestanti costruirono le loro residenze estive sulla collina di Cremeno. Tra questi i Pedesina (ai quali si deve il rifacimento della chiesa di San Pietro nel 1642) e soprattutto i Cambiaso, che all'inizio del Settecento fecero costruire nei pressi del paese una lussuosa dimora e svilupparono la frutticoltura, gi\u00e0 praticata da epoche remote, facendo del paese un rinomato produttore di frutta e verdura di qualit\u00e0.\nAnche i Cambiaso, nella prima met\u00e0 del Settecento, contribuirono ad un nuovo rifacimento della chiesa e all'innalzamento del campanile, mettendo a disposizione per le funzioni religiose la propria cappella privata durante l'esecuzione dei lavori.\nGeminiano.\nGeminiano, in ligure \"Zemignan\" (), \u00e8 un paese formato da case sparse dal fondovalle del torrente Goresina fino alla localit\u00e0 Campora, fin da tempi remoti luogo di transito lungo l'antica strada che da Genova per costa di monte portava in Valpolcevera, come testimoniato dal ritrovamento di resti di ceramiche databili intorno al I secolo a.C.\nIl nome deriva da \u201cGemini\u201d (\"gemelli\" in latino), antico nome con il quale erano indicati i monti popolarmente chiamati \u201cI Due Fratelli\u201d, che si levano alle spalle del paese.\nMorego e Morigallo.\nMorego, in ligure \"Meuregu\" (; anticamente, e ancora a livello locale, \"Meurgo\" ), insieme a Morigallo, Serro e San Biagio, fino al 1926 faceva parte del soppresso comune di San Quirico.\nIl paese, in epoca medioevale chiamato \"Castrum Medolicum\", \u00e8 situato su un'altura in vista della confluenza tra Secca e Polcevera; anticamente posto di vedetta e luogo di transito sulla via verso l'alta Valpolcevera, \u00e8 oggi una zona residenziale, .\nIn un grande edificio adiacente al paese, fino alla met\u00e0 degli anni novanta occupato da un centro informatico dell'Agenzia delle entrate ha sede dal 2005 l'Istituto italiano di tecnologia (IIT).\nNei pressi della confluenza del torrente Secca nel Polcevera, ai piedi della collina di Morego, c'\u00e8 la localit\u00e0 di Morigallo (anticamente Muruallo), un tempo coltivata a frutteto ed oggi quasi completamente occupata da insediamenti industriali e commerciali, presenti in particolare nell'area dell'ex saponificio Lo Faro.\nDi Morigallo, in ligure \"Moigallu\" (), situato presso il ponte sul Secca, si hanno notizie dal 1222, quando qui esisteva un convento con annesso ricovero per indigenti e pellegrini, in cui operavano religiosi di vari ordini ed una chiesa, dedicata a S. Margherita, risalente ai primi anni del XII secolo, della quale oggi non rimangono tracce.\nL'origine del nome Morigallo \u00e8 incerta, sarebbe comunque da escludere l'ipotesi fatta da alcuni storici del passato che potesse derivare da una sconfitta militare qui subita da truppe francesi.\nMurta.\nMurta, in ligure \"M\u00f6rta\" (), il cui nome deriva dalla pianta del mirto (che in latino \u00e8 detta appunto \u201cmurta\u201d), \u00e8 un paese in collina sul versante destro della Valpolcevera, comprendente un nucleo centrale attorno alla parrocchiale dedicata a San Martino, citata dal 1143, diversi gruppi di case rurali e numerose villette sparse nel verde sul versante collinare che degrada verso il Polcevera.\nUn tempo paese agricolo e luogo di villeggiatura di ricche famiglie genovesi, nella seconda met\u00e0 dell'Ottocento fu scelta come residenza estiva anche da molte famiglie borghesi benestanti, che vi fecero costruire eleganti villette. Oggi \u00e8 una zona residenziale.\nMonumenti e luoghi d'interesse.\nArchitetture militari.\nCastello di Bolzaneto.\nIl castello di Bolzaneto, in origine fortilizio militare, si trova a poca distanza dal casello autostradale di Bolzaneto. Pi\u00f9 volte distrutto, ricostruito e rimaneggiato, divenne all'inizio del Novecento un'elegante residenza signorile, ed \u00e8 attualmente utilizzato come struttura sanitaria. In origine in posizione strategica per il controllo del territorio circostante, alla confluenza del Secca nel Polcevera fu costruito dalla famiglia Adorno all'inizio del XIV secolo. Distrutto tra il 1336 e il 1337, negli scontri tra fazioni guelfe e ghibelline, fu ricostruito dalla Repubblica di Genova nel 1380. Nel 1435, durante la guerra tra la Repubblica di Genova e il Ducato di Milano, appoggiato dalla fazione ghibellina, cadde nelle mani delle truppe di Filippo Maria Visconti, che si arresero alla fine di quello stesso anno, quando una sollevazione popolare cacci\u00f2 i Visconti da Genova. Dopo quella vicenda il fortilizio non si \u00e8 pi\u00f9 trovato al centro di fatti d'armi di rilievo; durante le vicende belliche del 1746-1747 ed ancora nel 1800 fu occupato dalle truppe austriache, ma non si ha notizia del suo coinvolgimento in scontri armati.\nRimasto per molto tempo abbandonato, all'inizio del Novecento fu trasformato in villa di campagna e poi in ospedale, attivo fino agli anni ottanta del Novecento. Dal 2002 ospita una RSA e un \"hospice\" per malati terminali gestito dall\"'Associazione Gigi Ghirotti Onlus Genova\".\nForti.\nI monti alle spalle di Bolzaneto sono caratterizzati dalla presenza di alcune fortificazioni costruite sui crinali a nord delle Mura Nuove tra il XVIII e il XIX secolo come presidio a difesa della citt\u00e0 di Genova.\nI due forti costruiti sulle cime del monte detto \"Due Fratelli\", erano detti, in riferimento alla loro posizione, \"Fratello Maggiore\" e \"Fratello Minore\". Furono costruiti dal governo sabaudo nella prima met\u00e0 dell'Ottocento, subito dopo l'annessione della Repubblica Ligure (denominazione napoleonica della ex Repubblica di Genova) al Regno di Sardegna.\nIl primo, a forma di semplice torrione, fu demolito negli anni trenta del Novecento per crearvi una postazione antiaerea, il secondo \u00e8 ancora sostanzialmente integro e domina la vallata dal monte Spino ().\nIl \"Forte Diamante\", posto sulla vetta del monte omonimo, nel territorio del comune di Sant'Olcese, sorge pi\u00f9 arretrato rispetto ai Due Fratelli ma \u00e8 ben visibile da molte parti del territorio bolzanetese. Tra i forti genovesi \u00e8 uno dei meglio conservati; fu costruito nel Settecento dalla Repubblica di Genova e poi completato ed ampliato nella prima met\u00e0 dell'Ottocento dal governo sabaudo.\nQuesti forti possono essere raggiunti attraverso brevi percorsi escursionistici (circa un'ora di cammino), dalla Val Polcevera, con inizio da Begato o Geminiano, da Trensasco (frazione di Sant'Olcese) oppure da Genova, partendo dal Righi.\nArchitetture civili.\nPalazzi di villa.\nDei numerosi palazzi di villa appartenuti a ricche famiglie genovesi, costruiti tra il Seicento e l'Ottocento restano ancora numerose testimonianze; la maggior parte di questi edifici, anche se ormai contornati da insediamenti industriali e commerciali, adeguatamente ristrutturati, sono utilizzati come scuole, uffici o eleganti condomini. La maggior parte di queste ville sorge sulla collina di Murta, ma se ne trovano anche in altre zone del quartiere. Tra gli esempi pi\u00f9 significativi si possono citare:\nAnche il castello di Bolzaneto, come gi\u00e0 ricordato, fu trasformato in villa da Carlo Pastorino nella seconda met\u00e0 dell'Ottocento. Tra i palazzi scomparsi, quelli gi\u00e0 citati della famiglia Durazzo a Romairone, del quale resta la cappella gentilizia, e quello Mari-Debarbieri, che sorgeva a monte del convento di San Francesco, demolito per lo scavo del nuovo letto del Polcevera; i proprietari espropriati, la famiglia Debarbieri, fecero costruire, poco pi\u00f9 a monte (in corrispondenza del ponte di recente costruzione intitolato alla Divisione Alpina Cuneense) un pi\u00f9 modesto ma pur sempre elegante palazzo, oggi sede di uffici.\nArchitetture religiose.\nNel quartiere di Bolzaneto si trovano sei chiese cattoliche parrocchiali, che fanno parte del vicariato di Bolzaneto dell'arcidiocesi di Genova.\nChiesa di Nostra Signora della Neve.\nLa chiesa di Nostra Signora della Neve, eretta in parrocchia nel 1856 dell'arcivescovo di Genova Andrea Charvaz, dal 1890 \u00e8 sede del vicariato di Bolzaneto dell'arcidiocesi di Genova.\nL'originaria chiesa di Nostra Signora della Neve fu edificata nel Trecento come succursale di San Felice di Brasile, ristrutturata nel XVII secolo e completamente riedificata nel 1857, subito dopo il trasferimento del titolo parrocchiale da Brasile a Bolzaneto. Demolita negli anni cinquanta del Novecento \u00e8 stata riedificata in altro sito, poco distante da quello originario, ma pi\u00f9 vicino al moderno centro del quartiere.\nL'attuale chiesa fu consacrata dal cardinale Giuseppe Siri nel 1960. La chiesa, in stile moderno e assai pi\u00f9 grande della precedente, ha un'unica ampia navata di forma ellittica, preceduta da un atrio. Vi sono stati integrati gli altari in stile barocco e gli arredi della vecchia chiesa. L'altare maggiore \u00e8 sormontato da un alto baldacchino di fattura moderna. Nella chiesa sono conservati due dipinti di Paolo Gerolamo Piola (\"Conversione di San Paolo\" e \"Abramo che riceve i tre angeli\") e un \"Cristo morto\", di Giulio Cesare Procaccini.\nChiesa e convento di San Francesco alla Chiappetta.\nLa chiesa di San Francesco alla Chiappetta, con l'annesso convento, fu edificata alla fine del XIII secolo grazie ad una donazione dei nobili Lercari e consacrata nel 1563.\nNella seconda met\u00e0 del Seicento la chiesa e il convento furono completamente rimaneggiati; fu costruito il chiostro e l'interno della chiesa trasformato in stile barocco. Nella chiesa, formata da un'unica navata, sono conservati una Madonna lignea della scuola del Maragliano ed alcuni notevoli dipinti del Seicento: \"Stimmate di San Francesco\" di scuola emiliana, \"Assunzione della Beata Vergine Maria\" di Pietro Paolo Raggi, \"Miracolo di Sant'Antonio\" di Giuseppe Galeotti, \"Estasi di Santa Caterina Fieschi Adorno\" e \"Immacolata Concezione\" di Domenico Piola.\nNel 1798, a seguito delle leggi di soppressione degli ordini religiosi, i francescani lasciarono il convento e la chiesa fu affidata al clero diocesano fino al 1896, quando i frati vi fecero ritorno. Intorno alla met\u00e0 dell'Ottocento la chiesa e il convento, che si trovavano sulla sponda destra del Polcevera, a seguito della costruzione del nuovo argine, vennero a trovarsi sulla sponda opposta. Nel 1961 la chiesa fu eretta in parrocchia, con decreto del cardinale Giuseppe Siri.\nChiesa di San Martino di Murta.\nLa chiesa di San Martino di Murta \u00e8 citata per la prima volta nel 1143 sul \"Registro Arcivescovile\" delle decime, come cappella soggetta alla pieve di S. Maria di Rivarolo. Fu eretta in parrocchia dal 1202.\nLa Chiesa attuale \u00e8 il risultato di una ricostruzione avvenuta nei primi anni del Settecento.\nDurante la guerra del 1747 sub\u00ec danni gravissimi e la spoliazione di tutti gli arredi.\nLa ricostruzione fu completata nel 1777; l'interno \u00e8 in stile barocco, con affreschi e stucchi dorati. Pregevoli tele del Seicento e del Settecento adornano l'abside e gli altari laterali.\nUlteriori restauri furono eseguiti tra il 1852 e il 1860.\nIl dipinto di maggior pregio conservato nella chiesa \u00e8 l'ancona di San Martino, attribuita al pittore fiammingo Antoon van Dyck. Il quadro fu salvato dal saccheggio del 1747, essendo stato messo al sicuro a Genova.\nChiesa di San Pietro di Cremeno.\nLa prima notizia della chiesa della frazione di Cremeno risale al 1254, ma gli storici ritengono che esistesse gi\u00e0 nell'XI secolo. Gi\u00e0 parrocchia nel 1277, in epoche successive viene indicata come dipendenza prima di Sant'Andrea di Morego (1316) e successivamente di San Felice di Brasile (1400). Completamente ricostruita nel Seicento per volont\u00e0 del nobile Agostino Pedesina, fu nuovamente eretta in parrocchia nel 1642 dall'arcivescovo Stefano Durazzo. Gravemente danneggiata durante la guerra del 1746-1747, fu ristrutturata nella seconda met\u00e0 del Settecento con il contributo dei Cambiaso e quindi nuovamente ricostruita, ampliandola, nel 1805. Altri lavori di restauro ed ampliamento furono eseguiti in varie riprese nel corso dell'Ottocento ed ancora nel 1927, quando fu dotata di una nuova facciata. Nella chiesa si conserva una statua lignea della Madonna del Rosario, opera settecentesca della scuola del Maragliano.\nChiesa di Sant'Andrea di Morego.\nLa prima memoria della chiesa di Sant'Andrea di Morego risale al \"Registro Arcivescovile\" delle decime del 1143 e nel tempo fu ricostruita tre volte; l'attuale costruzione risale al 1659; l'edificio fu ampliato nel 1904. Negli anni settanta del Novecento fu danneggiato da eventi alluvionali e rimase chiuso al culto per tre anni; dopo gli interventi di restauro fu riaperto al culto dal cardinale Siri il 21 dicembre 1980.\nChiesa di Santo Stefano in Geminiano.\nSecondo alcuni storici la prima chiesa di Geminiano fu costruita prima nell'anno 972 come cappella sepolcrale della famiglia dei Campofregoso, ma come altre chiese della Valpolcevera \u00e8 citata per la prima volta nel 1143 sul \"Registro Arcivescovile\" delle decime, come cappella soggetta alla pieve di S. Maria di Rivarolo. Parrocchia dal XVI secolo, la chiesa fu ricostruita intorno al 1760, ed ampliata tra la fine dell'Ottocento e il 1904. Al termine di questi lavori fu consacrata il 6 gennaio 1904 dall'arcivescovo Edoardo Pulciano.\nL'interno ha tre navate con cupola e quattro altari laterali. Nella chiesa si conserva una Deposizione lignea del XVIII secolo, la statua della Madonna del Rosario di Domenico da Bissone e due dipinti attribuibili alla scuola di Paolo Gerolamo Piola (\"Cristo appare alla Maddalena\" e \"Cristo appare a S. Pietro\").\nChiesa di Nostra Signora del Buon Consiglio.\nDella chiesa di Brasile (\u201cLa prima chiesetta nascosta fra i castagni\u201d citata dal Cipollina), un tempo parrocchia dedicata a San Felice Papa, si hanno le prime notizie documentate nel XII secolo, ma alcuni storici locali la fanno risalire al VI secolo. Doveva trattarsi a quell'epoca di una modesta cappelletta, successivamente ampliata fino a divenire una vera e propria chiesa. Sul \"Registro Arcivescovile\" del 1143 \u00e8 indicata come cappella soggetta alla pieve di S. Maria di Rivarolo.\nEra certamente parrocchiale nel 1400, quando aveva come dipendenza la chiesa di San Pietro di Cremeno, e lo rimase ininterrottamente fino al 1856. Dopo i danni subiti nella guerra del 1747 si trovava in precarie condizioni, come segnalato dal parroco del tempo in una richiesta di contributi per le riparazioni inviata al Senato della Repubblica.\nNel 1856 la parrocchialit\u00e0 fu trasferita alla chiesa di N.S. della Neve, alla quale fu assegnato come compatrono il titolo di San Felice; la chiesa di Brasile \u00e8 da allora intitolata a Nostra Signora del Buon Consiglio. Negli anni venti del Novecento furono eseguiti lavori di rifacimento della chiesa e la posa in opera di un nuovo concerto di campane, inaugurati il 16 agosto 1930 dell'arcivescovo di Genova Dalmazio Minoretti.\nInfrastrutture e trasporti.\nStrade.\nStoria.\nFino da tempi remoti la Valpolcevera era attraversata dalla via Postumia, che da Genova portava alla valle padana attraverso il passo della Bocchetta.\nDi questa strada non esistono pi\u00f9 tracce nell'area genovese, e sono state elaborate varie ipotesi sul possibile percorso; una tra queste \u00e8 che uscisse da Genova verso Granarolo e attraversando Begato, passasse per Campora di Geminiano e Cremeno, scendesse a passare il Secca al ponte (o guado, prima della sua costruzione) di \u201cMuruallo\u201d, oggi Morigallo, risalendo a Morego e San Cipriano, per poi scendere a Pontedecimo e risalire infine al Passo della Bocchetta, da dove sempre per costa di monte raggiungeva Libarna (presso l'attuale Serravalle Scrivia). Aggiornando questo antico percorso nel 1585 fu tracciata la nuova strada della Bocchetta, e negli anni settanta del Settecento fu realizzata la nuova strada sul fondovalle del Polcevera; la sua costruzione fu resa possibile con il personale contributo del doge Giovanni Battista Cambiaso, in cambio di benefici fiscali (ed anche per rendere pi\u00f9 agevole il percorso tra Genova e la sua villa di Cremeno). L'apertura di questa nuova arteria, la prima costruita con moderni criteri e, a differenza degli antichi percorsi collinari, adatta al transito di carri e non solo di animali da soma, diede un primo impulso allo sviluppo dell'economia della zona.\nLa strada (inizialmente chiamata \u201cCamblasia\u201d, e in seguito, con l'annessione della Repubblica Ligure napoleonica allo stato sabaudo nel 1814, \"Strada Reale\" e poi \"Via Nazionale\") fu ammodernata intorno al 1820 ed \u00e8 ancora oggi il principale asse viario urbano della valle. La strada lasciandosi alle spalle l'abitato di Teglia (frazione del comune di Rivarolo Ligure) entrava nel territorio di Bolzaneto in corrispondenza dell'ansa del torrente Polcevera, percorrendone l'argine sinistro, allora costituito dalle attuali vie Giro del Vento e Bolzaneto (che i bolzanetesi pi\u00f9 anziani ancora oggi chiamano \"Via Nazionale\"). Prima dell'attraversamento del vecchio borgo un ponte sul Polcevera (che sorgeva in corrispondenza dell'attuale Piazza Rissotto) portava al convento di San Francesco, da dove iniziava la salita a Murta. Questa topografia fu completamente sconvolta dai lavori di arginatura del torrente (1849-1853) per la costruzione della linea ferroviaria.\nSituazione attuale.\nIl quartiere di Bolzaneto \u00e8 collegato con gli altri quartieri della Val Polcevera da diverse strade urbane. Oltre alla ex Strada statale 35 dei Giovi, che attraversa il centro del quartiere, ricalcando in gran parte la vecchia \"Via Nazionale\" sono state aperte negli ultimi anni due strade di scorrimento lungo le sponde del Polcevera (quella alla destra del torrente in direzione nord-sud e quella alla sinistra nella direzione opposta).\nIl quartiere \u00e8 attraversato anche dall'Autostrada A7, Genova - Milano di cui ospita un importante casello di uscita. L'autostrada, costruita negli anni trenta e all'epoca chiamata \"Camionale\" Genova-Serravalle, \u00e8 stata raddoppiata negli anni sessanta.\nDa Bolzaneto partono inoltre diverse strade provinciali che collegano il fondovalle con i comuni dell'alta Val Polcevera (Ceranesi, Sant'Olcese e Serra Ricc\u00f2).\nTra queste, come sopra citato, la Strada Provinciale 52 che conduce al Santuario di N.S. della Guardia.\nLa Gronda di Ponente.\nLa soluzione individuata da Autostrade per l'Italia al termine del dibattito pubblico indetto dal comune di Genova in merito al progetto della Gronda di Ponente per realizzare il nuovo collegamento tra le autostrade A7, A10 e A12 coinvolge la zona di Bolzaneto, prevedendo un viadotto sul Polcevera all'uscita della lunga galleria proveniente da Voltri, che passerebbe sotto la collina di Murta, e i raccordi per l'innesto della nuova arteria nella A12, prevalentemente in galleria, nella zona di Geminiano.\nIl progetto, oggi (febbraio 2011) non ancora ufficialmente formalizzato, vede una forte opposizione da parte di gruppi di cittadini delle zone interessate, in particolare Murta e Geminiano, costituitisi in comitati \"No Gronda\" e decisi a contrastare la realizzazione dell'opera.\nFerrovie.\nBolzaneto \u00e8 dotata di una stazione ferroviaria sulla linea dei Giovi Genova Sampierdarena (Pontedecimo) - Busalla - Ronco Scrivia. Tale linea \u00e8 percorsa esclusivamente da treni regionali, provenienti da Alessandria, Arquata Scrivia, Novi Ligure e Busalla, diretti a Genova Brignole, e viceversa.\nI treni a media e lunga percorrenza per Milano e Torino, invece, vengono instradati sulla linea succursale dei Giovi, che attraversa longitudinalmente Bolzaneto, parallela alla linea dei Giovi.\nSociet\u00e0.\nEvoluzione demografica.\nFonti:\nCultura.\nA Bolzaneto ha sede il Teatro Rina e Gilberto Govi dedicato alla memoria del celebre attore dialettale genovese Gilberto Govi e della moglie Rina Gaioni (sito ufficiale), inaugurato il 17 febbraio 2007, a seguito della ristrutturazione dell'ex cinema-teatro \"Verdi\".\nEnti e associazioni.\nA Bolzaneto ha sede un distaccamento dei Vigili del Fuoco; nato nel 1913 come corpo di volontari antincendio, successivamente integrato nella struttura comunale e quindi, a seguito del Regio decreto legge del 27 febbraio 1939, nel Corpo Nazionale dei Vigili del Fuoco.\nLa \"Pubblica Assistenza Croce Bianca\" fu fondata nel 1908 con il sostegno dell'amministrazione comunale, allora retta dal sindaco G.B. Custo, affiancandosi alle altre associazioni di mutuo soccorso gi\u00e0 esistenti: la \"SMS Fratellanza\" (di ispirazione socialista) e la \"Societ\u00e0 Operaia Cattolica San Giuseppe\" fondate entrambe nel decennio 1880-1890.\nLa Banda Musicale Cittadina fu fondata nel 1883 come sezione filarmonica della \"Societ\u00e0 Operaia Cattolica San Giuseppe\".\nSono inoltre presenti le locali sezioni dell'Associazione Nazionale Alpini, attiva nel quartiere in diverse attivit\u00e0 di volontariato e del Club Alpino Italiano, che si occupa fra l'altro della valorizzazione e della manutenzione di vari percorsi escursionistici nella Val Polcevera.\nSport.\nLa squadra di calcio Unione Sportiva Dilettantistica Bolzanetese Virtus milita nel campionato ligure dilettanti.\nHa inoltre sede, in Via Bolzaneto, di lato alla chiesa di Nostra Signora della Neve, la societ\u00e0 polisportiva dilettantistica U.S. Virtus, la pi\u00f9 antica del quartiere, che partecipa ai campionati italiani delle rispettive discipline con buoni risultati a livello nazionale."}
{"id": "695404", "revid": "298055", "url": "https://it.wikipedia.org/wiki?curid=695404", "title": "Islanzadi", "text": ""}
{"id": "695412", "revid": "767487", "url": "https://it.wikipedia.org/wiki?curid=695412", "title": "Cantone di Barenton", "text": "Il Cantone di Barenton era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695437", "revid": "984922", "url": "https://it.wikipedia.org/wiki?curid=695437", "title": "Cantone di Br\u00e9cey", "text": "Il Cantone di Br\u00e9cey era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695457", "revid": "1868855", "url": "https://it.wikipedia.org/wiki?curid=695457", "title": "Liberato da Loro", "text": "Il suo culto come beato fu confermato, una prima volta, da papa Clemente XI il 2 settembre 1713 e, nuovamente, da papa Pio IX nel 1868.\nBiografia.\nSan Liberato nasce tra il 1189 e il 1190 a Loro Piceno, nel Fermano, da una nobile famiglia feudale: i Da Loro. Seguendo le orme di San Francesco, lascia tutti i suoi averi e le comodit\u00e0 per donare la sua anima e il suo corpo a Dio. La Chiesa romana lo identifica nel Santo Anonimo vissuto nell'eremo di Soffiano di cui parlano gli Actus beati Francisci et sociorum eius e i Fioretti di San Francesco (cap. 47), opere di frate Ugolino Brunforte. \nIl primo cronista francescano ad identificarlo correttamente \u00e8 stato frate Mariano da Firenze (+ 1512) nel manoscritto, oramai perduto, Fasciculus Chronicarum ordinis Fratrum Minorum, liber II, cap. 7, par. 7-8, ff. 186-187, anno 1231. A margine del corrispondente racconto degli Actus il cronista fiorentino scrive: \"In seguito con questi (con i suoi compagni Umile e Pacifico, Actus 54; Fior., 46) fu inoltre sepolto frate Liberato. Questo frate Liberato un tempo era divenuto conte di Loro, ma rinunziando al titolo, alle ricchezze ed alla nobilt\u00e0 terrena, divenne frate Minore e fu tanto chiaro per virt\u00f9 e miracoli, che il detto luogo (di Brunforte), cambiato il proprio nome, cominci\u00f2 a chiamarsi San Liberato e questo (nome) dura anche al presente. La loro festa (di s. Liberato e dei bb. Umile e Pacifico) si celebra con grande concorso di popolo il secondo giorno di Pasqua. Dall'ora sesta al Vespro di detto giorno, il sepolcro emana una specie di manna che viene raccolta dal popolo\".\nSi pensa che la sua conversione avvenne in occasione della quarta predicazione, avvenuta a Macerata, Ascoli Piceno e Roccabruna, di San Francesco nel territorio marchigiano nel 1215. Secondo i Fioretti, Francesco accolse un ricco e gentile cavaliere, anche se non si sa per certo che si tratti di Liberato. Ritiratosi nell\u2019Eremo di Soffiano nei pressi di Sarnano verso i 18 anni, di cui oggi si conservano sono dei ruderi, trascose tutto il resto della sua vita fra preghiera e meditazione, fino alla sua morte, che Mariano da Firenze colloca nel 1234. Dopo la morte dovuta all'impossibilit\u00e0 di deglutire, nel 1260 le sue spoglie e quelle di due suoi confratelli (i fratelli Umile e Pacifico) vennero trasferite nell'eremo di Santa Maria, un eremo originario del 1230 a San Ginesio confinante con quello di Soffiano, ampliato poi dai Brunforte nel 1274 e abbattuto nel 1421. La demolizione della chiesa lascio spazio ad una nuova struttura, un convento che, insieme alle restanti strutture, prese il nome di eremo di San Liberato.\nCulto.\nLiberato da Loro mor\u00ec nel 1231 o nel 1234 dopo essersi ammalato gravemente, che gli imped\u00ec di deglutire. Il suo corpo riposa nell'eremo di San Liberato, conosciuto anche come \"santuario di San Liberato\". Nel rito romano la sua memoria liturgica ricorre il 6 settembre e non \u00e8 inserito nel martirologio romano. La sua fama crebbe maggiormente nel 1697, dopo che il dipinto di Stefano Folchetti del 1498 venne visto sudare. Questo miracolo non fu l'unico, infatti nel 1703, a seguito di un controllo delle condizioni delle beati spoglie, il dipinto sud\u00f2 nuovamente.\nNonostante sia beato e non santo, secondo le testimonianze che ci sono state tramandate da padre Giannantonio Damiani e da Francesco Gonzaga, nel XV secolo un papa concesse che Liberato potesse essere venerato con il titolo di santo, visti numerosi miracoli che periodicamente si manifestavano nel luogo dove riposava il corpo senza vita. La realt\u00e0 potrebbe essere diversa, infatti papa Pio II conoscendo la fama di santit\u00e0 del frate, concesse la possibilit\u00e0 di chiamare il beato come un santo, ovvero San Liberato, senza processo di canonizzazione."}
{"id": "695459", "revid": "984922", "url": "https://it.wikipedia.org/wiki?curid=695459", "title": "Cantone di Ducey", "text": "Il Cantone di Ducey era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Saint-Ovin e i comuni di:"}
{"id": "695465", "revid": "709565", "url": "https://it.wikipedia.org/wiki?curid=695465", "title": "Sterilit\u00e0", "text": "La sterilit\u00e0 \u00e8 la situazione di una coppia eterosessuale in cui uno o entrambi i membri della stessa sono affetti da una condizione fisica, ormonale o genetica permanente che non rende possibile il concepimento. Questo si verifica in caso di azoospermia, di menopausa precoce o di assenza di utero congenita.\nSi definisce, invece, infertilit\u00e0 (secondo l'OMS) l'inabilit\u00e0 di una coppia di concepire dopo un anno di regolari rapporti non protetti. Il termine infertilit\u00e0, quindi, al contrario di sterilit\u00e0, non si riferisce ad una condizione assoluta, bens\u00ec ad una situazione generalmente risolvibile e legata ad uno o pi\u00f9 fattori interferenti. L'infertilit\u00e0 in Italia riguarda circa il 15% delle coppie, mentre nel mondo circa il 10/12%.\nLa differenza tra i due termini spesso viene elusa anche in ambito formale: autorit\u00e0 sanitarie, progetti ministeriali, personale medico, utilizzano come sinonimi due termini che tali non sono. Questo implica conseguenze socioeconomiche importanti, come per esempio la possibilit\u00e0 di usufruire della copertura da parte del servizio sanitario.\nPrimaria e secondaria.\nMentre il termine di \"sterilit\u00e0 primaria\" si riferisce a persone che non sono mai state in grado di concepire, la \"sterilit\u00e0 secondaria\" \u00e8 l'impossibilit\u00e0 di concepire un secondo figlio dopo aver gi\u00e0 concepito e/o portato a termine una normale gravidanza. \nOltre a varie condizioni mediche (e.s. ormonali), essa potrebbe essere l'effetto dello stress avvertito nel fornire un fratello al primo figlio. Tecnicamente, non si parla di sterilit\u00e0 secondaria se uno dei partner \u00e8 cambiato.\nUna Traslocazione Robertsoniana in uno dei soggetti pu\u00f2 causare aborti ricorrenti o completa sterilit\u00e0.\nCause.\nSecondo l'Associazione Americana per la Medicina Riproduttiva, la sterilit\u00e0 colpisce circa 6,1 milioni di persone negli Stati Uniti, ossia il 10% della popolazione in et\u00e0 fertile. La sterilit\u00e0 femminile conta per un terzo dei casi, quella maschile per un altro terzo, la \"sterilit\u00e0 di coppia\" (sterilit\u00e0 combinata) per il 15% e il resto rimane \"inspiegato\".\nIn Italia, secondo una relazione avente come oggetto lo \"Stato di attuazione della Legge N. 40/2004, Art. 15, in materia di Procreazione Medicalmente Assistita (PMA)\", presentata dall'Istituto Superiore di Sanit\u00e0 (ente controllato dal Ministero della salute) al Parlamento il 30 aprile 2008, si riscontrano i seguenti fattori causali di infertilit\u00e0:\nSterilit\u00e0 femminile.\nLa fertilit\u00e0 femminile \u00e8 massima a circa 21 anni. Quindi decresce, anche se lentamente, fino a 30 anni, un po' pi\u00f9 rapidamente tra i 30 e i 35, poi rapidamente dai 35 anni in su, fino alla menopausa, il periodo in cui nella donna cessa l'ovulazione.\nDurante il ciclo mestruale l'ovulo \u00e8 fecondabile tra il 17\u00ba e il 12\u00ba giorno prima della mestruazione, fuori da questi giorni la fecondazione non \u00e8 pi\u00f9 possibile.\nI fattori che possono impedire la fecondazione dell'ovulo sono molteplici e la valutazione nei singoli casi pu\u00f2 divenire complicata. Tra la cause maggiormente oggetto di studio vi \u00e8 la carenza di acido folico.\nPossibili cause di infertilit\u00e0 femminile sono:\nSterilit\u00e0 maschile.\nPossibili cause di infertilit\u00e0 maschile, o impotentia generandi (in latino \"incapacit\u00e0 di generare\"), sono:\nMicrodelezioni del cromosoma Y:\nLe microdelezioni del cromosoma Y sono associate con l'infertilit\u00e0 maschile che colpisce 1 su 20 uomini e coinvolgono diversi geni. Sono dovute a delezioni parziali del cromosoma Y, e in particolar modo del braccio lungo. La prevalenza di microdelezioni del braccio lungo del cromosoma Y in una popolazione azoospermica va da 10-15%, mentre in una popolazione di uomini oligospermici la prevalenza \u00e8 intorno a 5-10%.\nIl braccio lungo del cromosoma Y (Yq) contiene tre fattori di azoospermia,AZF( AZOOSPERMIA FACTOR REGION):\nAZFc sono pi\u00f9 frequentemente rilevanti (69%), mentre AZFa (6%) e AZFb (15). AZFa e AZFb sono associati con la completa assenza di spermatozoi maturi. La maggior parte dei pazienti con una delezione AZFa presentano la SERTOLI- CELL ONLY SYNDROME, testicoli poveri di spermatozoi ma ricchi di cellule di Sertoli. Mentre nei pazienti con una delezione di AZFb si verifica l'arresto della spermatogenesi. La completa assenza di regioni AZFc provoca diversi fenotipi che vano da azoospermia e grave oligospermia.\nL'esame principale da eseguire in caso di sospetta sterilit\u00e0 maschile \u00e8 lo spermiogramma. Questa analisi include il conteggio degli spermatozoi e la misura della loro motilit\u00e0 al microscopio:\nLimpotentia generandi \u00e8 l'impossibilit\u00e0 di procreare. Va distinta dallimpotentia coeundi che definisce l'impossibilit\u00e0 di portare a compimento il coito. In sostanza, l'impotentia generandi \u00e8 la situazione in cui si trovano gli uomini che, pur in grado di avere un normale rapporto sessuale, sono sterili. Al contrario, un uomo affetto da \"impotentia coeundi\" pu\u00f2 non essere affetto da \"impotentia generandi\", e potrebbe essere in grado di generare attraverso tecniche di fecondazione assistita.\nLa riduzione di feritlit\u00e0 maschile \u00e8 anche correlabile a fattori nutrizionali. Uno studio del 2012 evidenzia per la prima volta una potenziale significativa correlazione (35% ca) fra sub-fertilit\u00e0 maschile (numero e concentrazione degli spermatozoi), con l'assunzione di acidi grassi saturi (inversa), e omega-3 polinsaturi (diretta).\nSterilit\u00e0 di coppia.\nIn alcuni casi, entrambi i partner possono essere sterili o subfertili, e la sterilit\u00e0 della coppia deriva dalla combinazione di queste condizioni. In altri casi pu\u00f2 accadere che i partner siano indipendentemente fertili, ma la coppia non riesca a concepire insieme senza assistenza medica; la causa si sospetta possa essere immunologica o genetica.\nDiagnosi.\nI due partner devono essere sottoposti ad accertamenti specifici per individuare la possibile causa di sterilit\u00e0. Una buona indagine preliminare che prenda in considerazione abitudini sessuali e voluttarie, malattie pregresse, caratteristiche dei cicli mestruali e cos\u00ec via \u00e8 indispensabile per orientare le ricerche successive. Nel maschio \u00e8 fondamentale l'esame dello sperma. Al bisogno si possono effettuare anche esami ormonali, cromosomici e di valutazione morfologica degli organi dell'apparato urogenitale. Nella femmina occorre valutare la presenza di ovulazione e l'assenza di ostruzioni a livello delle tube. A tale scopo si utilizzano: il semplice rilevamento della temperatura corporea durante tutto il ciclo mestruale; l'isterosalpingografia, esame radiologico eseguito con mezzo di contrasto che evidenzia la cavit\u00e0 uterina, il decorso e la presenza di ostruzioni a livello delle tube; l'ecografia dell'utero e delle ovaie per individuare eventuali malformazioni o malattie; la laparoscopia mediante un endoscopio a fibre ottiche introdotto nell'addome, che consente di osservare direttamente lo stato delle tube, delle ovaie e della pelvi. Anche nella donna possono essere utili, inoltre, esami ormonali e test cromosomici per eventuali malattie genetiche.\nTecniche di fecondazione assistita.\nAlcune delle seguenti procedure sono vietate o variamente limitate nell'accesso in determinati Paesi, inclusa l'Italia."}
{"id": "695467", "revid": "1543377", "url": "https://it.wikipedia.org/wiki?curid=695467", "title": "Black &amp; Blue (Backstreet Boys)", "text": "Black &amp; Blue \u00e8 il quarto album del gruppo musicale statunitense Backstreet Boys (il terzo negli Stati Uniti), pubblicato dalla Jive Records il 21 novembre 2000, un anno dopo la pubblicazione del precedente album, \"Millennium\".\n\"Black &amp; Blue\" registr\u00f2 il record del maggior numero di vendite nel mondo nella prima settimana di uscita con 5 milioni di copie vendute di cui 1,6 milioni soltanto negli Stati Uniti. Nel 2007 fu stimato che le copie vendute furono 24 milioni in tutto il mondo. \nDa \"Black &amp; Blue\" furono estratti \"Shape of My Heart\", \"The Call\" e \"More than That\".\nPromozione e accoglienza dell'album.\nIl lancio di \"Black &amp; Blue\" fu promosso con un tour mondiale di 100 ore con cui i Backstreet Boys toccarono l'Europa (Stoccolma), l'Asia (Tokyo), l'Australia (Sydney), l'Africa (Citt\u00e0 del Capo) e il Sud America (Rio de Janeiro) per poi concludere in America del Nord (New York). Le tracce che compongono l'album furono scritte da produttori come Max Martin ma anche dagli stessi membri del gruppo come nel caso di \"The Answer to Our Life\", \"If You Stay\" e altri brani.\nIl successo dell'album fu tale che conquist\u00f2 l'ottava posizione nella classifica degli album pi\u00f9 venduti nell'anno. \"Black &amp; Blue\" debutt\u00f2 subito alla prima posizione della classifica statunitense Billboard 200; fu certificato Disco di Platino in 30 paesi, (13 soltanto negli Stati Uniti) e Disco d'Oro in 10 paesi, molti dei quali per le vendite registrate nella sola prima settimana di uscita.\nIn un'intervista a MTV AJ McLean dichiar\u00f2 che l'album avrebbe incorporato stili rock, R&amp;B, hip-hop e persino country e che appositamente per l'album, i membri Nick Carter e Kevin Richardson avrebbero messo in mostra il loro talento rispettivamente per la batteria e il piano.\nNel 2001, \"Black &amp; Blue\" fu promosso col tour \"The Black &amp; Blue Tour\"."}
{"id": "695470", "revid": "767487", "url": "https://it.wikipedia.org/wiki?curid=695470", "title": "Cantone di Granville", "text": "Il Cantone di Granville \u00e8 una divisione amministrativa dell'Arrondissement di Avranches.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 comuni e 1 frazione di comune a 4 comuni.\nComposizione.\nPrima della riforma del 2014 comprendeva parte del comune di Jullouville e i 6 comuni di:\nDal 2015 i comuni appartenenti al cantone sono i seguenti 4:"}
{"id": "695472", "revid": "88740", "url": "https://it.wikipedia.org/wiki?curid=695472", "title": "Serafino da Montegranaro", "text": "Biografia.\nSerafino apparteneva ad una famiglia povera, alla nascita gli venne dato il nome Felice (al secolo Felice Piampiani ) dal padre Gerolamo D\u00e8 Nicola da Rapagnano e dalla madre Teodora Giovannuzzi. In giovent\u00f9 lavor\u00f2 come custode di gregge. A 16 anni mentre lavorava in un cantiere assieme al fratello Silenzio Piampiani, nei momenti liberi restava estasiato ad ascoltare le storie sacre che la figlia del padrone leggeva ad alta voce, tanto che fu incoraggiato da lei ad entrare in convento a Tolentino. \nFu accolto come fratello laico nell'Ordine dei Frati Minori Cappuccini e fece noviziato a Jesi. Peregrin\u00f2 per tutti i conventi delle Marche, perch\u00e9, nonostante la buona volont\u00e0 e la massima diligenza che poneva nel fare le cose, non riusciva ad accontentare n\u00e9 superiori, n\u00e9 confratelli, che non gli risparmiarono rimproveri, spesso motivati dalla sua eccessiva generosit\u00e0. Ma egli dimostr\u00f2 sempre tanta bont\u00e0, povert\u00e0, umilt\u00e0, purezza e mortificazione. \nNel 1590 Serafino si stabil\u00ec definitivamente ad Ascoli Piceno, dedicandosi particolarmente all'attivit\u00e0 di monaco questuante, visitando cos\u00ec quasi tutta la popolazione di Ascoli, che in breve tempo si affezion\u00f2 talmente a lui, che quando nel 1602, si pavent\u00f2 che potesse essere trasferito altrove, tutta la cittadinanza si rivolse ai superiori dell'Ordine, affinch\u00e9 non venisse allontanato da Ascoli.\nAveva la capacit\u00e0 di scrutare nel profondo dell'animo umano, e di dare saggi consigli a tutti coloro che a lui si rivolgevano.\nFu molto devoto al crocefisso ed al santo rosario, strumento che utilizzava per la sua attivit\u00e0 di evangelizzazione. Aveva 64 anni e la fama della sua santit\u00e0 si diffondeva per Ascoli, quando egli stesso chiese con insistenza il viatico.\nLa morte lo colse il 12 ottobre 1604. \nLe sue spoglie riposano ancora nella chiesa del convento dei frati cappuccini di Ascoli Piceno, divenuto santuario a lui dedicato.\nCulto.\nDopo essere spirato, semplice anche nella morte, la voce del popolo che lo diceva Santo giunse anche alle orecchie del Papa Paolo V, il quale autorizz\u00f2 l'accensione di una lampada sulla sua tomba. \nBeatificato da papa Benedetto XIII nel 1729, venne canonizzato da papa Clemente XIII il 16 luglio 1767. \nLa Chiesa cattolica lo ricorda il 12 ottobre. Dal Martirologio Romano: \"Ad Ascoli, San Serafino da Montegranaro (Felice) de Nicola, Religioso dell'Ordine dei Frati Minori Cappuccini, che, vero povero, rifulse per umilt\u00e0 e piet\u00e0\"."}
{"id": "695473", "revid": "287204", "url": "https://it.wikipedia.org/wiki?curid=695473", "title": "Cantone di Isigny-le-Buat", "text": "Il Cantone di Isigny-le-Buat \u00e8 una divisione amministrativa dell'Arrondissement di Avranches.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 35 comuni.\nComposizione.\nPrima della riforma del 2014 comprendeva il solo comune di Isigny-le-Buat.\nDal 2015 i comuni appartenenti al cantone sono i seguenti 35:"}
{"id": "695476", "revid": "767487", "url": "https://it.wikipedia.org/wiki?curid=695476", "title": "Cantone di Juvigny-le-Tertre", "text": "Il Cantone di Juvigny-le-Tertre era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695479", "revid": "984922", "url": "https://it.wikipedia.org/wiki?curid=695479", "title": "Cantone di La Haye-Pesnel", "text": "Il Cantone di La Haye-Pesnel era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695483", "revid": "110157", "url": "https://it.wikipedia.org/wiki?curid=695483", "title": "Cantone di Mortain", "text": "Il Cantone di Mortain era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695484", "revid": "767487", "url": "https://it.wikipedia.org/wiki?curid=695484", "title": "Costanzo di Ancona", "text": "Biografia.\nSanto dell'antichit\u00e0, si hanno sue notizie da papa Gregorio I nei suoi \"Dialogi\".\nCulto.\n\u00c8 venerato come santo della Chiesa cattolica, che lo commemora il 23 settembre."}
{"id": "695487", "revid": "767487", "url": "https://it.wikipedia.org/wiki?curid=695487", "title": "Cantone di Pontorson", "text": "Il Cantone di Pontorson \u00e8 una divisione amministrativa dell'Arrondissement di Avranches.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 24 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "695490", "revid": "709565", "url": "https://it.wikipedia.org/wiki?curid=695490", "title": "Stenterello", "text": "Stenterello \u00e8 la maschera tradizionale di Firenze. Conosciuto come l'unica maschera del Carnevale e del Teatro fiorentino, secondo le testimonianze di Pellegrino Artusi e Pirro Maria Gabrielli, fu anche l'ultima maschera della commedia dell'arte antica.\nCreazione.\nStenterello fu ideato nel XVIII secolo dall'attore fiorentino Luigi Del Buono (1751-1832), creatore di brillanti commedie popolari.\nDel Buono era, proprio come il suo personaggio Stenterello, magro, sparuto, gracilissimo, come colui \"che pare cresciuto a stento\". Piccolo di statura, di carnagione giallastra, la fronte spaziosa e le ciglia arcuate, aveva una naturale predisposizione alla recitazione briosa e alla composizione di dialoghi comici sia in versi sia in prosa.\nDi mestiere orologiaio, Del Buono aveva la bottega in piazza del Duomo, vicino all'Arco de' Pecori (via de' Pecori), ma la grande passione per il teatro lo port\u00f2 a entrare, a 25 anni, nella compagnia Giorgio Frilli e negli anni 1778-1779 diviene direttore degli Accademici Fiorentini al teatro Ognissanti. Nel 1782 sceglie definitivamente la carriera artistica vendendo la bottega d'orologiaio, e tre anni dopo entra nella compagnia di Pietro Andolfati, dove si specializza come caratterista. Fonda nel 1791 la propria compagnia, e arriva all'apice del successo fondendo in un'unica figura tutte le caratteristiche dei suoi personaggi. Una figura che il popolo chiam\u00f2 scherzosamente Stenterello.\nGli Stenterelli successivi non furono sempre mingherlini e secchi, cos\u00ec come era lo stesso Del Buono. Ognuno lo impersonava secondo la propria persona e il proprio stile di recitazione. Il soprannome, di uso comune in Toscana, veniva dato a bambini e uomini \"cresciuti con istento\". Anzi, sembra che anche il Del Buono avesse fin da piccolo questo soprannome a causa del suo fisico stentato. Raffaello Landini - tra i pi\u00f9 vicini al Del Buono - ricordando l'origine della maschera, raccontava che l'amico aveva preso l'idea del personaggio dai modi di fare e di essere di un mendicante, che stava sotto un tabernacolo di via della Scala. Per il linguaggio pareva essersi ispirato al garzone di un barbiere che parlava argutissimo.\nCaratteristiche.\nDal naso prominente, Stenterello \u00e8 il tipico personaggio fiorentino chiacchierone, pauroso e impulsivo; ma anche saggio, ingegnoso e pronto a schierarsi dalla parte del pi\u00f9 debole, bench\u00e9 la tremarella gli metta spesso i bastoni tra le ruote: ed \u00e8 in questo contrasto il fulcro della comicit\u00e0.\nAssieme alla risposta pronta, ha sempre battute pungenti, espresse in vernacolo fiorentino, non volgare ma mite e brioso; come riporta infatti l'Artusi: \nIn esso \u00e8 raffigurato il popolano fiorentino, di bassa estrazione, il quale oppresso da avversit\u00e0 e ingiustizie, ha in s\u00e9 sempre la forza di ridere e scherzare.\nLa tecnica preferita con cui Stenterello parla all'immaginazione popolare, per eccitarne il riso, \u00e8 il bisticcio, ovvero la vicinanza di parole differenti di significato e di suono simile: \"M'inchino fino all'imo, e il primo imprimo nella mente dell'amante : si rammenti i miei tormenti non mai spenti anzi pi\u00f9 spanti...\", dandogli maggiore effetto tramite una veloce parlantina.\nTuttavia, a seconda dell'interprete, Stenterello poteva anche lanciare talvolta frasi sboccate e lasciarsi andare a gesti audaci: si ricorda che Lorenzo Cannelli veniva accusato di interpretarlo con troppa volgarit\u00e0, e per questo il suo Stenterello aveva meritato il cognome di \"Porcacci\". \nContro queste travisate interpretazioni che portarono alla fine della maschera, si misero persone del calibro di Giuseppe Giusti, che satiricamente intimava: \"Zitto, l'equivoco/Di Stenterello,/Che sa di bettola/E di bordello!/\"\nIl personaggio popolare con il tempo viene circondato da un alone di carattere politico. Il suo acume e le sue battute, a pari passo con i tempi, colpiscono i francesi \"invasori\", gli stranieri, poi i principi che si frapponevano alle aspirazioni d'indipendenza italiane.\nIl costume di Stenterello \u00e8 allegro e frizzante come il personaggio e ricorda l'epoca della sua nascita: il Settecento. Partendo dall'alto ha il tricorno nero o una lucerna con fregio, una giacca (zimarra) o giubba a falde di color azzurro chiaro o blu, sopra una sottoveste sgargiante, panciotto giallo canarino, dei calzoni corti neri (a volte neri e verdi), una calza di cotone rossa e una fantasia, o due diverse tra loro ma a righe, scarpe a fibbia basse, e una parrucca bianca con codino all'ins\u00f9. Abiti stenterelleschi inventati dallo stesso Luigi Del Buono.\nDa una riproduzione della maschera dello stesso Luigi Del Buono si vede sulla sottoveste una bottiglia disegnata, verosimilmente di vino, che ne potrebbe sottolineare un aspetto di beone, e si legge la rivelatoria parola \"posapiano\", altro modo di dire fiorentino che svela un altro aspetto della sua sfaccettata personalit\u00e0.\nAltri attori che impersonarono Stenterello usavano truccarsi il volto rendendolo pallido e sbiadito, con segni rossi sul viso, e segni forti agli angoli degli occhi e della bocca (riproducendo le cicatrici che Stenterello si narrava avesse), con le sopracciglia grandi ad arco, riproducevano cos\u00ec il volto, esagerato nella parodia del suo personaggio, di Luigi Del Buono.\nCitazioni.\nStenterello ha fatto talmente parte dell'immaginario fiorentino che molte persone hanno coniato modi di dire sulla sua figura. Persino in italiano si intende per estensione una persona allampanata, gracile e goffa.\nAnche il Carducci in \"Davanti San Guido\" (vv. 83-84) per attaccare quelli che sulla scia del Manzoni tentavano di imitarlo non riuscendoci, cadendo nel ridicolo poetico, inserendo nei loro scritti parole e frasi fiorentine, cos\u00ec scrisse: \"... la favella toscana, ch'\u00e8 si sciocca/ nel manzonismo de gli stenterelli\".\nPellegrino Artusi nel suo \"La scienza in cucina e l'Arte di mangiar bene\", ricorda che la cucina \"...\u00e8 una brinconcella; spesso e volentieri fa disperare, ma d\u00e0 anche piacere...\", e riportando la ricetta delle \"Frittelle di tondone\" scrive: \"Se non sapete cosa sia un tondone, chiedetelo a Stenterello che ne mangia spesso perch\u00e9 gli piace...\".\n\"Lo Stenterello\" fu un periodico satirico risorgimentale pubblicato a Firenze negli anni 1848 e 1849. Prese il nome dalla maschera tradizionale fiorentina."}
{"id": "695491", "revid": "104458", "url": "https://it.wikipedia.org/wiki?curid=695491", "title": "Cantone di Saint-Hilaire-du-Harcou\u00ebt", "text": "Il Cantone di Saint-Hilaire-du-Harcou\u00ebt \u00e8 una divisione amministrativa dell'Arrondissement di Avranches.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 27 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "695495", "revid": "767487", "url": "https://it.wikipedia.org/wiki?curid=695495", "title": "Cantone di Saint-James", "text": "Il Cantone di Saint-James era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695501", "revid": "1031941", "url": "https://it.wikipedia.org/wiki?curid=695501", "title": "Monaldo da Ancona", "text": "Biografia.\nFu martirizzato insieme a Francesco da Petriolo e ad Antonio Cantoni da Milano, entrambi servi di Dio. Sul martirio di questi tre frati francescani, che nel territorio armeno si curarono di predicare il cristianesimo tra i fedeli musulmani, esiste una relazione di Carlino de' Grimaldi, il guardiano di Trebisonda.\nSecondo quanto riportato, i tre frati parlavano alla folla il giorno di venerd\u00ec nella citt\u00e0 di Arzenga (odierna Erzincan) e ogni settimana le loro argomentazioni si facevano sempre pi\u00f9 convincenti tanto da turbare la popolazione. Venne quindi convocato il consiglio degli anziani e degli iman e questo decise di metterli a morte per aver insultato il loro profeta e la loro legge.\nDurante la predicazione del venerd\u00ec della terza settimana di Quaresima, (15 marzo 1288, anche se altri ritengono sia l'anno 1318), vennero arrestati e portati nella piazza della citt\u00e0. Un saraceno che, mosso dalla compassione aveva cercato di difenderli, fu ucciso all'istante. Confessarono nuovamente in piazza, davanti al tribunale, la loro fede in Cristo. Allora i musulmani presenti si adirarono e sfoderarono le spade contro di loro, amputando loro gli arti, mentre essi affidavano la loro anima nelle mani di Dio. Infine furono decapitati. I corpi vennero abbandonati in piazza e poi gettati in campagna, perch\u00e9 fossero sbranati dalle bestie, gli arti e le teste furono appesi alle porte e alle mura della citt\u00e0, sotto la sorveglianza dei soldati. Un sacerdote armeno riusc\u00ec a ricomporre alcuni resti e a dar loro un'onorata sepoltura.\nCulto.\nSi racconta che sopra la loro tomba un cieco riacquist\u00f2 la vista.\nIl 28 aprile dello stesso anno si fece la traslazione delle reliquie. La venerazione degli armeni verso questi martiri era tanta che il patriarca li iscrisse nel catalogo dei santi armeni, imponendo il digiuno durante la vigilia del giorno del martirio."}
{"id": "695503", "revid": "110157", "url": "https://it.wikipedia.org/wiki?curid=695503", "title": "Cantone di Saint-Pois", "text": "Il Cantone di Saint-Pois era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695505", "revid": "298055", "url": "https://it.wikipedia.org/wiki?curid=695505", "title": "Helgrind", "text": ""}
{"id": "695512", "revid": "984922", "url": "https://it.wikipedia.org/wiki?curid=695512", "title": "Cantone di Sartilly", "text": "Il Cantone di Sartilly era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Jullouville e i comuni di:"}
{"id": "695513", "revid": "1573940", "url": "https://it.wikipedia.org/wiki?curid=695513", "title": "Primiano di Ancona", "text": "Biografia.\nNel 1376 una donna disse di averlo sognato, indicandole di essere sepolto nella chiesa di Santa Maria in Turriano, vicino al porto di Ancona. La tomba fu scoperta proprio nel punto indicato dalla donna e venne ricostruita la chiesa, dando nuova sepoltura al corpo del santo; assieme alla tomba, fu rinvenuta l'iscrizione: \"Hic requiescit corpus beati Primiani episcopi, qui fuit graecus\" - \"Qui riposa il corpo del beato vescovo Primiano, che fu un greco\".\nViene considerato da alcuni storici il protovescovo di Ancona, bench\u00e9 non vi siano certezze storiche; altri invece lo escludono, in quanto considerato un vescovo greco, morto o fuggito dall'Oriente, e che ebbe sepoltura sicura nella citt\u00e0 marchigiana."}
{"id": "695514", "revid": "984922", "url": "https://it.wikipedia.org/wiki?curid=695514", "title": "Cantone di Sourdeval", "text": "Il Cantone di Sourdeval era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695515", "revid": "5245", "url": "https://it.wikipedia.org/wiki?curid=695515", "title": "Balsamina (pianta)", "text": ""}
{"id": "695517", "revid": "984922", "url": "https://it.wikipedia.org/wiki?curid=695517", "title": "Cantone di Le Teilleul", "text": "Il Cantone di Le Teilleul era una divisione amministrativa dell'Arrondissement di Avranches.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695521", "revid": "984922", "url": "https://it.wikipedia.org/wiki?curid=695521", "title": "Cantone di Barneville-Carteret", "text": "Il Cantone di Barneville-Carteret era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "695524", "revid": "54765", "url": "https://it.wikipedia.org/wiki?curid=695524", "title": "Andrej \u017ddanov", "text": ""}
{"id": "695525", "revid": "149727", "url": "https://it.wikipedia.org/wiki?curid=695525", "title": "ALe 883", "text": ""}
{"id": "695527", "revid": "110157", "url": "https://it.wikipedia.org/wiki?curid=695527", "title": "Dream Within a Dream Tour", "text": "Dream Within a Dream Tour \u00e8 il terzo tour realizzato dalla cantante statunitense Britney Spears per promuovere il suo terzo album, \"Britney\", in Nord America e Giappone.\nIl tour fu annunciato il 21 settembre 2001 solo per il Nord America, ed \u00e8 iniziato due mesi dopo. Nel Febbraio del 2002, la Spears ha annunciato una seconda leg. Direttore e coreografo era Wade Robson. Il palco \u00e8 stato ideato da Steve Cohen e Rob Brenner ed era composto da un palco principale ed uno secondario, uniti da una rampa. Ispirata alla chiatta di Cleopatra, fu costruita una piattaforma volante per permettere alla Spears di \"volare\" sopra al pubblico per raggiungere il palco secondario.\nLa scaletta era principalmente composta dalle canzoni di Britney, perch\u00e9 la Spears pensava che riflettessero maggiormente la sua personalit\u00e0. Non mancavano per\u00f2 i successi del passato, riproposti in versioni remixate da Wade Robson.\nLo show era diviso in sette atti. Britney Spears apriva i concerti aggrappata a una ruota in movimento cantando \"Oops!... I Did It Again\", per poi continuare con un medley dei vecchi successi, buttandosi dalla piattaforma volante con corde da bungee jumping e ballando in un ambiente che richiamava una giungla. La maggior parte delle esibizioni erano accompagnate da stravaganti effetti speciali, inclusi coriandoli, fuochi d'artificio, luci laser e nebbia e neve artificiali. Durante il bis finale, c'era uno schermo che pompava due tonnellate d'acqua sul palco: era considerata l'esibizione che dava la firma al tour.\nDurante le tappe del 2002, furono fatti alcuni cambiamenti: diverse canzoni furono remixate e la Spears present\u00f2 un nuovo brano, ossia \"Mystic Man\", che per\u00f2 in alcune date venne sostituito da altri brani.\nLo show ha ricevuto recensioni miste da parte della critica, che ha elogiato lo show per essere innovativo, ma lo ha criticato per non aver dedicato molta attenzione alla musicalit\u00e0.\nLe tappe del \"Dream Within a Dream Tour\" erano in gran parte esaurite, ed ha guadagnato 43.7 milioni di dollari. Durante la seconda tappa in Messico, la Spears ha lasciato il palco dopo la quinta canzone a causa di un temporale; lo show fu cancellato, suscitando l'ira del pubblico.\nLo spettacolo \u00e8 stato trasmesso dalla HBO il 18 novembre 2001, durante la tappa a Las Vegas. \u00c8 stato anche pubblicato un DVD, intitolato \"Live from Las Vegas\", nel gennaio del 2002. Tre esibizioni di Overprotected, I'm a Slave 4 U e del remix di ...Baby One More Time della tappa all'University Park dell'8 novembre 2001 furono incluse nel videogioco \"Britney's Dance Beat\". Gli show in Messico e Giappone furono raccontati nel documentario \"Stages: Three Days in Mexico\".\nStoria.\nIl 19 luglio 2001, la band della Spears band annunci\u00f2 che sarebbero partiti per un tour in supporto dell'album Britney. Il giorno seguente, la casa discografica di Britney, la Jive Records, conferm\u00f2 un tour, programmato per l'autunno. Il 20 settembre 2001 furono pubblicate le date, assieme alla tracklist dell'album. L'apertura sarebbe dovuta avvenire il 26 ottobre 2001, ma fu posticipata al 31 ottobre perch\u00e9 la Spears si ammal\u00f2 e le furono prescritti cinque giorni di riposo.\nIl tour fu rimandato di un altro giorno a causa di ritardi di produzione ed infine prese il via alla Nationwide Arena a Columbus, in Ohio. Prima dell'inizio della tourn\u00e9e, la Spears annunci\u00f2 che aveva programmato di donare un dollaro per ogni biglietto venduto ai figli dei pompieri e poliziotti uccisi durante gli attacchi dell'11 settembre. Sempre per lo stesso scopo, programm\u00f2 anche di mettere all'asta il merchandise del tour, sperando di raggiungere due milioni di dollari.\nIl 26 febbraio del 2002, furono aggiunte altre date in Nord America per una seconda leg del tour, che sarebbe iniziata a Las Vegas, al Mandalay Bay.\nSinossi.\nLo show inizia con l'apparizione di una donna vestita in camicia da notte in stile XVIII secolo, che parla brevemente al pubblico per poi scomparire. Successivamente viene proiettato un video dove alcune persone parlano dei loro sogni, al termine del quale comincia una intro in stile rock, con tanto di finte fiamme sugli schermi del palco. Britney Spears appare sul palco appesa ad una gigantesca ruota, con indosso un abito nero, ed esegue \"Oops!...I Did It Again\" insieme ai ballerini. Successivamente viene eseguita \"(You Drive Me) Crazy\", al termine della quale la Spears lascia la scena per un cambio d'abito.\nLa sezione seguente inizia con \"Overprotected\", durante la quale Britney indossa un completo ispirato a quello di Elvis Presley e sullo sfondo sono presenti un video e dei laser. Quando il brano finisce, viene eseguito un medley che comprende \"Born to Make You Happy\", durante la quale la cantane \u00e8 vestita da ballerina mentre sta sopra carillon gigante, \"Lucky\", nella quale indossa un grande cappotto bianco ed \u00e8 circondata da ballerine vestite in stile Las Vegas, per poi terminare \"Sometimes\", durante la quale l'artista indossa un accappatoio ed \u00e8 accompagnata dai ballerini vestiti di bianco.\nLa terza sezione si apre con \"Boys\", seguita da \"Stronger\". Quest'ultima viene eseguita con un abito arricchito di decorazioni che sembrano fatte di vernice. Al termine di \"Stronger\", la Spears si siede a fianco al pianista per eseguire \"I'm Not a Girl, Not Yet a Woman\". Il brano seguente \u00e8 un remix di \"I Love Rock 'n' Roll\" , per la quale viene utilizzata una piattaforma che vola tramite dei fili, mentre sotto di essa sono presenti fuochi d'artificio e fiamme. Dopo essere scesa dalla piattaforma tramite delle corde da bunjee jumping, Britney rivela un abito rosso scintillante ed esegue \"What it's Like Be Me\" e \"Lonely\", per la quale balla insieme ad una sua versione virtuale. Successivamente c'\u00e8 un interludio chiamato Breakdown, al termine del quale l'artista esegue \"Don't Let Me Be the Last to Know\" con indosso un abito da sera bianco, mentre sta sopra una piattaforma sopraelevata e dal soffitto cade della finta neve. Un video stile cartoni animati introduce il brano \"Anticipating\", durante il quale \u00e8 presente una scenografia simile al video e regna un'atmosfera spensierata.\nBritney cambia velocemente il suo abito sul palco per eseguire \"I'm a Slave 4 U\", la cui performance \u00e8 caratterizzata da una finta giungla presente in scena. L'ultimo brano ad essere eseguito \u00e8 un remix di \"...Baby One More Time\", durante la quale Britney \u00e8 vestita da cowgirl, mentre sul palco sono presenti giochi pirotecnici e una finta pioggia, creata dallo schermo che pompa dell'acqua.\nSviluppo.\nIl nome del tour deriva dal poema di Edgar Allan Poe, \"A Dream Within a Dream\". Direttore e coreografo era l'australiano Wade Robson, che spieg\u00f2 il concetto del tour, dicendo: \"Lo show sar\u00e0 davvero teatrale\u2014\u00e8 molto complicato. \u00c8 uno spettacolo imponente con molta nuova musica. Sar\u00e0 semplicemente molto diverso. [...] Imparerete molto di pi\u00f9 su di lei [Britney Spears] come persona. Lo show spiegher\u00e0 come \u00e8 diventata una donna, come sta trovando s\u00e9 stessa e la sua indipendenza. Lei sa cosa vuole, sa cosa vuole essere, e lo show parla di questo.\"\nIl palco fu disegnato dal designer Steven Cohen e dal manager Rob Brenner per lo speciale della HBO. Cohen disegn\u00f2 il palco principale di forma ovale, cos\u00ec che la Spears si sarebbe esibita mentre veniva ripresa dalle telecamere da diverse angolature. Ha detto che il resto del palco fu creato con in mente altri tre componenti: una rampa, un palco minore e una piattaforma posta sopra il pubblico. Quest'ultima \u00e8 stata costruita, come spiegato da Cohen, \"ispirandosi a questa chiatta di Cleopatra, che mi \u00e8 venuto in mente quando stavo disegnano e intanto guardavo un film su Cleopatra. Doveva essere elegante e stilizzata, ma anche tecnologico, perch\u00e9 avrebbe dovuto essere trasportato con motori convenzionali. In pi\u00f9, doveva avere un'ampia area per permettere a lei [Britney] e ai ballerini di esibirsi.\" La rampa fu invece idea di uno dei manager della Spears, Johnny Wright.\nErano presenti schermi video, che mostravano sia le esibizioni di Britney che video speciali diretti da Wade Robson. Cohen lavor\u00f2 con Danny O'Brien alla BCC Video per creare dei doppi schermi da appendere direttamente sopra il palco. Ne furono costruiti tre. La ruota in movimento con cui la Spears apriva gli show fu costruita dalla Branam Enterprises e attaccata ad una piattaforma ideata dalla Tait Towers. La societ\u00e0 Spectra forn\u00ec centosettantuno laser bianchi. Il gigante carillon da cui la Spears emerge durante \"Born to Make You Happy\" fu disegnato da Michael Cotton. I coriandoli venivano sparati da macchinari ideati dalla Pyrotek. I fuochi d'artificio furono creati da Gerb Fountains, mentre la neve artificiale fu fornita dalla Little Blizzard. Durante l'esibizione di \"...Baby One More Time\", c'era uno schermo che riversava sul palco due tonnellate d'acqua pompate a 360 galloni al minuto. Cohen disse: \"\u00c8 la chiave di volta di tutta la scenografia perch\u00e9 batte ogni sistema elettrico, messa in scena, ballo. Rob ha scoperto la compagnia che ha creato lo schermo (la Chameleon Productions di Orlando), ed io ho guardato subito cosa avevano in magazzino, ed era uno lineare. E sapevo che non ne volevamo uno retto, ma uno circolare cos\u00ec che potevamo costruire una \"doccia\" di cui Britney potesse stare al centro e non bagnarsi, per poi attraversarla quando voleva. Ovviamente hanno tutti pensato che fossi pazzo, cos\u00ec ho suggerito una forma esagonale. Tutti erano preoccupati perch\u00e9 i divari tra le parti avrebbero potuto causare degli intervalli tra i getti d'acqua. Ma io ho continuato a dire che se li mettevano a un'altezza tra 40 e 50 pollici, la gravit\u00e0 permetter\u00e0 all'acqua di compattarsi, cos\u00ec avrete un getto continuo.\"\nUna settimana prima dell'inizio del tour, Britney Spears, parlando dello show, ha detto: \"Vengo da Broadway, quindi voglio che sia molto teatrale. Per me l'intero processo \u00e8 magico. Con un po' di fortuna sar\u00e0 qualcosa che la gente non ha mai immaginato di vedere. Le prove della band sono iniziate il 9 settembre 2001. Britney li ha raggiunti pi\u00f9 tardi, dopo aver provato le coreografie a Los Angeles. La maggior parte delle canzoni portate in tour provengono dall'album Britney. Lei ha spiegato questa decisione in una conferenza stampa, dicendo: \"Voglio solo che i fan mi vedano sotto una luce diversa di come mi hanno visto finora. Queste canzoni sono un riflesso di quello che sono ora. Spero che i fan verranno a vedermi e che si divertano.\" Altre canzoni degli album precedenti, come \"...Baby One More Time\", sono stati remixati da Wade Robson.\nCritica.\nLarry Nager del quotidiano The National Enquirer ha commentato che \"[il concerto] comprendeva pi\u00f9 magie di Harry Potter, ma quasi nessuna esibizione veramente dal vivo\". Ha riassunto dicendo: \"Se non \u00e8 stato proprio un vero concerto, \u00e8 stato un grande show.\" Ann Powers del The New York Times ha detto che lo show \u00e8 stato \"smagliante\" ed ha commentato che l'esibizione non soffre per la poca musicalit\u00e0 perch\u00e9 \u00e8 un elemento non molto rilevante, aggiungendo: \"Questo sogno perhaps suggerisce unvolontariamente che la Britney stessa che noi conosciamo \u00e8 un sogno, un'artista che non ha un grande talento nel canto [...] ma nel prendere in giro le voglie e le paure che ossessionano il mondo. La signorina Spears adesso vuole risvegliarsi a personaggio adulto, ma dovrebbe capire che gli inferi del desiderio sono la sua vera casa.\" Jim Farber del Daily News ha paragonato il suo tour con quello di altri giovani artisti, dicendo: \"I suoi 90 minuti di spettacoli devono essere finora i pi\u00f9 costosi, i pi\u00f9 elaborati e, per essere sinceri, quelli con meno cattivo gusto\". \u00c8 stato anche impressionato dal palco, chiamandolo \"il pi\u00f9 grande palcoscenico che io abbia mai visto ad uno show pop\". Camille Lamb del The Daily Collegian ha detto che lo show ha esaudito le sue aspettative, dicendo: \"[ha portato] la fantasia di un giovane ad una realt\u00e0 tangibile\".\nIl tour \u00e8 stato un successo commerciale. In accordo con l'agente della Spears, David Zedeck, la leg del 2001 \u00e8 stata ampiamente un tutto esaurito, con concerti seguiti da pi\u00f9 di 400,000 persone. Ha guadagnato 43.7 milioni di dollari, il second tour di un'artista donna a guadagnare di pi\u00f9 in quell'anno, secondo solo al Farewell Tour di Cher.\nCancellazione in Messico.\nIl 28 luglio 2002, durante il concerto al Foro Sol di Citt\u00e0 del Messico, la Spears ha lasciato il palco durante l'esibizione di \"Stronger\", dicendo: \"Mi spiace Messico. Vi voglio bene, ciao.\" Poco dopo, gli altoparlanti confermarono che lo show era stato cancellato. In accordo coi giornali locali Milenio e El Universal, i fan hanno urlato alla frode, hanno fischiato e scagliato sedie ed altri oggetti. Due giorni dopo, la Spears ha rilasciato un comunicato: \"Mi spiace per i miei fan di non aver potuto finire lo spettacolo. I fan messicani sono uno tra i migliori pubblici per cui esibirsi. Ma non avevamo altra scelta se non cancellare lo show dopo che il temporale non ha dato segni di calmarsi.\" Il direttore dello sponsor del concerto Ocesa Presenta, Guillermo Parra, spieg\u00f2 al El Universal che \"non c'\u00e8 n\u00e9 trucco n\u00e9 inganno, ma le condizioni climatiche non possono essere controllate\". Fu successivamente annunciato che i fan potevano richiedere un completo risarcimento a partire dal 1\u00ba agosto 2002. La Jive Records rilasci\u00f2 un comunicato, dicendo: \"Una pericolosa tempesta di fulmini ha reso essenziale per Britney Spears abbandonare il palco. La Spears ha iniziato lo show durante la pausa tra due tempeste, ma il grado di rischio per il pubblico ed il personale del palco associato alla seconda tempesta, un temporale, hanno reso impossibile continuare lo spettacolo.\"\nPassaggi televisivi.\nIl 1\u00ba marzo 2001, la HBO annunci\u00f2 che il 18 novembre 2001 sarebbe stato trasmesso uno show alla MGM Grand Arena di Las Vegas. La Spears chiese che la HBO trasmettesse il concerto all'American Forces Network (AFN) sui suoi canali AFN-Atlantic e AFN-Pacific senza farsi pagare il passaggio. Ha anche interagito coi soldati del campo base della marina a Pendleton, la base navale a San Diego, Fort Polk, e la base delle forze aeree a Lackland. Lo speciale ha vinto un Emmy per la categoria \"Migliore Direzione Tecnica\" alla cerimonia del 2002. Nel Gennaio del 2002, la Jive Records ha pubblicato il DVD \"Live from Las Vegas\", certificato due volte platino dalla RIAA per aver venduto 200,000 unit\u00e0. Il 18 settembre 2002, la Jive Records annunci\u00f2 la pubblicazione di un libro fotografico e di un altro DVD, intitolati \"Stages\" e \"Stages: Three Days in Mexico\". Il DVD fu diretto da Albert Maysles e racconta le sue tappe in Messico e Giappone. La Spears giustific\u00f2 la pubblicazione dicendo: \"Volevo condividere coi miei fan tutto quello che non hanno potuto vedere e che rende tutto cos\u00ec speciale per me. \u00c8 il mio modo per ringraziarli.\"\nPersonale.\nFonte:"}
{"id": "695528", "revid": "54765", "url": "https://it.wikipedia.org/wiki?curid=695528", "title": "Andrei Zhdanov", "text": ""}
{"id": "695535", "revid": "729019", "url": "https://it.wikipedia.org/wiki?curid=695535", "title": "Glaucoma congenito", "text": "Il glaucoma congenito \u00e8 una forma di glaucoma determinato da malformazioni congenite nell'angolo della camera anteriore dell'occhio, ci\u00f2 \u00e8 dato da uno squilibrio tra liquido prodotto e riassorbito, con conseguente danno alla retina ed altre strutture dell'occhio. \nTra le possibili cause ricordiamo la Sindrome di Weill-Marchesani.\n\u00c8 una patologia rara, con un'incidenza minore di 1 caso su 10.000 nati vivi. Nella quasi totalit\u00e0 dei casi si presenta in forma bilaterale, anche se non sempre in modo simmetrico.\nEsso colpisce il neonato solitamente nei primi sei mesi di vita.\nSintomi.\nIl sintomo tipico del glaucoma congenito \u00e8 il cosiddetto buftalmo (dal greco \u03b2\u03bf\u03cd\u03d5\u03d1\u03b1\u03bb\u03bc\u03bf\u03c2, \u00abocchio bovino\u00bb, composto di \u03b2\u03bf\u1fe6\u03c2, \u00abbue\u00bb, e \u1f40\u03d5\u03d1\u03b1\u03bb\u03bc\u03cc\u03c2, \u00abocchio\u00bb), o idroftalmo, che vede l'ingrossamento \"in toto\" del bulbo oculare dovuto all'eccessiva pressione interna dell'occhio. Il buftalmo pu\u00f2 essere visibile gi\u00e0 alla nascita o insorgere nei primi mesi di vita ed \u00e8 spesso accompagnato da altri sintomi minori quali abbondante lacrimazione, fotofobia e blefarospasmo.\nL'insorgenza del buftalmo attraversa tre stadi evolutivi:\nComplicazioni.\nSe non viene instaurata una adeguata terapia si pu\u00f2 avere una perdita permanente della vista ed ambliopia."}
{"id": "695537", "revid": "712828", "url": "https://it.wikipedia.org/wiki?curid=695537", "title": "Mimban", "text": ""}
{"id": "695541", "revid": "174925", "url": "https://it.wikipedia.org/wiki?curid=695541", "title": "Pianta (architettura)", "text": "In architettura, la pianta o icnografia (dal greco \"ikn\u00f2s\", orma, traccia) \u00e8 un tipo specifico di disegno architettonico ridotto in scala, in particolare si tratta di una sezione orizzontale del manufatto eseguita ad un livello significativo, come quello dei vani finestre e porte, e poi proiettata con direzione ortogonale su un piano di riferimento orizzontale, coincidente spesso con quello di calpestato (pavimento).\nIn fase di progettazione, la definizione della pianta di un edificio implica anche il modo in cui un edificio sar\u00e0 usato perch\u00e9 ha a che fare con i percorsi che gli utenti possono utilizzare, interni ed esterni.\nSi pu\u00f2 parlare di pianta anche per insiemi di edifici, quali un isolato urbano, una parte di citt\u00e0 o di una citt\u00e0 intera, anche se in questi casi si dovrebbe usare il termine tecnico di planimetria.\nLa diffusione delle rappresentazioni in pianta ha fatto s\u00ec che oggi si parli di pianta anche quale elemento architettonico a s\u00e9 stante, inteso come caratteristica di un edificio: si usano per esempio le espressioni pianta circolare, pianta a croce latina, pianta centrale, bicefala (con due cori contrapposti), eccetera.\nLe piante di edifici erano conosciute fin dall'antichit\u00e0: ci \u00e8 pervenuta la \"Forma Urbis severiana\" del III secolo. Un noto esempio altomedievale \u00e8 poi la pianta dell'abbazia di San Gallo, dell'816-830."}
{"id": "695545", "revid": "287204", "url": "https://it.wikipedia.org/wiki?curid=695545", "title": "Portland Souvenir", "text": "Cos\u00ec s'esprime Katherine Dunn nell'introduzione di Portland Souvenir (2004), diario-guida turistica dello scrittore statunitense Chuck Palahniuk.\nTrama.\nIl libro \u00e8 una guida alla stravagante citt\u00e0 di Portland (Oregon). Ognuno dei dodici capitoli fa scoprire un particolare aspetto di questa citt\u00e0 che conta poco pi\u00f9 di mezzo milione di abitanti.\nIl primo capitolo \u00e8 un breve vocabolario che introduce alcuni termini tipici dello slang di Portland. Qualche esempio:\nNei capitoli secondo, quarto, sesto e undicesimo troviamo fantasmi che infestano locali e negozi (come la donna che appare a tarda sera nel negozio d'antichit\u00e0 \"Hoodoo Antiques\"); folle di babbi natale che assaltano, sotto l'effetto di sostanze non del tutto lecite, negozi, bar e strip-club; musei che raccolgono di tutto e di pi\u00f9 (palle di pelo, aspirapolvere, giocattoli, oggetti utilizzati in alcuni famosi film di Hollywood); e gli \"Shanghai Tunnels\": un vero e proprio labirinto di cunicoli che si diramano sotto la citt\u00e0 di Portland.\nI capitoli otto, dieci e dodici sono dedicati a chi ama la natura, gli animali e la fotografia (per chi adora la macchina fotografica, Portland \u00e8 ricca di posti dove ci si deve per forza far fotografare).\nI capitoli terzo, quinto, settimo e nono sono invece dedicati ai bisogni essenziali d'ogni turista: mangiare, spostarsi, copulare e shopping. Dalle frittelle del \"Delta Caf\u00e9\" e le focaccine al limone e lavanda di Dean Blair del \"Wild Abandon\", si passa ai manichini del \"Grand &amp; Benedict's \"Used Annex\"\", ai locali erotici come il \"The Ace of Hearts\", \"Club Portland\" e l\"'Exotic Wednesday\" e alle varie sale da ballo sparse per tutta la citt\u00e0.\nI capitoli sono inframmezzati da \"cartoline\" dove Palahniuk racconta, con lo stile pungente che lo caratterizza, situazioni e avvenimenti vissuti in prima persona in quella strana citt\u00e0 che era (ed \u00e8) Portland."}
{"id": "695547", "revid": "490388", "url": "https://it.wikipedia.org/wiki?curid=695547", "title": "Succo gastrico", "text": "ll succo gastrico \u00e8 una secrezione prodotta dalla mucosa interna dello stomaco contenente acido cloridrico, muco, sali, acqua ed enzimi digestivi (come ad esempio la pepsina), oltre al cosiddetto fattore intrinseco, che favorisce l'assorbimento della vitamina B12. Mediamente in un adulto la quantit\u00e0 \u00e8 compresa fra 6 e 9 litri.\nLa rennina che attacca il latte e i suoi derivati facendo in modo che la proteina caseina resti pi\u00f9 a lungo nello stomaco e possa essere meglio digerita \u00e8 tipica di alcuni animali, specialmente di ruminanti. Tale enzima \u00e8 scarso nel succo gastrico dell'uomo adulto (dove la sua attivit\u00e0 \u00e8 svolta dalla pepsina) mentre \u00e8 riscontrabile nella mucosa gastrica del bambino, fino ai 5 anni.\nIl pH del succo gastrico \u00e8 molto basso, ma \u00e8 comunque variabile (da 1 a 2). Alcune categorie di farmaci quali gli inibitori di pompa protonica (esempio omeprazolo), gli antagonisti del recettore H2 (come la ranitidina) e il misoprostolo, possono essere utilizzati al fine di innalzare il pH gastrico; in tal senso possono essere utilizzati nella terapia delle sindromi dispeptiche quali gastriti e malattia da reflusso gastroesofageo.\nComponenti.\nLa composizione esatta del succo dipende dalla differenza relativa di attivit\u00e0 delle varie ghiandole gastriche che solitamente varia a seconda del tempo passato dall'ultimo pasto. La composizione elettrolitica \u00e8 strettamente dipendente dalla velocit\u00e0 di secrezione: se aumenta la velocit\u00e0 la concentrazione di sodio diminuisce e quella di ioni idrogeno aumenta. La concentrazione del potassio \u00e8 sempre superiore a quella plasmatica. Il succo gastrico \u00e8 composto da diverse sostanze:\nMeccanismi di secrezione acida.\nL'anidride carbonica derivata dal metabolismo cellulare forma acido carbonico legandosi con l'acqua in una reazione catalizzata dall'anidrasi carbonica intracellulare (\"H2O + CO2 formula_1 H2CO3 \") l'acido carbonico si dissocia poi spontaneamente formando bicarbonato e un protone (\"H2CO3 formula_1 HCO3- + H+ \"). Una H+/K+ ATPasi presente sulla membrana apicale trasferisce protoni nel lume scambiandoli per ioni potassio. Sulla membrana basolaterale \u00e8 presente un antiporto Cl-/HCO3- che trasferisce molecole di bicarbonato fuori dalla cellula scambiandole per ioni cloro che entrano contro il loro gradiente elettrochimico, l'aumento di concentrazione del cloro intracitoplasmatico ne permette l'uscita nel lume attraverso canali anionici passivi posti sulla membrana apicale o anche attraverso un simporto con il potassio. Il risultato netto \u00e8 quindi secrezione di HCl. A causa del bicarbonato che esce dalla membrana basolaterale il sangue venoso che ritorna dallo stomaco \u00e8 pi\u00f9 alcalino del sangue arterioso.\nControllo della secrezione acida.\nDiversi ormoni intestinali contribuiscono a inibire la secrezione gastrica: la secretina prodotta dalle cellule S della mucosa del duodeno che inibisce il rilascio di gastrina, la colecistochinina e il GIP."}
{"id": "695548", "revid": "834", "url": "https://it.wikipedia.org/wiki?curid=695548", "title": "Hok", "text": ""}
{"id": "695556", "revid": "1745361", "url": "https://it.wikipedia.org/wiki?curid=695556", "title": "Diomede (figlio di Ares)", "text": "Diomede \u00e8 una figura della mitologia greca, figlio di Ares e della ninfa Cirene.\nDiomede era re della Tracia e, secondo il mito, possedeva delle giumente che si nutrivano di carne umana; questi animali vengono citati nel mito delle dodici fatiche di Eracle.\nEracle tent\u00f2 di catturare le cavalle, ma il trambusto lo fece scoprire da Diomede. Nel combattimento che ne segu\u00ec Diomede perse la vita. Le cavalle divorarono il suo cadavere e, domate, seguirono Eracle ad Argo.\nDa non confondersi con l'omonimo eroe omerico Diomede, re di Argo."}
{"id": "695557", "revid": "121804874", "url": "https://it.wikipedia.org/wiki?curid=695557", "title": "Cestus", "text": " \u00e8 un manga realizzato da Shizuya Wazarai. I 15 volumi dell'opera sono stati pubblicati in Giappone da Hakusensha dal 29 maggio 1998 al 29 maggio 2009. Un adattamento italiano \u00e8 stato edito dalla Panini Comics dal 1\u00ba febbraio 1999 al 19 agosto 2010. Da maggio 2010, il manga \u00e8 continuato con una seconda stagione, intitolata \"Cestus II Serie - La leggenda della lotta disperata\" (\u62f3\u5974\u6b7b\u95d8\u4f1d\u30bb\u30b9\u30bf\u30b9|Kobushi yakko shit\u014dden Cestvs), sempre ad opera di Wazarai e pubblicata ancora da Panini Comics a partire da aprile 2012.\nTrama.\nLa trama di Cestus si svolge nell'antica Roma, all'epoca in cui il potere era nelle mani dell'imperatore Nerone, diciassettenne. Protagonista del manga \u00e8 l'omonimo personaggio, Cestus, uno schiavo pugile di appena 15 anni. Gi\u00e0 dall'inizio entriamo nell'atmosfera crudele caratteristica dei Seinen, in quanto, dopo un match col suo amico Rocco per decidere chi dei due diverr\u00e0 membro della scuola di Valente, quest'ultimo verr\u00e0 ucciso, poich\u00e9 considerato un perdente. Cestus affronter\u00e0 cos\u00ec la sua difficile vita assieme al maestro Zafar, e in seguito far\u00e0 la conoscenza dell'imperatore stesso e anche di Lusca, lottatore libero e suo coetaneo."}
{"id": "695561", "revid": "110157", "url": "https://it.wikipedia.org/wiki?curid=695561", "title": "Camera dei rappresentanti (Giappone)", "text": "La \u00e8 la camera bassa della Dieta del Giappone. La Camera dei consiglieri \u00e8 la camera alta.\nLa Camera dei rappresentanti conta 465 membri, eletti per un mandato di quattro anni. Di questi, 176 sono eletti negli undici collegi plurinominali con un sistema proporzionale, e 289 sono eletti in collegi uninominali. La Camera dei rappresentanti ha maggiori poteri rispetto alla Camera dei consiglieri in quanto, in caso di disaccordo su una proposta di legge fra le due, la Camera dei rappresentanti la pu\u00f2 adottare mediante l'approvazione dei due terzi dei suoi membri. Pu\u00f2 essere sciolta dal primo ministro secondo la sua volont\u00e0, come avvenne l'8 agosto 2005 per iniziativa dell'allora primo ministro Junichiro Koizumi, e il 21 luglio 2009 da parte di Taro Aso.\nDiritto di voto attivo e passivo.\nI cittadini giapponesi di almeno 18 anni di et\u00e0 hanno il diritto di voto attivo, mentre i cittadini giapponesi di almeno 25 anni di et\u00e0 possono presentarsi come candidati.\nDurata della legislatura e del mandato parlamentare.\nIl pieno mandato parlamentare \u00e8 di quattro anni, coincidente con la durata della legislatura, seppur con la possibilit\u00e0 di rielezione. A causa delle frequenti elezioni anticipate, per\u00f2, il mandato effettivo spesso \u00e8 di due-tre anni.\nDifferenze tra camera bassa e camera alta.\nLa Camera dei rappresentanti ha numerosi poteri che non sono di competenza della Camera dei consiglieri. Se una proposta di legge viene approvata dalla camera bassa, la Camera dei rappresentanti, ma viene respinta dalla camera alta, la Camera dei consiglieri, la Camera dei rappresentanti pu\u00f2 superare la decisione dell'altra camera con una nuova votazione per la quale si richiede la maggioranza dei due terzi. Per ci\u00f2 che riguarda i trattati internazionali, il bilancio, e la scelta del primo ministro, in ogni modo, la Camera dei consiglieri pu\u00f2 solo ritardarne i passaggi, ma non pu\u00f2 bloccare la legislazione. Per questo, la Camera dei Rappresentanti, \u00e8 considerata la camera con pi\u00f9 poteri.\nI membri della Camera dei rappresentanti sono eletti per un periodo di tempo minore rispetto a quelli della Camera dei consiglieri, che hanno 6 anni di mandato. La camera bassa pu\u00f2 essere sciolta dal primo ministro di sua volont\u00e0 o per l'approvazione di una mozione di sfiducia, mentre la Camera dei consiglieri non pu\u00f2 essere sciolta. Infine, la Camera dei rappresentanti \u00e8 considerata pi\u00f9 sensibile all'opinione pubblica, ed \u00e8 denominata \"camera bassa\". Questo termine deriva dalla Costituzione Meiji del 1889, in cui la Camera dei pari funzionava come camera superiore aristocratica in una forma simile alla Camera dei lord nel sistema inglese, o la Herrenhaus della Prussia, a cui la Costituzione Meiji si ispirava."}
{"id": "695564", "revid": "1566286", "url": "https://it.wikipedia.org/wiki?curid=695564", "title": "Darry Cowl", "text": "Biografia.\nFu scelto da Sacha Guitry per il film \"Assassins et voleurs\" (1956) ma la celebrit\u00e0 gli giunse in seguito alla sua interpretazione del ruolo di Antoine P\u00e9ralou nel film \"L'uomo a tre ruote (Le triporteur)\" (1957).\nHa interpretato ben 150 film, divenendo una star della commedia brillante. Dal 1964 compose anche musica per il cinema.\nNel settembre 2005 era atteso un suo ritorno al teatro nell'opera \"Hold Up\" ma le cattive condizioni di salute glielo impedirono e all'et\u00e0 di 80 anni mor\u00ec nella sua casa di Neuilly-sur-Seine a causa di un tumore ai polmoni.\nNel 2004 gli fu conferito il Premio C\u00e9sar come migliore attore non protagonista per la sua interpretazione nel film \"Mai sulla bocca (Pas sur la bouche)\"."}
{"id": "695567", "revid": "1573940", "url": "https://it.wikipedia.org/wiki?curid=695567", "title": "Dromaiidae", "text": "I Dromaidi (Dromaiidae ) sono una famiglia di uccelli dell'ordine Casuariiformes.\nSistematica.\nLa famiglia comprende i seguenti generi e specie:"}
{"id": "695569", "revid": "339392", "url": "https://it.wikipedia.org/wiki?curid=695569", "title": "Presidente del Praesidium del Soviet Supremo dell'Unione Sovietica", "text": ""}
{"id": "695571", "revid": "767487", "url": "https://it.wikipedia.org/wiki?curid=695571", "title": "Istochimica", "text": "L'istochimica \u00e8 lo studio della composizione chimica delle strutture dei tessuti biologici attraverso metodi microscopici.\nMetodi di colorazione.\nI metodi di colorazione istochimica e citochimica richiedono due condizioni:\nEsempi di colorazioni molto utilizzate, in ambito istochimico, sono la colorazione con ematossilina eosina (ematossilina ed eosina), quella di Ziehl-Neelsen e la reazione PAS. La reazione al blu di Prussia per l'emosiderina \u00e8 un altro classico esempio. Allo stesso modo gli enzimi possono essere evidenziati applicando un opportuno substrato.\nL'immunoistochimica \u00e8 una metodica diagnostica di laboratorio che sfrutta reazioni del tipo antigene-anticorpo utilizzando substrati cromogeni per l'evidenziazione."}
{"id": "695573", "revid": "767487", "url": "https://it.wikipedia.org/wiki?curid=695573", "title": "Dolce acqua", "text": "Dolce acqua \u00e8 l'album di debutto del gruppo rock progressivo italiano Delirium pubblicato nel 1971 dall'etichetta discografica Fonit Cetra.\nIl disco.\nIl concept album \u00e8 il primo dei Delirium ed esce nel periodo in cui in Italia, come nel resto dell'Europa, \u00e8 in atto l'esplosione del fenomeno del rock progressivo. In tutto il disco sono abbastanza facilmente individuabili i riferimenti alle sperimentazioni tipiche dell'epoca; alcune atmosfere musicali riprendono i primi lavori dei King Crimson e dei Colosseum. I testi sono ermetici e barocchi; in particolare, \"Johnnie Sayre\" \u00e8 tratto da una poesia della Antologia di Spoon River di Edgar Lee Masters. L'album segue alla pubblicazione del 45 giri \"Canto di Osanna/Deliriana\", uscito pochi mesi prima e non incluso nell'album. In almeno tre delle ristampe su CD del titolo \u00e8 stata inserita, in coda, anche la canzone \"Jesahel\", pubblicata su 45 giri l'anno successivo, dopo la partecipazione del gruppo al Festival di Sanremo. Tutti i testi sono di Ivano Fossati, mentre le musiche portano la firma di Mario Magenta. Quest'ultimo, dirigente della Fonit Cetra, in realt\u00e0 non aveva affatto partecipato alla realizzazione del disco, ma ne aveva ugualmente firmato i brani poich\u00e9 all'epoca nessun componente dei Delirium era iscritto alla SIAE in qualit\u00e0 di compositore.\nIn virt\u00f9 della sua importanza, \"Dolce acqua\" \u00e8 uno dei lavori selezionati per la guida \"I 100 migliori dischi del Progressive Italiano\", del critico Mox Cristadoro, pubblicata nel 2014."}
{"id": "695575", "revid": "123331983", "url": "https://it.wikipedia.org/wiki?curid=695575", "title": "Fatal Fury (serie)", "text": " \u00e8 la prima serie di videogiochi picchiaduro 2D creata dalla SNK Playmore per Neo Geo a partire dal 1991. La SNK produsse in seguito altre celebri serie di picchiaduro, mentre prima di \"Fatal Fury\" produsse soltanto il titolo singolo \"Street Smart\" del 1989.\nModalit\u00e0 di gioco.\nLa serie di \"Fatal Fury\" ha la caratteristica di suddividere gli stage in due piani di gioco, in questo modo il giocatore pu\u00f2 decidere di schivare un attacco passando da un piano all'altro o attaccare da un piano diverso. In seguito vennero implementate nella saga alcune innovazioni come le \"Desperation Move\" (mosse speciali che possono creare gravi danni alla \"life bar\") o il \"ring out\" (in \"Real Bout\"). In \"Fatal Fury 3\" sono stati inseriti tre piani di gioco, mentre in \"Garou: Mark of the Wolves\" \u00e8 presente un solo piano di gioco come nei picchiaduro 2D pi\u00f9 \u201cclassici\u201d.\nVideogiochi.\nNon tutti gli episodi di \"Fatal Fury\" hanno una trama, alcuni sono dei \"Dream Match\", cio\u00e8 giochi senza trama in cui appaiono personaggi che nel corso della storyline sono morti. Terry Bogard \u00e8 l'unico personaggio ad apparire come personaggio giocabile in tutti gli episodi della serie.\nLa serie di \"Fatal Fury\" pu\u00f2 comunque essere ricollegata a quelle di \"Art of Fighting\", \"The Last Blade\" e \"\". Il protagonista di Art of Fighting, Ryo Sakazaki, appare in Fatal Fury Special (1993) come personaggio extra, e a sua volta lo storico boss della serie di Fatal Fury, Geese Howard, compare come personaggio extra in Art of Fighting 2 (1994). Non ci sono collegamenti con la saga di \"The King of Fighters\" in quanto le trame delle due serie si sviluppano in modi diversi, anche se alcuni personaggi di \"Fatal Fury\" sono presenti nei vari episodi di \"KoF\".\nCronologia degli episodi con una trama.\nElenco degli episodi della serie che hanno una trama in base alla loro collocazione nella linea del tempo:"}
{"id": "695581", "revid": "1573940", "url": "https://it.wikipedia.org/wiki?curid=695581", "title": "Crypturellus atrocapillus", "text": "Il tinamo capinero (Crypturellus atrocapillus ()) \u00e8 un uccello della famiglia dei Tinamidi.\nDescrizione.\nLunghezza: 28\u201331\u00a0cm.\nDistribuzione e habitat.\nPer\u00f9 sud-orientale e Bolivia settentrionale.\nSistematica.\nSono note 2 sottospecie: "}
{"id": "695582", "revid": "271907", "url": "https://it.wikipedia.org/wiki?curid=695582", "title": "Presidente del Presidium del Soviet Supremo dell'URSS", "text": ""}
{"id": "695583", "revid": "287204", "url": "https://it.wikipedia.org/wiki?curid=695583", "title": "Conquista normanna", "text": ""}
{"id": "695584", "revid": "1573940", "url": "https://it.wikipedia.org/wiki?curid=695584", "title": "Crypturellus bartletti", "text": "Il tinamo di Bartlett (Crypturellus bartletti ()) \u00e8 un uccello della famiglia Tinamidae.\nDescrizione.\nLunghezza: 25\u201328\u00a0cm.\nDistribuzione.\nL'areale della specie si estende in Ecuador, Per\u00f9, Bolivia e Brasile occidentale."}
{"id": "695585", "revid": "740722", "url": "https://it.wikipedia.org/wiki?curid=695585", "title": "Universit\u00e0 degli Studi &quot;Gabriele d'Annunzio&quot;", "text": "L'Universit\u00e0 degli Studi \"Gabriele d'Annunzio\", abbreviata con la sigla Ud'A, \u00e8 una universit\u00e0 italiana statale, avente sede legale nella citt\u00e0 di Chieti e operante nelle sedi di Chieti e Pescara; l'ateneo \u00e8 intitolato allo scrittore abruzzese Gabriele D'Annunzio.\nStoria.\nLe origini.\nLe istituzioni comunali e provinciali della citt\u00e0 di Chieti dichiararono al Ministero della pubblica istruzione, nel novembre del 1955, le intenzioni di costituire un consorzio per l'istituzione di una libera universit\u00e0 presso il comune teatino grazie all'idea dell'ingegner Filippo de Apulia. La nascita del Consorzio Universitario Abruzzese, che deriva da tale richiesta, fu ufficialmente approvata nel 1960 dal Prefetto di Chieti, in seguito alla partecipazione della camera di commercio e della cassa di risparmio assieme ad oltre sessanta comuni abruzzesi.\nSegu\u00ec nell'ottobre del 1961 l'inaugurazione della facolt\u00e0 di lettere e filosofia da parte di un comitato tecnico ordinatore, presieduto dal professore Ettore Paratore, la quale anticip\u00f2 la cerimonia inaugurale dei corsi liberi universitari, svoltasi a Chieti il 12 novembre dello stesso anno. Nel mese successivo fu celebrata la nascita dei corsi di economia e commercio con annesso corso di lingue e letterature straniere presso il Salone dei Marmi della Provincia di Pescara, con la prolusione del professore Carlo Izzo.\nLa fondazione e la costituzione delle facolt\u00e0.\nLa richiesta per l'istituzione della Libera Universit\u00e0 degli Abruzzi fu avanzata nel gennaio del 1963 da parte del comitato promotore, spingendo le istituzioni di Chieti, Pescara e Teramo a riunirsi per discutere l'unificazione dei tre consorzi universitari in un unico consorzio interprovinciale. Il Ministro della pubblica istruzione Luigi Gui firm\u00f2 in data 3 marzo 1965 il decreto di riconoscimento della Libera Universit\u00e0 Abruzzese degli Studi \"Gabriele d'Annunzio\", intitolata al poeta pescarese.\nChieti divenne la sede legale dell'ateneo con gli uffici del rettorato e la facolt\u00e0 di lettere e filosofia; Pescara disponeva della facolt\u00e0 di economia e commercio, con annesso corso di lingue e letterature straniere, mentre a Teramo veniva collocata la facolt\u00e0 di giurisprudenza. Il professore Renato Balzarini fu eletto come primo rettore dell'Universit\u00e0, il quale presiedette il primo consiglio d'amministrazione, composto da 14 membri.\nLa cerimonia di inaugurazione del primo anno accademico 1965/66 si svolse a Pescara il 19 marzo 1966, con la presenza del ministro Luigi Gui. Negli anni successivi, l'Universit\u00e0 assistette all'inaugurazione della facolt\u00e0 di medicina e chirurgia a Chieti, all'istituzione della facolt\u00e0 di architettura a Pescara e di scienze politiche a Teramo. Venne inoltre istituito il corso di laurea in lingue e letterature straniere, che si separ\u00f2 definitivamente da economia e commercio. Nel dicembre del 1979, il professore Aldo Bernardini fu eletto rettore.\nLo sviluppo e la statizzazione.\nCon l'approvazione del Senato della Repubblica, la Libera Universit\u00e0 \"Gabriele d'Annunzio\" divenne universit\u00e0 statale nel 1982. Segu\u00ec l'inaugurazione delle facolt\u00e0 di farmacia, veterinaria e scienze con corso di laurea in scienze geologiche, dislocate presso i tre poli universitari abruzzesi. Il sigillo dell'Universit\u00e0, che si ispira alla scultura di Pietro Cascella collocata nei campus di Chieti e di Pescara, riproduce in forma stilizzata la testa della Minerva, posta su capitello semplice, che porta la dicitura \u00abUniversit\u00e0 degli Studi \"G. d'Annunzio\"\u00bb, su cui \u00e8 sovraimpresso l'acronimo \u00abUd'A\u00bb. Nel novembre del 1993, le facolt\u00e0 presenti nella citt\u00e0 di Teramo si scorporarono dall'ateneo dannunziano, dando vita all'Universit\u00e0 degli Studi di Teramo. A Chieti vennero in seguito istituiti il Museo di Storia delle Scienze Biomediche e il presidio ospedaliero clinicizzato.\nAgli inizi degli anni 2000, il Continuing Education Centre (CEduC), un centro di formazione permanente, fu fondato presso la citt\u00e0 di Torrevecchia Teatina, mentre a Chieti veniva aperta la sede della scuola di specializzazione all'insegnamento secondario (SSIS). Nel 2002, l'ateneo inaugur\u00f2 quattro nuove facolt\u00e0 producendo un aumento della popolazione studentesca che port\u00f2 alla realizzazione di un secondo polo didattico, il campus di Madonna delle Piane. Nell'anno successivo seguirono la nascita della Fondazione Universit\u00e0 d'Annunzio e l'inaugurazione del Centro di Scienze per l'Invecchiamento (CeSI). Quest'ultimo assunse notevole valenza nazionale per essere uno dei venti centri di eccellenza di ricerca biomedica selezionati e finanziati dal MIUR. Nel 2004 al centro venne riconosciuto lo speciale status consultivo per il Consiglio economico e sociale delle Nazioni Unite.\nL'ateneo istitu\u00ec e promosse l'attivazione dell'Universit\u00e0 telematica \"Leonardo da Vinci\", legalmente riconosciuta nel 2004, con sede a Torrevecchia Teatina. Tale Universit\u00e0 costituisce il campus online dell'ateneo dannunziano ed eroga i suoi servizi esclusivamente online. Nel 2006, la facolt\u00e0 di scienze della formazione fu inaugurata a Chieti. Con l'approvazione della riforma Gelmini, a partire dall'anno accademico 2012/13, le facolt\u00e0 sono state sostituite da tredici dipartimenti.\nStruttura.\nSedi.\nL'Universit\u00e0 ha le sue sedi presso i due campus di Chieti e Pescara; all'ingresso dei due poli \u00e8 collocata una . Il campus di Chieti si trova in localit\u00e0 Madonna delle Piane, a Chieti Scalo, dove hanno sede il rettorato, la direzione generale e gli uffici centrali dell'amministrazione, oltre alle aule per la didattica e alle biblioteche. . Il campus dispone di strutture e servizi utilizzati dalla comunit\u00e0 accademica e da quella cittadina, tra cui il giardino dei Semplici e gli impianti sportivi. Il campus di Pescara \u00e8 collocato nella zona meridionale della citt\u00e0, nei pressi della riserva naturale di interesse provinciale Pineta Dannunziana. All'interno del corpo centrale del polo pescarese si trova la biblioteca unificata.\nAlcuni corsi distaccati di laurea si tengono anche nei comuni di Vasto, Lanciano e Torre de' Passeri. Nella citt\u00e0 di Torrevecchia Teatina ha sede il polo di teledidattica, strutturato nel dottorato di ricerca in e-learning, development and delivery e nell'Universit\u00e0 telematica \"Leonardo da Vinci\", nata su impulso dell'ateneo dannunziano e per iniziativa della Fondazione Universit\u00e0 d'Annunzio.\nScuole e dipartimenti.\nL'Universit\u00e0 degli Studi \"G. d'Annunzio\" si articola in quattordici dipartimenti e tre scuole.\nCentri e scuole superiori.\nL'ateneo dispone del Centro di Scienze dell'Invecchiamento (CeSI), del dipartimento CeSI Biotech, del Centro di Ricerca Clinica (CRC) e dell'Istituto di Tecnologie Avanzate Biomediche (ITAB), istituito dall'Unione europea. L'Universit\u00e0 ha anche un centro linguistico di ateneo (CLA) e ha istituito la Scuola Superiore \"Gabriele d'Annunzio\" (School of Advanced Studies), finalizzata ad attivit\u00e0 di internazionalizzazione e di alta formazione per la ricerca.\nBiblioteche e musei.\nI poli bibliotecari sono formati dalle Biblioteche di Area, Interdisciplinari e dai Fondi Librari delle due sedi di Chieti e Pescara. All'interno del campus di Chieti, si trova la Biblioteca Medico Scientifica e la Biblioteca Interfacolt\u00e0 \"Ettore Paratore\". Il polo universitario di Pescara dispone della Biblioteca Unificata. La biblioteca digitale dell'ateneo gestisce una selezione di riviste scientifiche pubblicate dai dipartimenti e dai gruppi di ricerca dell'Universit\u00e0 degli Studi \"G. d'Annunzio\".\nL'ateneo offre una serie di collezioni che con il tempo sono state arricchite e organizzate nel Museo universitario. Affiliato all'International Council of Museums, sin dal momento della sua costituzione il museo partecipa inoltre alla Conferenza Permanente dei Musei universitari istituita presso la CRUI."}
{"id": "695586", "revid": "1573940", "url": "https://it.wikipedia.org/wiki?curid=695586", "title": "Crypturellus berlepschi", "text": "Il tinamo di Berlepsch (Crypturellus berlepschi ) \u00e8 un uccello della famiglia Tinamidae.\nIl nome della specie \u00e8 un omaggio all'ornitologo tedesco Hans von Berlepsch (1850 \u2013 1915).\nDescrizione.\nLunghezza: 29,6\u201332\u00a0cm.\nPeso: 430-527 g (maschio), 512-615 g (femmina).\nDistribuzione e habitat.\nColombia nord-occidentale, Ecuador nord-occidentale."}
{"id": "695588", "revid": "125303373", "url": "https://it.wikipedia.org/wiki?curid=695588", "title": "Ino", "text": "Ino () \u00e8 una figura della mitologia greca. Fu una donna mortale trasformata in dea.\nGenealogia.\nFiglia di Cadmo ed Armonia, fu la seconda moglie di Atamante e divenne madre di Learco e Melicerte.\nMitologia.\nIl marito Atamante aveva avuto dalla prima moglie (Nefele) altri due figli, Frisso ed Elle che Ino detestava e cos\u00ec cerc\u00f2 di liberarsene con l'inganno persuadendo le donne del paese a mettere nel forno i semi di grano conservati per la semina successiva e cos\u00ec quando vennero seminati non fiorirono ed il paese fin\u00ec in preda alla carestia. Atamante invi\u00f2 i suoi messaggeri all'oracolo di Delfi, per chiedere al dio cosa avrebbe dovuto fare. Ino pag\u00f2 i messaggeri affinch\u00e9 al loro ritorno dicessero al re che l'oracolo aveva predetto il sacrificio di Frisso sull'altare di Zeus se voleva che la terra ridesse i suoi frutti. Il popolo si rivolt\u00f2 e chiese di obbedire all'oracolo. Atamante dovette acconsentire e i due ragazzi furono condotti sull'altare sacrificale per adempiere l'ordine del finto oracolo, ma Frisso ed Elle chiesero aiuto alla madre Nefele, che invi\u00f2 loro un ariete dal vello d'oro, in groppa al quale essi fuggirono.\nDopo la morte della sorella Semele, madre di Dioniso, Ino persuase Atamante ad allevare il piccolo dio, nato dall'unione di Semele con Zeus. Era, sposa di Zeus, per vendicarsi del tradimento, fece impazzire Atamante che, incontrati la moglie e i figli, li scambi\u00f2 per cervi e li assal\u00ec, uccidendo Learco scagliandolo contro uno scoglio mentre Ino uccise Melicerte gettandolo in un calderone bollente ed in seguito si gett\u00f2 in mare portando con s\u00e9 il suo cadavere (secondo la leggenda, dalla roccia molare di Megara).\nAfrodite per\u00f2, prova piet\u00e0 per Melicerte (suo pronipote), cos\u00ec prega Poseidone di salvarli e lui toglie a loro le spoglie mortali ma, cambiando il nome ed aspetto, li fa rivivere come divinit\u00e0 marine. Cos\u00ec la madre Ino divenne Leucotea e Melicerte divenne Palemone.\nIno nella cultura di massa.\nIn epoca moderna, Ino, insieme con Circe, \u00e8 tra i personaggi del dialogo \"Le streghe\", dall'opera \"Dialoghi con Leuc\u00f2\"."}
{"id": "695592", "revid": "1573940", "url": "https://it.wikipedia.org/wiki?curid=695592", "title": "Crypturellus boucardi", "text": "Il tinamo pettoardesia (Crypturellus boucardi )) \u00e8 un uccello della famiglia dei Tinamidi.\nDistribuzione e habitat.\nMessico sud-orientale, Belize, Guatemala, Honduras, Nicaragua orientale, Costa Rica settentrionale.\nSistematica.\nSuddiviso in 2 sottospecie:"}
{"id": "695595", "revid": "536103", "url": "https://it.wikipedia.org/wiki?curid=695595", "title": "Struthio camelus", "text": "Lo struzzo comune (\"Struthio camelus\" ) o semplicemente struzzo, \u00e8 una grande specie di uccello incapace di volare originario delle vaste savane dell'Africa. \u00c8 una delle due specie esistenti di struzzo, e le uniche specie viventi del genere \"Struthio\", all'interno del gruppo degli uccelli ratiti. L'altra \u00e8 lo struzzo somalo (\"Struthio molybdophanes\"), che \u00e8 stata riconosciuta come una specie distinta dal BirdLife International nel 2014, in precedenza considerata una sottospecie dello struzzo comune.\nLo struzzo comune appartiene all'ordine Struthioniformes. Struthioniformes, originariamente, conteneva tutti i ratiti, come i kiwi, em\u00f9, nand\u00f9 e casuari. Tuttavia, recenti analisi genetiche hanno dimostrato che il gruppo non \u00e8 monofiletico, in quanto \u00e8 parafiletico rispetto ai tinamu, pertanto ora gli struzzi sono gli unici membri dell'ordine. Studi filogenetici hanno dimostrato che Struthioniformes \u00e8 il gruppo gemello di tutti gli altri membri di Paleognathae, mentre i tinamu sono il gruppo gemello degli estinti moa. Gli struzzi comuni si distinguono dagli altri ratiti per il loro aspetto caratteristico, con colli e zampe pi\u00f9 lunghe, ed il caratteristico piumaggio nero e bianco. Sono inoltre gli uccelli terrestri pi\u00f9 veloci, potendo raggiungere una velocit\u00e0 di 55 km/h (34 mph) con scatti brevi che possono arrivare fino a circa 70 km/h (43 mph), la massima velocit\u00e0 terrestre di qualsiasi uccello. Lo struzzo comune \u00e8, inoltre, la pi\u00f9 grande specie vivente di uccello, deponendo, di conseguenza, le uova pi\u00f9 grandi di qualsiasi altro uccello vivente (solo gli estinti uccelli elefanti del Madagascar e i moa della Nuova Zelanda deponevano uova pi\u00f9 grandi).\nLa dieta dello struzzo comune consiste principalmente di bassa vegetazione, invertebrati, e piccoli vertebrati. Vive in gruppi nomadi che possono variare da 5 a 50 uccelli. Se minacciato, lo struzzo tenta di nascondersi appiattendosi a terra o tenter\u00e0 la fuga. Tuttavia, se messo alle strette, lo struzzo pu\u00f2 sferrare potenti calci. I modelli di accoppiamento differiscono per regione geografica, ma in genere i maschi combattono per un harem di 2-7 femmine.\nLo struzzo comune \u00e8 allevato in tutto il mondo, in particolare per le sue piume, per scopi decorativi e nella produzione di spolverini piumati, mentre la sua pelle viene impiegata nella produzione di cuoio destinato al settore della pelletteria di alto livello (produzione di scarpe e borse). \u00c8 inoltre allevato per il commercio alimentare delle sue uova e della sua carne, che viene pubblicizzata per la sua magrezza. L'allevamento ha consentito a questo uccello di espandere il suo areale. Originario di Africa sub-sahariana, Sahel, Corno d'Africa, Somalia, Kenya, Tanzania ed Africa meridionale, tramite l'allevamento \u00e8 stato introdotto anche in Europa, America ed Australia.\nDescrizione.\nIl nome scientifico dello struzzo (\"Struthio camelus\") contiene un accostamento che era gi\u00e0 stato fatto dagli antichi, quello fra l'uccello ed il cammello, nel quale si specchia una delle caratteristiche fondamentali della specie: anche lo struzzo, infatti, \u00e8 un vero e proprio \"prodotto\" del deserto e delle steppe e possiede una struttura e delle propriet\u00e0 esattamente rispondenti alle esigenze poste dall'ambiente entro il quale si trova a vivere.\nHa un corpo molto robusto, il collo lungo e in gran parte nudo, la testa piccola e piatta, il becco dritto, ottuso, poco arrotondato nella parte anteriore e piatto in punta; le mascelle sono pieghevoli e si spalancano in uno squarcio che giunge fin sotto l'occhio, ed all'incirca alla met\u00e0 di quella superiore si aprono le narici, divaricate e piuttosto lunghe. Gli occhi sono lunghi e lucenti, con la palpebra superiore provvista di ciglia, le orecchie sono nude, aperte, rivestite internamente di produzioni filiformi, le zampe alte e robuste, del tutto nude, a parte alcune setole che spuntano sulle cosce. I tarsi sono coperti da larghe squame e le zampe hanno due dita, l'interno fornito di un forte artiglio usato come organo offensivo nelle lotte tra maschi o come difesa nei confronti dei predatori. Il calcio di uno struzzo \u00e8 estremamente potente e in grado di uccidere grossi predatori come leoni e iene, ed \u00e8 in grado di sventrare un uomo in pochi secondi. Si stima che in Africa avvengano almeno trecentomila attacchi ogni anno nei confronti di esseri umani, rendendolo di fatto la seconda causa di morte dopo l'AIDS.\nNonostante siano grandi, le ali sono del tutto inutili per il volo. Sono rivestite, invece che delle normali remiganti, di piume lunghe, flosce e pendenti che si ritrovano identiche nell'abbondante coda. Il resto del corpo \u00e8 coperto da un piumaggio floscio ed arricciato che, nel mezzo del petto, lascia scoperta una callosit\u00e0 di consistenza cornea.\nDi grandissima mole, lo struzzo ha un'altezza che varia dai 2,50 ai 3 m, ed una lunghezza, dalla punta del becco alla fine della coda, di almeno 1,80: la sua massa raggiunge i .\nQuanto al colore, in generale esso si differenzia tra i due sessi. Il maschio ha tutte le piume del tronco di color nero-carbone, quelle della coda e dell'ala bianche, il collo rosso-vivo e le cosce carnicine; le femmine sono grigio-brune e bianco-sporche sulle ali e sulla coda e ripetono la colorazione dei compagni negli occhi bruni e nel becco giallo-corneo.\nLo struzzo \u00e8 il pi\u00f9 veloce uccello corridore: pu\u00f2 raggiungere una velocit\u00e0 di 70\u00a0km/h, tuttavia in condizioni eccezionali si sono rilevati picchi di oltre 100\u00a0km/h\nLo struzzo \u00e8 fornito di soltanto 2 dita che sotto hanno cuscinetti che impediscono al pesante pennuto di affondare nella sabbia\nBiologia.\nDurante il periodo della riproduzione i branchi di struzzi si sciolgono in famiglie composte di un maschio e di due-quattro femmine, che occupano una zona di territorio piuttosto ampia e non se ne allontanano: condizione necessaria perch\u00e9 esse si stabiliscano entro un'area determinata, pi\u00f9 che l'abbondanza di cibo, che riescono sempre a rintracciare, \u00e8 la vicinanza dell'acqua, elemento essenziale per la loro sussistenza. Se le variazioni climatiche non influiscono troppo sul mondo vegetale, lo struzzo non sente la necessit\u00e0 di compiere grossi spostamenti e si mantiene tranquillo per tutto l'anno entro gli stessi confini.\nTra i suoi sensi, il pi\u00f9 sviluppato \u00e8 certamente quello della vista; udito ed odorato sono buoni, ottusi invece il tatto ed il gusto.\nAlimentazione.\nSi nutrono principalmente di sostanze vegetali come semi, frutti ed erbe varie. In cattivit\u00e0 \u00e8 buona norma nutrirli con cereali misti, crusca, erba medica e farina di pesce. Tuttavia, se mal nutriti, gli struzzi tendono a beccare ed inghiottire tutto ci\u00f2 che trovano sul terreno, anche pietrisco, sabbia o pezzi di metallo. Tale comportamento pu\u00f2 portare a patologie spesso letali per l'animale come il caso del cosiddetto \"impaccamento\", altres\u00ec definito \"stasi del ventriglio\", una situazione in cui i muscoli ventricolari atti alla demolizione del cibo cessano di operare o non riescono a sgretolare gli alimenti in modo efficace.\nRiproduzione.\nIl periodo della riproduzione incomincia pi\u00f9 o meno presto a seconda delle regioni, ma, comunque, sempre poco prima della primavera. Per i maschi quest'epoca si annuncia con l'accrescersi dell'eccitazione nel comportamento e con lo spuntare della tendenza a battagliare aspramente per assicurarsi il possesso di alcune femmine; il loro piumaggio appare vivacemente nero, la pelle delle cosce rossa; e dall'ugola escono suoni strani, cupi e rauchi mentre essi assumono atteggiamenti singolari, destinati a colpire l'attenzione delle compagne ed a corteggiarle. Il maschio si accoccola sui tarsi dinanzi alla femmina, muove la testa ed il collo, chiude il becco e, con movimenti quasi convulsi ma volontari di tutto il corpo, gonfia straordinariamente la gola e spinge fuori dai polmoni una gran quantit\u00e0 d'aria.\nMolte notizie inesatte si sono conservate lungamente intorno alle abitudini dell'uccello quanto al suo processo di propagazione, probabilmente causate dalla difficolt\u00e0 che si incontra nello scoprire i nidi, sempre attentamente nascosti, e nel seguire il comportamento del maschio e delle femmine. Sappiamo comunque che questi nidi consistono in una buca rotonda fatta nel terreno, larga quanto basta perch\u00e9 l'uccello covante possa completamente ricoprirla, e circondata da una specie di argine che viene costruito ammonticchiando con i piedi una certa quantit\u00e0 di terra. La femmina depone un buon numero di uova, e poich\u00e9 le compagne dello stesso maschio provvedono a questa bisogna usufruendo dello stesso nido, se ne possono trovare a volte anche pi\u00f9 di venti.\nAll'incubazione si dedica praticamente solo il maschio: le compagne non lo sostituiscono che eccezionalmente, e sovente le uova, soprattutto durante le ore pi\u00f9 calde del giorno, vengono ricoperte di sabbia ed abbandonate perch\u00e9 il loro processo di sviluppo si compia per effetto del calore naturale. I piccini sgusciano dopo circa sei o sette settimane e, appena sono asciutti, vengono condotti fuori del nido in cerca di alimento. Corrono con abilit\u00e0 fin dalla nascita, e sono in grado di cercare con successo il cibo seguendo gli insegnamenti dei genitori; dopo circa quattordici giorni hanno preso una tale confidenza con l'ambiente e sanno destreggiarsi tanto bene da potersi considerare del tutto indipendenti.\nSistematica.\nLa specie \u00e8 suddivisa in quattro sottospecie:\nLo struzzo somalo \u00e8 oggi riconosciuto come specie a s\u00e9 stante (\"Struthio molybdophanes\").\nAllevamento.\nL'allevamento dello struzzo \u00e8 un settore della zootecnica avicola noto da molti secoli, ma solo da qualche decennio in espansione.\nFin dal X secolo, gli arabi e gli africani in generale allevavano struzzi a fini commerciali. In particolar modo, le penne pregiate dell'uccello erano abbastanza ricercate tra i nobili. I primi europei ad allevare struzzi furono gli inglesi una volta sbarcati in Sudafrica.\nFino all'inizio del XIX secolo si era creduto che gli struzzi non potessero in alcun modo procedere alla riproduzione in cattivit\u00e0, ma successivi esperimenti, condotti con il rispetto di determinate regole, hanno dimostrato il contrario. \u00c8 indispensabile che venga loro lasciato un certo margine di libert\u00e0, e, naturalmente, occorre che le condizioni climatiche non siano proibitive in rapporto a quelle che sono le naturali esigenze dell'uccello, abituato a vivere nel caldo clima africano. Il primo allevamento di struzzi fu tentato in Algeria, e parve inizialmente non dare risultati perch\u00e9 dapprima le femmine non deponevano uova, e quando poi le deposero, nessuno si prese la briga di farle covare. Collocatane una coppia entro un ampio parco, si incominci\u00f2 a seguirne i movimenti e le operazioni. All'incirca verso il 15 gennaio 1856 la femmina incominci\u00f2 a deporre le uova, e in marzo ne iniziava la cova: sopravvennero delle difficolt\u00e0 naturali, che obbligarono gli allevatori a trasferire la coppia in una zona pi\u00f9 sicura e fecero pensare che le normali operazioni della propagazione dovessero considerarsi interrotte, ma fortunatamente il maschio e la femmina, dopo qualche tempo di incertezza, ripresero a covare.\nIn seguito al successo di questo primo esperimento, molti altri ne furono tentati, e parecchi di essi ebbero successo. In Italia, il primo fu quello compiuto nel giardino zoologico del principe Demidoff in San Donato, presso Firenze. La ragione principale per la quale si d\u00e0 la caccia allo struzzo \u00e8, ed ancor pi\u00f9 lo era in passato, da ricercare nella bellezza delle sue penne, che vengono spesso usate dall'uomo per elaborati ornamenti. L'uso di uccidere questi animali \u00e8 antichissimo: stupisce, anzi, leggere che, nell'epoca romana, i banchetti dei ricchi potessero spesso disporre di cos\u00ec grandi quantit\u00e0 di cervella di struzzo per addolcire il palato dei convitati, dal momento che oggi impadronirsi di qualche esemplare \u00e8 una impresa che presenta le sue difficolt\u00e0.\nIn cattivit\u00e0, una delle difficolt\u00e0 pi\u00f9 frequenti per l'allevatore \u00e8 la scelta del cibo per i pulcini. In realt\u00e0, non esiste una dieta unica e sicura: i pulcini di struzzo, allo stato di natura, si adattano a cercare cibo nell'ambiente circostante, nutrendosi di erba, semi, vermi, piccoli invertebrati. Una curiosit\u00e0 \u00e8 la necessit\u00e0 di cercare sostanze nutritive anche tra le feci dei genitori.\nRispetto al pollo, lo struzzo offre una qualit\u00e0 di carne di pezzature meglio lavorabili e peraltro suscettibile di diverse preparazioni (come il prosciutto); e fornisce anche piume, utilizzate per la realizzazione di diverse merceologie compreso il classico piumino da spolvero o il ricercato boa, un tempo in gran voga. La carne, inoltre, ha caratteristiche di potenziale interesse, se comparata ad altre carni, avendo un basso contenuto calorico e lipidico.\nLa quantit\u00e0 di uova prodotta da una femmina \u00e8 troppo esigua per poterne ricavare un profitto commerciale, anche se le uova sono molto pregiate e belle, e la quantit\u00e0 di tuorlo ed albume ingente (e di ottima qualit\u00e0).\nL'uovo di struzzo \u00e8 l'uovo pi\u00f9 grande in assoluto e corrisponde all'incirca a 25 uova di galline.\nLeggenda della testa sotto la sabbia.\nAd un osservatore inesperto pu\u00f2 sembrare che lo struzzo metta la testa sotto la sabbia, ma in realt\u00e0 si china con il collo disteso e con il corpo appoggiato a terra cercando di imitare un cespuglio o una grossa roccia e, se il predatore si avvicina troppo, scappa a grandi falcate riuscendo a raggiungere i 70\u00a0km/h."}
{"id": "695596", "revid": "1573940", "url": "https://it.wikipedia.org/wiki?curid=695596", "title": "Crypturellus brevirostris", "text": "Il tinamo rugginoso (Crypturellus brevirostris ) \u00e8 un uccello della famiglia Tinamidae.\nDescrizione.\nLunghezza: 25\u201328\u00a0cm.\nDistribuzione e habitat.\nLa specie \u00e8 presente in Per\u00f9, Colombia, Guayana Francese e Brasile."}
{"id": "695601", "revid": "1300584", "url": "https://it.wikipedia.org/wiki?curid=695601", "title": "Clitennestra", "text": "Clitennestra (), o Clitemnestra, o Clitemestra, \u00e8 un personaggio della mitologia greca. Fu regina di Micene e assassina di Agamennone, suo marito.\nA Clitennestra \u00e8 dedicato il nome dell'asteroide della fascia principale 179 Klytaemnestra.\nGenealogia.\nFiglia di Tindaro e di Leda e (secondo alcune versioni del mito) sorella di Elena. Spos\u00f2 in prime nozze Tantalo ed in seguito Agamennone e fu madre di un figlio (di Tantalo ed innominato) e di Oreste, Ifigenia, Elettra e Crisotemi. \nDa Egisto ebbe le figlie Erigone, Alete ed Elena.\nMitologia.\nCome per le sue sorelle, anche per Clitennestra (per un errore del padre e per volont\u00e0 di Afrodite) era stato preparato un destino infelice e che prevedeva di divenire adultere, di doversi sposare pi\u00f9 volte e di dover soffrire per le gesta dei mariti. \nClitennestra spos\u00f2 in prime nozze Tantalo (figlio di Tieste o di Brotea) cui diede un figlio. \nMarito e figlio furono uccisi da Agamennone (il secondo marito) che la prese in moglie.\nL'inganno di Agamennone.\nAl momento della partenza delle navi achee per la guerra di Troia, viene imposto ad Agamennone il sacrificio della figlia Ifigenia come condizione per placare l'ira di Artemide, che non permetteva alla flotta spartana di salpare. \nCos\u00ec Agamennone manda da Clitennestra Odisseo e Taltibio per dirle di mandare la figlia in Aulidedove sarebbe stata data in sposa ad Achille. Quando la figlia si avvicina all'altare (dove invece doveva essere compiuto il sacrifico), viene miracolosamente salvata da Artemide che ha piet\u00e0 di lei e che lascia uccidere una cerva al suo posto e fa credere a tutti i reali di aver sacrificato Ifigenia. \nArtemide rapisce poi Ifigenia avvolgendola nel suo velo e Clitennestra non verr\u00e0 mai a sapere che la figlia \u00e8 stata salvata.\nSecondo la versione di Sofocle invece, il sacrificio \u00e8 avvenuto, e questo diventa una giustificazione del crimine commesso da Clitemnestra contro Agamennone quando questi ritorna vittorioso dalla guerra di Troia.\nEgisto e la vendetta.\nIl sacrificio cos\u00ec non si consuma, ma quell'inganno produce in Clitennestra un rancore inestinguibile; nonostante Agamennone l'abbia messa sotto sorveglianza di un Aedo, ella si lascia portare su un'isola da Egisto (cugino di Agamennone). Clitemnestra inoltre, aveva creduto a ci\u00f2 che Nauplio stava dicendo alle donne greche (che i loro mariti stavano prendendo concubine durante la guerra di Troia) e si lascia sedurre da Egisto. \nCos\u00ec, quando Agamennone ritorna a Micene dopo la distruzione di Troia, conducendo con s\u00e9 la schiava Cassandra, a palazzo lo attende la congiura ordita da Egisto e Clitennestra che porta all'uccisione dell'Atride e della sua schiava.\nLa tomba di Clitennestra.\nClitennestra viene uccisa dal figlio (suo e di Agamennone) Oreste, che uccide anche la piccola Elena (avuta da Egisto). \nSecondo Pausania la tomba di Clitennestra si trovava in un luogo fuori dal recinto delle mura di Micene ed all'inizio del XIX secolo, una tomba a cupola risalente al XIII secolo a.C. fu scoperta al di fuori delle mura di Micene e fu chiamata \"tomba di Clitennestra\".\nCommento.\nClitennestra \u00e8 un personaggio di grande rilievo e di forte temperamento, in quanto incarna il rancore femminile dovuto alla gelosia e il sentimento materno di fronte alla minaccia che incombe sulla prole.\nGrazie alle opere dei poeti tragici, colpiti dal suo destino e dalla sua gelosia, Clitennestra ricopre un ruolo di rilievo nella mitologia greca, pur avendo episodi limitati nei grandi miti. Essi si servirono di pochi stralci sparsi nell\"Odissea\" per comporre struggenti drammi che vedono protagonista Clitennestra. Tra gli autori che dedicarono a lei la propria opera ci sono Eschilo, Sofocle ed Euripide. Fra gli autori latini vanno ricordati Lucio Anneo Seneca, Livio Andronico e Lucio Accio.\nInoltre Martha Graham, considerata una delle madri della danza moderna nel Novecento, us\u00f2 la storia e i temi del mito di Clitennestra per creare un balletto dall'omonimo titolo."}
{"id": "695603", "revid": "580", "url": "https://it.wikipedia.org/wiki?curid=695603", "title": "Nikolaj Viktorovi\u010d Podgornyj", "text": "Biografia.\nSi form\u00f2 come ingegnere presso l'Istituto Tecnologico dell'Industria del Cibo a Kiev. Successivamente divenne vicecommissario dell'industria del cibo ucraina prima di entrare nei vertici del PCUS nel 1950. Nel 1956 divenne membro del Comitato Centrale del Partito, mentre nel 1960 entr\u00f2 nel Presidium.\nNel 1965, succedendo ad Anastas Mikojan, divenne Presidente del Presidium del Soviet Supremo. Si ritir\u00f2 in pensione nel 1977."}
{"id": "695605", "revid": "1610933", "url": "https://it.wikipedia.org/wiki?curid=695605", "title": "Tindaro", "text": "Tindaro () (o Tindareo) \u00e8 un personaggio della mitologia greca. Fu un re di Sparta.\nGenealogia.\nFiglio di Periere e di Gorgofone o di Ebalo e della ninfa Batea, spos\u00f2 Leda e divenne padre di Castore, Clitennestra, Timandra, Filonoe e Febe.\nTindaro adott\u00f2 Elena e Polluce (avuti da Leda con Zeus).\nCastore e Polluce sono pi\u00f9 noti come i Dioscuri.\nMitologia.\nL'offesa ad Afrodite.\nDurante un sacrificio, dimentic\u00f2 di onorare Afrodite attirando su di s\u00e9 le ire della dea che condann\u00f2 le sue figlie a dover giacere o doversi sposare con pi\u00f9 di un uomo.\nIl matrimonio di Elena.\nTindaro re di Sparta, fu destituito (insieme al fratello Icario) dal fratellastro Ippocoonte e fece ritorno in patria solo dopo che Ippocoonte fu ucciso da Eracle. \nTieste intanto, preso il controllo di Micene, costrinse Agamennone e Menelao all'esilio nella citt\u00e0 di Sicione dove vissero come ospiti di Tindaro per un certo numero di anni. \nIntanto la bellezza di sua figlia Elena (in et\u00e0 di matrimonio) attir\u00f2 principi, re e pretendenti e lui, spaventato da quel numeroso interesse, ascolt\u00f2 un suggerimento di Ulisse e pretese il giuramento di tutti i candidati di farsi l'obbligo d'intervenire in soccorso del prescelto al matrimonio in caso di sua necessit\u00e0. \nTutti accettarono e fu scelto Menelao, che Elena spos\u00f2.\nQuando Alessandro (Paride) rap\u00ec Elena e la port\u00f2 a Troia, Menelao fece appello a quel giuramento e gli ex pretendenti si schierarono con lui. \nCos\u00ec fu l'inizio della guerra di Troia.\nLa tomba di Tindaro era ancora visitabile durante la vita di Pausania.\nSecondo Tzetzes, Tindaro fu resuscitato da Asclepio."}
{"id": "695607", "revid": "709565", "url": "https://it.wikipedia.org/wiki?curid=695607", "title": "Costa (anatomia)", "text": "La costa, o costola, () \u00e8 un osso del torace pari e simmetrico. L'insieme delle coste con lo sterno e le vertebre toraciche costituisce la gabbia toracica, che protegge il cuore e i polmoni.\nStruttura.\nLa costola \u00e8 un osso non piatto ma nastriforme; ogni essere umano ne possiede dodici paia, per un totale di 24. \nLa costa si estende solitamente dallo sterno fino ad arrivare, curvandosi posteriormente, a due principali punti di intersezione con le vertebre della colonna vertebrale.\nAnteriormente la costa pu\u00f2 connettersi con lo sterno, grazie ad apposite superfici articolari.\nPosteriormente la testa della costa si interconnette con il corpo inferiore di una vertebra e il corpo superiore della vertebra sottostante.\nSubito pi\u00f9 internamente, nella struttura della costa, dopo la testa, troviamo il tubercolo della costa, che rappresenta la superficie articolare che andr\u00e0 a fissarsi con il processo trasverso della vertebra corrispondente.\nTipi di coste.\nLe prime sette coste si articolano con lo sterno, e sono dette coste vere, pure o sternali. L'ottava, la nona e la decima costa sono dette false, spurie o asternali, in quanto le loro cartilagini costali si articolano con la cartilagine della costa posta superiormente e non con lo sterno. L'undicesima e la dodicesima terminano anteriormente libere e sono dette coste fluttuanti.\nNei giapponesi la decima costa \u00e8 normalmente fluttuante. Tale condizione fisiologica \u00e8 riscontrabile con un'incidenza sulla popolazione umana che varia fra il 35% e il 70% a seconda dell'etnia di appartenenza.\nSpazi intercostali.\nTali spazi sono riempiti da vene, arterie, nervi e da muscoli definiti intercostali:\nMuscoli intercostali interni.\nSi connettono dal margine inferiore di una costa, al margine superiore della costa sottostante. La direzione delle fibre muscolari \u00e8 dall'avanti alirazione (muscoli espiratori).\nMuscoli intercostali esterni.\nHanno una direzione delle fibre opposta rispetto ai muscoli intercostali interni, contraendosi alzano le coste facilitando l'inspirazione (muscoli inspiratori).\nMovimenti.\nI movimenti che interessano le coste e i muscoli intercostali rientrano nella normale attivit\u00e0 di respirazione: inspirazione ed espirazione con conseguente innalzamento ed abbassamento della cassa toracica.\nInserzioni muscolari.\nLa muscolatura delle coste \u00e8 rappresentata da muscoli che si legano alla cassa toracica.\nEsiste una muscolatura intrinseca, dove le inserzioni dei muscoli sono entrambe su ossa della gabbia toracica. Essa \u00e8 costituita dai muscoli intercostali precedentemente analizzati.\nLa muscolatura estrinseca comprende, invece, muscoli dove le inserzioni sono sia sulle ossa interne che esterne alla gabbia toracica.\nSulla superficie superiore della prima costa si inseriscono il muscolo succlavio, lo scaleno anteriore e lo scaleno medio. Lo scaleno posteriore si inserisce invece sulla seconda costa. Altri muscoli che si inseriscono sulle coste sono il grande pettorale, il piccolo pettorale, il dentato anteriore, il dentato posteriore e il retto dell'addome. Sulla dodicesima costa hanno inserzione anche il grande dorsale, l'obliquo esterno, il muscolo sacro-spinale e alcuni fasci del diaframma.\nAnatomia comparata.\nNei pesci si riscontrano 4 costole per ogni vertebra, e talvolta non sono facilmente visibili anche ad occhio nudo, ma in tutti gli altri vertebrati (tetrapodi) ogni vertebra ha un solo paio di costole.\nNegli anfibi le costole sono ridotte e fuse con le vertebre, mentre nella maggior parte dei rettili le costole sono presenti lungo quasi tutta la colonna vertebrale, esclusa la regione caudale.\nAl contrario, in quegli amnioti nei quali il sistema respiratorio \u00e8 particolarmente sviluppato (il diaframma si trova in mammiferi e coccodrilli, i sacchi aeriferi negli uccelli) le costole si riducono o sono assenti nella parte posteriore del tronco e quindi la presenza o assenza delle costole costituisce il limite tra le regioni rispettivamente toracica e lombare della colonna vertebrale dorsale.\nIn alcuni animali come i serpenti le costole possono diventare supporto e protezione per l'intero corpo.\nNelle tartarughe le costole si uniscono alle ossa dermiche (osteodermi) a formare il carapace (la parte dorsale del guscio).\nLa costa di Adamo.\nNella Bibbia [Genesi Cap.2 versetto 21-22] si narra che la donna fu convenientemente creata dalla costa di Adamo.\nSecondo una credenza popolare abbastanza diffusa ma erronea, gli uomini avrebbero una costa in meno rispetto alle donne, eredit\u00e0 dell'asportazione subita da Adamo."}
{"id": "695608", "revid": "6923", "url": "https://it.wikipedia.org/wiki?curid=695608", "title": "Circuito di Bremgarten", "text": "Il circuito di Bremgarten era un tracciato stradale semipermanente situato a Berna, in Svizzera. Ha ospitato cinque edizioni del Gran Premio di Svizzera di Formula 1 (dal 1950 al 1954) e cinque del Gran Premio di Svizzera del Motomondiale (nel 1949 e dal 1951 al 1954). Il circuito, lungo 7.280 metri, era ritenuto tra i pi\u00f9 belli ma anche tra i pi\u00f9 pericolosi del mondo per le sue curve, per i suoi continui saliscendi, per il suo fondo irregolare e per il suo continuo passaggio da zone di luce a zone d'ombra provocate dagli alberi che costeggiavano la strada. Inaugurato nel 1931 con una gara motociclistica, si apr\u00ec al mondo dell'automobilismo sportivo nel 1934, quando venne organizzato il primo Gran Premio Automobilistico della Svizzera, onorato dalla presenza di tutte le pi\u00f9 grandi case automobilistiche dell'epoca: Mercedes, Auto Union, Bugatti, Maserati ed Alfa Romeo. Su questa pista, durante le prove del gran premio motociclistico, persero la vita, per un atroce caso del destino, nello stesso giorno (1\u00ba luglio 1948), nella stessa curva (Eymatt) e a poche ore di distanza l'uno dall'altro Omobono Tenni, indimenticato campione di motociclismo, e Achille Varzi, uno dei pi\u00f9 grandi piloti automobilistici di tutti i tempi, mentre il 4 luglio dello stesso anno, durante il gran premio automobilistico, rimase ucciso anche il pilota locale Christian Kautz. Sull'onda dell'emozione provocata dalla tragedia della 24 Ore di Le Mans 1955, il Governo Svizzero decise di proibire tutte le gare motoristiche sul suo territorio; ci\u00f2 decret\u00f2 la fine del tracciato elvetico dal mondo delle corse, divieto ancora oggi in vigore e fortemente contestato in quanto ritenuto oggi inutile per lo scopo cui era entrato in vigore, contestato inoltre per via della sua illegalit\u00e0 in quanto vietante una disciplina Sportiva, infatti lo Sport \u00e8 riconosciuto e promosso da UNESCO e dalla stessa Svizzera e facente parte dei Diritti Umani."}
{"id": "695610", "revid": "838137", "url": "https://it.wikipedia.org/wiki?curid=695610", "title": "Jurij Sapega", "text": "Giocava nel ruolo di centrale.\nBiografia.\nInizia a giocare per la CSKA Mosca, dove, in 10 anni, vince 7 campionati sovietici, 3 coppe dell'Unione Sovietica e 5 Coppe dei campioni. Nel 1991 si trasferisce nel campionato italiano, alla Petrarca Pallavolo dove vincer\u00e0 una Coppa CEV.\nRitiratosi dalla carriera agonistica diventa allenatore della Petrarca Pallavolo fino al 1997. Nel 1998 ritorna in Russia, dove entra a far parte dello staff tecnico della nazionale russa e inizia a collaborare con la federazione.\n\u00c8 scomparso nel 2005 all'et\u00e0 di 40 anni per arresto cardiaco."}
{"id": "695614", "revid": "880848", "url": "https://it.wikipedia.org/wiki?curid=695614", "title": "Coscia", "text": "La coscia \u00e8 il tratto dell'arto inferiore compreso tra l'anca e il ginocchio. Lo spazio che si crea in alcune donne fra i muscoli delle cosce, mantenendo la postura eretta e con le ginocchia giunte, si chiama spazio tra le cosce.\nAnatomia umana.\nElementi della coscia:\nMuscoli.\nI muscoli della coscia sono undici e possono essere raggruppati in tre regioni: regione anteriore, regione mediale e regione posteriore. \nScheletro.\nIl femore \u00e8 l'unico osso nella coscia e rappresenta il sito di attacco per tutti i muscoli della coscia. La testa del femore si articola con l'acetabolo nell'osso pelvico formando l'articolazione dell'anca, mentre la parte distale del femore si articola con la tibia e la rotula formare il ginocchio. Il femore \u00e8 l'osso pi\u00f9 lungo del corpo e comprende una diafisi, il corpo e due epifisi che si articolano con le ossa adiacenti nell'anca e nel ginocchio.\nSistema nervoso.\nLa coscia \u00e8 innervata da:\nSistema linfatico.\nIl sistema linfatico della coscia fa capo ai linfonodi inguinali superficiali e profondi, che filtrano la linfa che giunge al tronco dagli arti inferiori."}
{"id": "695616", "revid": "767487", "url": "https://it.wikipedia.org/wiki?curid=695616", "title": "Cotone collodio", "text": "Il cotone collodio o binitrocellulosa \u00e8 composto da nitrocellulosa con il 12% di azoto. Ha un aspetto limpido e trasparente e una consistenza viscosa.\nViene utilizzato per la caratteristica appiccicosit\u00e0 in medicina per migliorare i contatti elettrici durante l'elettrocardiogramma da sforzo quando il movimento pu\u00f2 far cadere l'elettrodo (di solito si usa l'acqua salata pi\u00f9 facilmente lavabile ma di scarsa aderenza) oppure in petti molto villosi, o l'elettroencefalogramma notturno.\nUso.\nIl collodio mescolato con appositi sali \u00e8 stato, assieme al nitrato d'argento, uno degli elementi fondamentali alle origini della tecnica di sviluppo fotografico. Viene anche usato nella produzione di seta sintetica ed in medicina come coadiuvante per la cicatrizzazione delle ferite."}
{"id": "695620", "revid": "729019", "url": "https://it.wikipedia.org/wiki?curid=695620", "title": "Coartazione dell'aorta", "text": "La coartazione dell'aorta, o coartazione aortica, \u00e8 una condizione congenita in cui l'aorta presenta un restringimento a livello del dotto arterioso di Botallo e cio\u00e8 alla giunzione tra arco aortico e aorta discendente.\nTipologie.\nVi sono tre tipologie di coartazioni aortiche:\nDifferenza tra stenosi aortica e coartazione aortica.\nLa coartazione aortica e la stenosi aortica sono entrambe forme di restringimento aortico. Una distinzione convenzionale nel loro uso consente la differenziazione degli aspetti clinici. La coartazione aortica si verifica nell'arco aortico, presso o vicino al dotto arterioso, mentre la stenosi aortica si verifica nella radice aortica, presso o vicino alla valvola aortica. Ci\u00f2 naturalmente potrebbe portarci a chiedere quale sia la linea di demarcazione tra una stenosi post-valvolare e una coartazione pre-duttale: la dicotomia ha un uso pratico e la maggior parte dei difetti, tramite ecografia, vengono classificati nettamente o in una stenosi post-valvolare o in una coartazione pre-duttale.\nSegni e sintomi.\nNei casi lievi, in un primo momento i bambini possono non mostrare alcun segno o sintomo e la loro condizione non pu\u00f2 essere diagnosticata. Alcuni bambini nati con la coartazione dell'aorta presentano ulteriori difetti cardiaci, come la stenosi aortica, il difetto del setto interventricolare, il dotto arterioso di Botallo pervio o anomalie della valvola mitrale.\nLa coartazione \u00e8 circa due volte pi\u00f9 comune nei ragazzi che nelle ragazze. \u00c8 altres\u00ec comune nelle ragazze che hanno la sindrome di Turner.\nI sintomi possono essere assenti, con lievi restringimenti (coartazione). Quando presenti, essi includono: difficolt\u00e0 respiratorie, inappetenza o problemi di alimentazione, mancanza di crescita. Pi\u00f9 tardi, i bambini possono sviluppare sintomi legati a problemi di circolazione sanguigna e un'ipertrofia cardiaca. \u00c8 possibile la comparsa di capogiri, fiato corto, episodi lipotimici, dolore al petto, stanchezza anormale o affaticamento, mal di testa o epistassi. Si possono avere gambe e piedi freddi o dolore alle gambe durante l'esercizio fisico (\"claudicatio intermittens\").\nNei casi pi\u00f9 gravi, i bambini possono sviluppare gravi problemi subito dopo la nascita poich\u00e9 il sangue che attraversa l'aorta non \u00e8 sufficiente a perfondere adeguatamente il resto del corpo. L'ipertensione arteriosa nelle braccia e una pressione sanguigna bassa degli arti inferiori \u00e8 facilmente riscontrabile in queste situazioni. Polsi periferici deboli nelle gambe e nell'arteria femorale possono essere trovati nei casi gravi.\nLa coartazione si verifica in genere dopo l'arteria succlavia sinistra. Tuttavia, se trova davanti ad essa, il flusso di sangue al braccio sinistro \u00e8 compromesso. In questi casi si pu\u00f2 notare una differenza di pressione tra il braccio destro e il braccio sinistro. D'altra parte, una coartazione che si verifica dopo la succlavia sinistra produrr\u00e0 impulsi sincroni radiali, ma un ritardo radiale-femorale sar\u00e0 presente alla palpazione di ciascun braccio.\nImaging e diagnosi.\nLa coartazione aortica pu\u00f2 essere accuratamente diagnosticata con angio-risonanza magnetica. Gli ecocardiogrammi negli adolescenti e negli adulti non possono essere conclusivi. Negli adulti, la coartazione aortica non trattata pu\u00f2 essere vista tramite risonanza magnetica, tomografia computerizzata e angiografia. Una coartazione pu\u00f2 anche provocare ipertrofia del ventricolo sinistro.\nUn caso di coartazione dell'aorta \u00e8 stata pubblicata sul New England Journal of Medicine nel 2007, con una radiografia del torace e utilizzando immagini di risonanza magnetica.\nUn caso di coartazione aortica di lunga data mal diagnosticata in una persona adulta \u00e8 stata descritta nel Magazine del New York Times.\nTrattamento.\nLa terapia/trattamento \u00e8 di tipo conservativo se la condizione risulta asintomatica, ma pu\u00f2 richiedere la resezione chirurgica del segmento ristretto se vi \u00e8 ipertensione arteriosa. Le prime operazioni chirurgiche per il trattamento della coartazione sono state realizzate da Clarence Crafoord in Svezia nel 1944. In alcuni casi pu\u00f2 essere eseguita un'angioplastica per dilatare l'arteria ristretta.\nPer i feti ad alto rischio per lo sviluppo di coartazione, un nuovo approccio di trattamento sperimentale \u00e8 oggetto di indagine, in cui la madre inala il 45% di ossigeno tre volte al giorno (3 ore x 3-4) per oltre 34 settimane di gestazione. L'ossigeno viene trasferito attraverso la placenta al feto e si traduce in una dilatazione dei vasi polmonari fetali. Di conseguenza, il flusso di sangue attraverso aumenta il sistema circolatorio fetale, anche attraverso l'arco sottosviluppato. Nei feti idonei, un marcato aumento delle dimensioni dell'arco aortico \u00e8 stato osservato in un periodo di trattamento di circa due o tre settimane."}
{"id": "695624", "revid": "729019", "url": "https://it.wikipedia.org/wiki?curid=695624", "title": "Colon", "text": "Il colon (lat. \"colon\") \u00e8 il tratto terminale dell'apparato digerente per molti vertebrati. Pi\u00f9 corto e con diametri maggiori rispetto all'intestino tenue, il colon se ne differenzia per la presenza delle \"haustra\" e delle tenie, tre fasci muscolari longitudinali che lo percorrono.\nDiversamente dall'intestino tenue, il colon non assolve un ruolo fondamentale nell'assorbimento dei nutrienti, ma si occupa dell'assorbimento di acqua, sale e di sintetizzare, grazie al microbiota umano qui presente, alcune vitamine liposolubili essenziali, a partire dalle sostanze di scarto, prima che siano eliminate dall'organismo.\nNei mammiferi, il colon si divide in quattro sezioni: colon ascendente, colon trasverso, colon discendente, sigma. Il colon, insieme al cieco e al retto forma l'intestino crasso.\nDisposizione e rapporti.\nIl colon rappresenta il tratto finale del canale digestivo e si estende dal cieco al retto. La sua struttura tubulare e gibbosa \u00e8 simile ad una \"M\" curvilinea che contiene la maggior parte dell'intestino crasso, fatta eccezione per la prima e parte della seconda porzione del duodeno. Possiede una lunghezza media di 1,5 m, ma essa risulta variabile, come per l'intestino tenue. La valvola ileociecale sbocca presso il cieco, dove superiormente inizia il primo tratto del colon: il colon ascendente che si porta superiormente e anteriormente al rene destro e inferiormente al lobo destro del fegato.\nIl colon ascendente si piega antero-medialmente, determinando la flessura epatica, prosegue formando una convessit\u00e0 antero-inferiore che va a costituire il colon trasverso, il quale passa davanti al pancreas, al rene sinistro e alla milza, per piegarsi postero-inferiormente nel colon discendente, formando la flessura splenica. Il colon discendente prosegue antero-inferiormente passando davanti alla cresta iliaca sinistra per poi svoltare bruscamente a destra nel colon sigmoideo, il quale risale per un breve tratto per scendere verticalmente a formare il retto. \nL'intestino crasso, pur essendo pi\u00f9 corto del tenue, \u00e8 molto pi\u00f9 spesso e fisso e presenta una muscolatura longitudinale caratteristica, ispessita in tre bande longitudinali, dette tenie, le quali decorrono entro la sierosa in tutto il viscere.\nLe tre tenie sono la tenia libera, in posizione anteriore e opposta al mesocolon, la tenia omentale, in posizione posterolaterale, e la tenia mesocolica, in posizione posteromediale e presso il margine del mesocolon. Queste posizioni sono valide nel colon ascendente, ma soggette a rotazione a causa delle flessure dell'organo, per cui, ad esempio, la tenia libera \u00e8 inferiore nel colon trasverso. Sulla superficie del colon sono presenti delle appendici sottoperitoneali di tessuto adiposo, orientate piuttosto coerentemente in tutto l'organo, dette appendici epiploiche. Le gibbosit\u00e0 del colon, dette \"haustra\", sono in parte dovute proprio alle tenie e si fanno pi\u00f9 numerose via via che si procede verso il colon sigmoideo. Generalmente, la diffusione delle haustra determina uno spessore maggiore delle tenie: vi saranno quindi tenie sottili e poche haustra nel colon ascendente e nel tratto prossimale del colon trasverso, rispetto al colon discendente o al colon sigmoideo.\nIl colon trasverso sporge dal peritoneo grazie al mesocolon trasverso, il colon discendente \u00e8 retroperitoneale, il colon sigmoideo (cos\u00ec come gli ultimi centimetri del colon discendente) \u00e8 sotteso da un mesosigma di lunghezza variabile. La lunghezza del meso di ciascuna parte del colon ne determina in gran parte la mobilit\u00e0, per cui l'ascendente, dal meso molto corto, avr\u00e0 una mobilit\u00e0 scarsa, mentre maggiore mobilit\u00e0 possiede il colon trasverso, dal meso molto lungo e mobile. Il mesocolon \u00e8 formato da peritoneo che riveste tessuto adiposo e tessuto connettivo, al cui interno scorrono vasi sanguigni, nervi e linfatici. Lo spazio virtuale che separa il mesocolon dal peritoneo viscerale (quando essi sono a stretto contatto) \u00e8 detto spazio sottoperitoneale.\nStruttura.\nAnatomia microscopica.\nLa parete dell'intestino crasso \u00e8 costituita, dall'interno verso l'esterno, dalle seguenti 4 tonache: la tonaca mucosa, la tonaca sottomucosa, la tonaca muscolare, la tonaca sierosa.\nInternamente la mucosa e la sottomucosa del colon sono sollevate nelle \"haustra\", che si presentano come pieghe le quali circondano parzialmente il lume dell'organo, spesso una haustra molto rilevata \u00e8 seguita da una meno rilevata. La conformazione generale delle haustra permette al medico durante l'endoscopia di riconoscere quale parte del colon stia esplorando. Nel cieco le haustra formano un caratteristico motivo detto \"a trifoglio\", determinato dalla confluenza delle tre tenie, nell'appendice la mucosa \u00e8 spiralizzata, nel colon ascendente sono semilunari, occupano circa un terzo del lume e sono poco profonde, mentre nel colon trasverso determinano una forma triangolare. Nel colon discendente le pieghe sono pi\u00f9 spesse e pi\u00f9 corte e nell'insieme danno al lume un aspetto a spirale, mentre nel colon sigmoideo \u00e8 circolare e presenta grandi pieghe mucose multiple, infine nel retto le pieghe sono ampie e trasversali, con evidenti reticoli venosi nella mucosa. Le varie zone dell'intestino crasso sono distinguibili anche per il colore della mucosa.\nIl cieco e il colon ascendente presentano una mucosa di colore rosa, il colon trasverso rosa pallido, il colon discendente un rosa vivo ed omogeneo, il colon sigmoideo un rosa-giallastro ed infine il retto di colore rosso-giallastro.\nSuddivisioni del colon.\nColon Ascendente.\nIl colon ascendente, prosecuzione superiore del cieco, \u00e8 lungo 15-20 cm, con calibro inferiore e minore distensibilit\u00e0 rispetto ad esso. Si porta sino alla porzione inferiore del lobo destro del fegato, su cui lascia un'impronta poco profonda (impronta colica), poi piega bruscamente a sinistra, formando la flessura epatica e proseguendo nella porzione trasversale del colon.\n\u00c8 ricoperto dal peritoneo sulla sua parete anteriore e su quelle laterali, dove forma le docce parietocoliche di sinistra e destra; risulta quindi retroperitoneale. \u00c8 in rapporto anteriormente con la porzione inferiore del lobo destro del fegato e il fondo della cistifellea, con il grande omento e con il peritoneo parietale della parete addominale anteriore, posteriormente con la fascia renale che lo separa dal rene destro, con la fascia iliaca, la fascia dello psoas, il quadrato dei lombi, l'aponeurosi del trasverso dell'addome, i nervi ileoinguinale, ileoipogastrico e cutaneo femorale laterale.\n\u00c8 vascolarizzato da arteria colica destra e dall'arteria ileo-colica. La vena che diparte \u00e8 la colica di destra che sfocia nella mesenterica superiore. L'innervazione avviene grazie al plesso mesenterico superiore.\nColon Trasverso.\nIl colon trasverso, prosecuzione del colon ascendente, \u00e8 lungo circa 50 cm, ed \u00e8 compreso tra la flessura epatica (flessura colica destra) e la flessura splenica (flessura colica sinistra). Forma una curva postero-inferiore variabile da soggetto a soggetto, con una concavit\u00e0 diretta posteriormente e superiormente, per poi piegarsi bruscamente in basso formando la flessura splenica e dare origine al colon discendente. Talvolta questa concavit\u00e0 \u00e8 tale da raggiungere la pelvi.\nPossiede un maggior numero di appendici epiploiche rispetto al colon ascendente. \u00c8 rivestito completamente da peritoneo, fatta eccezione per quella parte della flessura epatica che aderisce al fegato. Presso la superficie laterale della flessura splenica, il peritoneo viscerale \u00e8 connesso dal legamento frenocolico al diaframma. Anteriormente, il colon trasverso \u00e8 in rapporto con il VI segmento del fegato (presso la flessura epatica), con la grande curvatura dello stomaco, il grande omento e talvolta con la cistifellea. Posteriormente \u00e8 connesso al margine anteriore del pancreas mediante il mesocolon trasverso, \u00e8 in rapporto con la seconda, terza e quarta parte del duodeno, con la milza (presso la flessura splenica), il rene sinistro da cui \u00e8 diviso dalla fascia perirenale e la vena mesenterica inferiore. Inferiormente \u00e8 in rapporto con il digiuno, superiormente con la coda del pancreas.\nColon Discendente.\nIl colon discendente, continuazione del colon trasverso, \u00e8 lungo circa 25 cm, e si dirige inferiormente, anteriormente e medialmente oltre la flessura splenica, continuandosi nel colon sigmoideo dopo essersi curvato verso destra, formando una concavit\u00e0 supero-mediale. \u00c8 retroperitoneale, per cui ricoperto dal peritoneo anteriormente e lateralmente.\nPossiede un calibro minore rispetto al colon ascendente, ma pi\u00f9 appendici epiploiche. \u00c8 in rapporto anteriormente con alcune anse del digiuno e dell'ileo, posteriormente \u00e8 diviso dal rene sinistro dalla fascia perirenale e da questa da scarso tessuto connettivo lasso, ed \u00e8 in rapporto con l'arteria e la vena genitali di sinistra, il nervo genitofemorale, cutaneo laterale sinistro del femore, ileoipogastrico, sottocostale e femorale, con il muscolo trasverso dell'addome, quadrato dei lombi, iliaco e grande psoas. La prima porzione pu\u00f2 talvolta essere in rapporto con la parte inferiore della milza.\nColon sigmoideo.\nIl colon sigmoideo \u00e8 la continuazione del colon discendente presso lo stretto superiore della pelvi, cos\u00ec chiamato per la sua forma che ricorda quella di una \"S\". La prima concavit\u00e0 guarda in direzione supero-mediale ed \u00e8 il punto convenzionalmente utilizzato per separare il colon discendente dal sigmoideo ed \u00e8 di norma adagiata contro la parete della cresta iliaca, la seconda, molto pi\u00f9 stretta, guarda infero-lateralmente e determina il confine tra sigmoideo e retto.\n\u00c8 il segmento del colon pi\u00f9 variabile per lunghezza, conformazione, e quello con il maggior numero di appendici epiploiche. \u00c8 completamente ricoperto dal peritoneo ed ancorato alla parete addominale posteriore da un meso a forma di ventaglio, detto mesocolon sigmoideo.\nAnteriormente \u00e8 in rapporto con il grande omento e con alcune anse dell'ileo, posteriormente con l'arteria e la vena iliache esterne (sinistre), l'arteria e la vena genitali sinistre, il nervo genitofemorale, il nervo otturatore, il plesso sacrale, l'uretere sinistro, il muscolo grande psoas, iliaco e piriforme, la vescica e il dotto deferente nel maschio, l'utero e l'ovaio sinistro nella femmina.\nSfinteri.\nIl colon presenta numerosi sfinteri lungo il suo decorso, di tipo prevalentemente funzionale.\nVascolarizzazione e innervazione.\nArterie.\nIl colon \u00e8 vascolarizzato da due vasi di grosso calibro originanti dall'aorta addominale, l'arteria mesenterica superiore e l'arteria mesenterica inferiore e dalle loro ulteriori ramificazioni. In generale si pu\u00f2 affermare che l'arteria mesenterica superiore vascolarizzi la porzione del colon compresa tra il cieco e il colon trasverso, mentre l'arteria mesenterica inferiore quella compresa tra il colon trasverso ed il retto. Il canale anale \u00e8 invece irrorato sia da rami dell'arteria mesenterica inferiore che dalle arterie emorroidali medie ed inferiori, rami dell'arteria iliaca interna.\nAppena sotto il margine inferiore del pancreas, l'arteria mesenterica superiore, entra nel mesentere ed emette un ramo, l'arteria colica media, che prosegue inferiormente e a destra. Da essa si distacca prossimalmente un vaso che subito si divide in un ramo intermedio e in un ramo sinistro: dal primo originano le arterie rette che vascolarizzano la porzione centrale del colon trasverso, il secondo, invece, vascolarizza tramite le arterie rette la porzione sinistra del colon trasverso.\nDall'arteria mesenterica inferiore origina l'arteria colica sinistra, che si porta a sinistra e superiormente ramificandosi quasi subito in un ramo ascendente che si porta superiormente seguendo il margine mediale del colon discendente e il margine inferiore del colon trasverso\nIl ramo discendente dell'arteria colica sinistra si porta inferiormente, forma una singola serie di arcate arteriose che danno origine ad arterie rette che vascolarizzano gran parte del colon discendente.\nVene.\nIl colon \u00e8 drenato principalmente dalla vena mesenterica superiore e dalla mesenterica inferiore, con un contributo da parte della vena iliaca interna e della vena pudenda interna tramite le vene rettali medie ed inferiori.\nEntrambe le vene mesenteriche risalgono, seguendo circa il percorso delle arterie mesenteriche, fino a dietro il pancreas, dove convergono a formare la vena porta, che si diriger\u00e0 poi verso il fegato.\nNervi.\nIl crasso \u00e8 innervato da fibre nervose vegetative: l'innervazione parasimpatica pregangliare del cieco, del colon ascendente e della parte prossimale del colon trasverso origina dal nervo vago; quella del resto del colon trasverso, del colon discendente e sigmoide dal midollo sacrale.\nLe fibre simpatiche pregangliari provengono dal midollo lombare e fanno sinapsi con le fibre postgangliari nei plessi mesenterici e nel plesso ipogastrico. Le fibre post-gangliari terminano sui corpi cellulari dei plessi intrinseci e sui vasi.\nFunzione.\nNell'intestino crasso vengono assorbiti sali e acqua. Nel colon sono presenti numerosi batteri che formano il microbiota umano intestinale.\nQuesti batteri svolgono funzioni utili per l'uomo: sono in grado di sintetizzare alcune vitamine (gruppo B, K), limitano la crescita di batteri dannosi e in cambio si nutrono delle sostanze presenti nell'intestino.\nPatologia.\nIl colon \u00e8 sede di frequenti e numerose patologie. A livello vascolare, l'angiodisplasia del colon \u00e8 responsabile di sanguinamenti occulti. Le patologie infiammatorie dell'organo, prendono il nome di coliti, tra cui la rettocolite ulcerosa, la colite pseudomembranosa e la malattia di Crohn, quest'ultima cronica ed \u00e8 ritenuta essere di tipo autoimmune. L'infiammazione di uno o pi\u00f9 diverticoli porta alla diverticolite. Altre situazioni patologiche possono essere la sindrome dell'intestino irritabile, la diarrea, la stitichezza, l'invaginazione e la malattia di Hirschsprung.\nIl carcinoma del colon-retto \u00e8 la quarta forma pi\u00f9 comune di , spesso favorito dalla presenza di polipi."}
{"id": "695625", "revid": "4506", "url": "https://it.wikipedia.org/wiki?curid=695625", "title": "Trasformazione di Lorenz", "text": ""}
{"id": "695628", "revid": "765509", "url": "https://it.wikipedia.org/wiki?curid=695628", "title": "Utena Tenj\u014d", "text": ""}
{"id": "695629", "revid": "729019", "url": "https://it.wikipedia.org/wiki?curid=695629", "title": "Colelitiasi", "text": "La colelitiasi o calcolosi biliare o litiasi biliare \u00e8 una malattia caratterizzata dalla presenza di calcoli nei dotti biliari o nella cistifellea (o colecisti). Questi calcoli si formano in seguito all'accrescimento dei componenti della bile che vanno a formare cristalli. Ci\u00f2 avviene nella cistifellea, ma in seguito possono migrare distalmente in altre parti dei dotti biliari, come il dotto cistico, il dotto biliare comune, il dotto pancreatico o la papilla di Vater. Solo in casi di grave infiammazione, i calcoli biliari possono erodere la parete della cistifellea e creare una fistola migrando nell'intestino, e causare un potenziale ostacolo chiamato ileo biliare.\nLa presenza di calcoli biliari nella cistifellea pu\u00f2 portare a colecistite acuta, una condizione infiammatoria caratterizzata da ritenzione di bile nella cistifellea e spesso da una infezione secondaria da microrganismi intestinali prevalentemente \"Escherichia coli\", \"Klebsiella\", \"Enterobacter\" e specie di \"Bacteroides\". La presenza di calcoli biliari nei dotti pu\u00f2 causare l'ostruzione dei dotti biliari, che pu\u00f2 portare a gravi condizioni come la colangite ascendente o la pancreatite. Ciascuna di queste due condizioni possono essere pericolose per la vita e sono quindi considerati emergenze mediche.\nIl 75-80% dei calcoli della colecisti presentano colesterolo come componente base (\"calcoli colesterinici\"); solo nel 20% dei casi, le concentrazioni di colesterolo sono inferiori a un terzo e a prevalere sono invece quelle dei carbonati e fosfati di calcio - soprattutto bilirubinato di calcio - (\"calcoli pigmentari\").\nFattori di rischio.\nLa colelitiasi \u00e8 detta, in inglese, malattia delle quattro F: Female, Fat, Fertility, Fourty.\nSono le donne in et\u00e0 fertile (intorno ai 40 anni) ad essere pi\u00f9 a rischio. \nAltri fattori che aumentano la probabilit\u00e0 di sviluppo della patologia sono: ipertensione, dislipidemia, diabete, terapia con estrogeni e fibrosi cistica. Sebbene le cause precise non siano note, pare che pi\u00f9 fattori eziologici possano portare a disfunzioni metaboliche del fegato e ad una conseguente alterazione nella composizione della bile. Recentemente \u00e8 stata scoperta anche una relazione tra colelitiasi e assunzione di inibitori di pompa protonica.\nPatogenesi.\nI calcoli pigmentati si formano per l'aumentata produzione di bilirubina insolubile non coniugata nella bile che precipita sotto forma di bilirubinato di calcio. Per questo tipo di calcoli sono fattori di rischio:\nComplicanze.\nSe il calcolo \u00e8 piccolo pu\u00f2 andare frequentemente ad incunearsi nel coledoco e incastrarsi a livello della papilla del Vater causando ittero ostruttivo con conseguente pancreatite.\nAltra complicanza frequente \u00e8 la colecistite, idrope e epatite, ileo biliare, carcinoma della colecisti.\nDiagnosi.\nLa diagnosi di colelitiasi si avvale poco degli esami clinici e laboratoristici e necessita sempre degli esami strumentali per la conferma diagnostica.\nEsami clinici.\nLa clinica pu\u00f2 dare un sospetto diagnostico, pi\u00f9 o meno forte, solo nei casi sintomatici. L'infiammazione della colecisti o l'ostruzione delle vie biliari pu\u00f2 dare una serie di segni e sintomi generici (febbre, nausea, dispepsia) e specifici (dolore localizzato, ittero, Segno di Murphy positivo) arrivando al quadro caratteristico della colica biliare.\nEsami laboratoristici.\nGli esami di laboratorio hanno un valore poco significativo. In circa il 25% dei casi pu\u00f2 dimostrare un aumento della bilirubina diretta (\"ittero colestatico\"), della \u03b3-GT e della fosfatasi alcalina.\nEsami strumentali.\nLa diagnostica per immagini ha valore dirimente nella patologia litiasica potendo, oltre che dimostrare la presenza dei calcoli e farne una valutazione topografica e morfologica, individuare eventuali complicanze e patologie associate (in particolare a livello epatico e pancreatico); \u00e8 inoltre fondamentale nella programmazione di interventi terapeutici. Spesso, a causa della sintomatologia spesso assente, una litiasi del coledoco o delle vie biliari \u00e8 un riscontro occasionale in corso di manovre diagnostiche eseguite per altre ragioni.\nL'ecotomografia \u00e8 l'esame di prima istanza, che consente di individuare e caratterizzare calcoli di almeno 1 mm presenti in colecisti e nelle vie biliari intraepatiche con una sensibilit\u00e0 del 98% e una VPP del 94%; l'efficacia nel coledoco \u00e8 minore (70-75%) e richiede il ricorso a tecniche colangiografiche, in particolare colangio-RM. I calcoli appaiono come formazioni fortemente ecogene con cono d'ombra posteriore che aumenta d'intensit\u00e0 in rapporto al contenuto di calcio del calcolo: gli ultrasuoni consentono di valutare la localizzazione, il numero, l'eventuale mobilit\u00e0 (permettendo, in alcuni casi, la diagnosi differenziale con lesioni polipoidi) e, talvolta, forniscono un'idea circa la natura del calcolo (presenza di calcio, galleggiamento in caso di calcoli colesterinici puri). Si possono valutare, inoltre, la presenza di fango o sabbia biliare, la condizione delle vie biliari, della colecisti e del fegato.\nLa risonanza magnetica delle vie biliari (\"Colangio-RM\") \u00e8 in grado, gi\u00e0 in condizione di contrasto basale (ossia senza mezzo di contrasto), di evidenziare in maniera eccellente le vie biliari ostruite, permettendo di differenziare l'eziologia litiasica da quella neoplastica: dopo l'ingestione di liquido contenente ferro non assorbibile o succo d'ananas che abbattono il segnale dei fluidi gastrici, le vie biliari appaiono iperintense (segnale tipico dei fluidi stazionari). Spesso viene effettuata una ricostruzione tridimensionale utile come mappatura in vista di interventi chirurgici. \nLa radiografia tradizionale ha un utilizzo limitato, permettendo generalmente solo una diagnosi di natura, dimostrando la presenza di calcio in calcoli radiopachi o radiotrasparenti ma con orletto calcifico. L'esame diretto pu\u00f2 anche essere utile nella diagnosi di una cistifellea a porcellana, calcifica o di un ileo biliare. L'utilizzo di mezzo di contrasto (\"colecistografia orale\") pu\u00f2 essere utile nella dimostrazione della funzionalit\u00e0 della colecisti in ottica terapeutica medico-farmacologica. La TC ha un uso molto marginale in quanto pu\u00f2 dare informazioni sulla natura del calcolo pi\u00f9 precise ma poco utili al fine diagnostico e terapeutico e, al contempo, ha un potere di individuazione delle formazioni poco preciso quando non incostante. In taluni casi pu\u00f2 specificare in maniera pi\u00f9 definita l'architettura del calcolo e, tramite misurazioni densitometriche, individuare quantitativi di calcio non visibili con le altre metodiche.\nTerapia.\nLa terapia risolutiva \u00e8 chirurgica, colecistectomia normalmente per via laparoscopica. In alcuni casi vengono utilizzate terapie alternative:\nL'intervento laparoscopico dura 20 minuti circa, richiede 2 giorni di degenza e il giorno seguente il paziente riprende a mangiare."}
{"id": "695631", "revid": "339392", "url": "https://it.wikipedia.org/wiki?curid=695631", "title": "Presidente del Praesidium del Soviet Supremo dell'URSS", "text": ""}
{"id": "695632", "revid": "1652635", "url": "https://it.wikipedia.org/wiki?curid=695632", "title": "Bronis\u0142aw Malinowski", "text": " \u00c8 celebre per la sua attivit\u00e0 pionieristica nel campo della ricerca etnografica, per gli studi sulla reciprocit\u00e0 e per le acute analisi sugli usi e costumi delle popolazioni della Melanesia.\nBiografia.\nNato a Cracovia da famiglia della borghesia medio-alta, il padre era insegnante, la madre proveniva da una famiglia di proprietari terrieri. Consegu\u00ec il dottorato all'Universit\u00e0 Jagellonica nel 1908. Successivamente frequent\u00f2 l'Universit\u00e0 di Lipsia, dove sub\u00ec l'influenza di Wilhelm Wundt e delle sue teorie sulla psicologia popolare: interessi che lo spinsero ad occuparsi di antropologia. Nel 1910 si trasfer\u00ec a Londra, per studiare alla London School of Economics and Political Science.\nNel 1914, in occasione del suo primo viaggio in Papua, allora sotto amministrazione australiana, svolse lavori di ricerca etnografica a Maliu. Poich\u00e9 era suddito austro-ungarico, allo scoppio della Prima guerra mondiale fu dapprima internato, ottenendo il permesso poi di potersi recare nelle isole Trobriand, dove realizz\u00f2 il suo pi\u00f9 celebre studio, quello sul Kula.\nNel 1922 Malinowski, conseguito il dottorato in antropologia, inizi\u00f2 l'attivit\u00e0 di insegnante nella stessa London School of Economics. Pubblic\u00f2, nello stesso anno, \"Argonauti del pacifico occidentale\", con un successo tale da portare la fama dell'etnologo a livelli mondiali. Nei tre decenni successivi, grazie al suo contributo attivo, la London School of Economics divent\u00f2 uno dei maggiori centri europei per gli studi antropologici, intensificando i rapporti con studenti provenienti dalle colonie britanniche.\nDal 1923 sino al 1938, Malinowski assieme a sua moglie Elsie Rosalie Masson e alle due figlie, pass\u00f2 lunghi periodi a Gries-San Quirino di Bolzano e a Soprabolzano, dove acquist\u00f2 casa (ancora oggi propriet\u00e0 degli eredi). Con lo scoppio della seconda guerra mondiale si trasfer\u00ec negli Stati Uniti, insegnando all'Universit\u00e0 Yale fino al momento della sua morte, avvenuta nel 1942.\nIl pensiero.\nMalinowski \u00e8 considerato il padre della moderna etnografia, di cui ha rivoluzionato la metodologia e l'approccio pratico. \u00c8 stato, insieme ad Alfred Radcliffe-Brown, il maggiore esponente del funzionalismo britannico.\nQuesta scuola di pensiero \u00e8 caratterizzata da una particolare attenzione all'analisi dei fattori che contribuiscono al mantenimento dell'equilibrio interno di una societ\u00e0, che appunto la teoria funzionalista concepisce come un organismo al cui funzionamento contribuiscono le sue varie parti. Questa visione del sistema sociale come una sorta di organismo vivente prevale soprattutto in Radcliffe-Brown (che la riprese dalle tesi di \u00c9mile Durkheim, il padre del funzionalismo in sociologia), il cui approccio \u00e8 appunto definito antropologia sociale proprio per l'importanza centrale attribuita alla societ\u00e0. Diverso \u00e8 l'approccio di Malinowski, il quale pur mantenendo una visione funzionalista pone al centro dei suoi studi l'individuo e non la societ\u00e0.\nLa nozione di cultura.\nMalinowski teorizza la sua nozione di cultura nel saggio postumo \"Una teoria scientifica della cultura\" (1944), anche se le conclusioni erano gi\u00e0 presenti in nuce nella sua ricerca sul campo nelle Trobriand. Egli riprende l'interpretazione tyloriana della cultura come insieme complesso, ma ne accentua l'aspetto organicistico trasformandola in un \u201ctutto integrato\u201d in cui ogni singola parte contribuisce al funzionamento dell'insieme. Malinowski ritiene che ogni cultura sia costituita dall'insieme di risposte che la societ\u00e0 d\u00e0 ai bisogni universali degli esseri umani.\nTali bisogni sono di due tipi: alla base vi sono i bisogni umani universali (\"basic needs\"), come il mangiare, il dormire, il riprodursi e a cui ogni cultura fornisce proprie peculiari risposte; la soddisfazione dei bisogni primari crea quindi bisogni secondari o derivati come l'organizzazione politica ed economica che nascono dalla necessit\u00e0 di ogni societ\u00e0 di mantenere la propria coesione interna. C'\u00e8 infine un terzo tipo di bisogni, bisogni di carattere culturale, come le credenze, le tradizioni, il linguaggio.\nA tutti questi livelli di necessit\u00e0 umane, ogni cultura d\u00e0 risposte coerenti alla propria natura. Su queste premesse, come ha notato James Clifford, Malinowski ha potuto basarsi sull'analisi di un singolo aspetto della cultura di un popolo per capire l'insieme complesso di cui questo aspetto \u00e8 parte. L'approccio di Malinowski rende quindi possibile giungere al tutto attraverso una o pi\u00f9 delle sue parti. La figura retorica della sineddoche \u00e8 perfettamente in grado di spiegare questo approccio: la parte \u00e8 concepita infatti come una \u201cversione in scala\u201d o come una \u201ccifra analogica\u201d del tutto.\nLa ricerca nelle Trobriand.\nMalinowski, di origine polacca, aveva studiato antropologia a Londra e nel 1914 era in Australia per un congresso quando scoppi\u00f2 la Guerra mondiale. Essendo, come polacco, cittadino dell'Impero austro-ungarico e dunque nemico per gli inglesi, egli fu trattenuto in Australia ma le autorit\u00e0 locali gli permisero di compiere alcune ricerche etnografiche e per tale motivo Malinowski pass\u00f2 due anni nelle Isole Trobriand in Melanesia, per studiarvi la cultura indigena.\nL'analisi di tale cultura non riguard\u00f2 tutti i suoi aspetti, poich\u00e9 Malinowski si concentr\u00f2 su uno in particolare, il kula. Esso \u00e8 una forma di scambio cerimoniale che consiste in periodiche spedizioni su canoe che ogni gruppo organizza per andare a fare visita alle comunit\u00e0 delle altre isole, con cui vengono scambiati doni. Lo scambio simbolico si basava su due tipi di doni: collane di conchiglie rosse, dette \"soulava\", venivano scambiate con braccialetti di conchiglie bianche, dette \"mwali\". A questo si aggiungeva un baratto informale detto \"gimwali\" con cui venivano scambiati oggetti d'uso di ogni tipologia.\nPi\u00f9 tardi Marcel Mauss, allievo di Durkheim e come lui funzionalista, avrebbe definito un fenomeno come questo\u00a0\u2013 quello, cio\u00e8, dello scambio tra due societ\u00e0\u00a0\u2013 un \"fatto sociale totale\", perch\u00e9 coinvolgendo molteplici aspetti culturali di una societ\u00e0 permette di avere una visione complessiva della cultura di quel gruppo. In effetti il kula aveva la capacit\u00e0 di coinvolgere vari aspetti della vita locale: dalla costruzione delle canoe alla preparazione dei doni fino alla celebrazioni dei riti sacri che accompagnavano la cerimonia. Malinowski, da funzionalista quale egli era, cerc\u00f2 soprattutto di comprendere la funzione svolta da questa istituzione. Egli giunse alla conclusione che il kula serviva come meccanismo di attivazione di determinate forme di solidariet\u00e0 sociale: grazie al kula si contribuiva a fare legare le persone attraverso una serie di obblighi e sulla base di un principio di collaborazione.\nL'osservazione partecipante.\nPrima di Malinowski, gli studiosi di antropologia svolgevano lavori sul campo esclusivamente tramite interviste strutturate, senza immergersi nella vita quotidiana dei soggetti studiati. \nMalinowski ha definito i dettagli dell'osservazione partecipante, enfatizzando l'importanza dei contatti quotidiani tra lo studioso e i propri informatori.\nHa cos\u00ec riassunto, nella sua opera \"Argonauti del Pacifico Occidentale\" (1922), l'obiettivo della ricerca antropologica:\nIn questo passaggio ha anticipato la distinzione tra descrizione e analisi e tra i punti di vista degli attori sociali e dello studioso. Distinzione che, tuttora, \u00e8 alla base della metodologia d'indagine sul campo.\nAl di l\u00e0 dei risultati ottenuti con la ricerca sul campo, e delle considerazioni metodologiche su di essa, Malinowski ha espresso idee contrastanti con alcuni capisaldi della psicoanalisi freudiana, come l'universalit\u00e0 del complesso di Edipo. Ne \"La vita sessuale dei selvaggi nella Melanesia nord-occidentale\" (1929), stimolato dalla lettura di \"Totem e tab\u00f9\" dello stesso Freud, dimostr\u00f2 concretamente l'estraneit\u00e0 dei modelli di societ\u00e0 non occidentalizzati rispetto a tale teoria. Nella societ\u00e0 trobiandese, infatti, il complesso di Edipo si manifesta col desiderio di unirsi alla sorella e con l'avversione per lo zio materno, a causa della differente famiglia nucleare."}
{"id": "695633", "revid": "1714743", "url": "https://it.wikipedia.org/wiki?curid=695633", "title": "Caterina Michela d'Asburgo", "text": "Biografia.\nSeconda figlia di re Filippo II di Spagna e della sua terza moglie Elisabetta di Valois, rimase orfana di madre ad appena un anno: Elisabetta mor\u00ec nel 1568 a seguito di complicazioni seguite a un aborto. Caterina e la sua sorella maggiore, Isabella Clara Eugenia, vennero affidate alle cure della balia Maria de Messa. Era stata chiamata Caterina in onore della nonna materna, la regina di Francia Caterina de' Medici.\nL'erede al trono di Spagna, Don Carlos, era morto anch'egli in quello stesso anno: per assicurarsi finalmente una discendenza maschile, Filippo spos\u00f2 in quarte nozze la nipote Anna d'Austria, figlia dell'imperatore Massimiliano II e della sorella di Filippo, Maria di Spagna. Anna d'Austria si dimostr\u00f2 affettuosa verso le due figliastre, che erano anche sue prime cugine, e nel 1578 diede al marito il tanto sospirato erede, il futuro Filippo III di Spagna, assicurando la successione al trono. La nascita del figlio maschio non turb\u00f2 comunque lo stretto legame tra Filippo II e le sue due figlie dal matrimonio con l'amata Elisabetta di Valois, la favorita fra le sue consorti: il re, descritto come un uomo freddo e duro, in realt\u00e0 era un padre affettuoso, come dimostrano le lettere che scriveva loro quando si trovava in viaggio.\nCaterina Michela venne descritta come bella, intelligente, arrogante e ben consapevole del suo alto status sociale.\nMatrimonio.\nCaterina Michela spos\u00f2 il 18 marzo 1585 a Saragozza Carlo Emanuele I di Savoia. Carlo Emanuele I sugger\u00ec questa unione come un modo per ottenere il sostegno spagnolo per i suoi piani di espansione della Savoia sulla costa dell'allora indebolita Francia.\nLasci\u00f2 la residenza reale dell'Escorial; non avrebbe mai pi\u00f9 rivisto il padre, ma mantenne sempre i contatti con lui via lettera. La coppia fece il suo ingresso a Torino il 10 agosto 1585.\nCaterina Michela e Carlo Emanuele ebbero dieci figli:\nCaterina Michela era inizialmente impopolare a causa della sua arroganza e dei tentativi di introdurre la pompa, la cerimonia e il modo di vestire spagnolo alla corte di Torino. Tuttavia, si guadagn\u00f2 presto il rispetto per la sua abilit\u00e0 politica e diplomatica, che usava per difendere l'autonomia della Savoia contro la Spagna. Rifiut\u00f2 l'offerta di installare una guarnigione spagnola a Torino da Milano. Si dice che abbia avuto una grande influenza sul marito. Fu reggente diverse volte durante l'assenza del duca in campagne militari, come durante la campagna di Lione nel 1594. Caterina Michela ha anche favorito la vita culturale in Savoia, fondato molti nuovi edifici, tra cui una galleria d'arte e invitato diversi artisti come Torquato Tasso, Chiabrera, Marini, Tassoni e Botero.\nMorte.\nMor\u00ec all'et\u00e0 di 30 anni il 6 novembre 1597, per le complicazioni seguite ad un parto prematuro, come la madre. Gli attuali capi di casa Savoia cos\u00ec come molti altri reali e principi d'Europa discendono da lei."}
{"id": "695634", "revid": "765509", "url": "https://it.wikipedia.org/wiki?curid=695634", "title": "Anthy Himemiya", "text": ""}
{"id": "695635", "revid": "2181294", "url": "https://it.wikipedia.org/wiki?curid=695635", "title": "I figli degli uomini", "text": "I figli degli uomini (\"Children of Men\") \u00e8 un film del 2006 diretto da Alfonso Cuar\u00f3n. \u00c8 una pellicola di fantascienza distopica tratta dall'omonimo romanzo della scrittrice britannica P. D. James.\nTrama.\nNovembre 2027, Regno Unito. L'infertilit\u00e0 ha colpito la specie umana, da 18 anni non nascono pi\u00f9 bambini e la popolazione piange la morte per l'assassinio di Baby Diego, l'ultimo essere umano nato sul pianeta, la persona pi\u00f9 giovane del mondo, diventato una sorta di idolo mediatico. Theo, un ex attivista politico, \u00e8 ormai rassegnato alla fine del genere umano, e gusta con gioia solo i momenti in cui fa visita all'amico Jasper, un ex vignettista politico che vive in un bosco, coltivando cannabis e accudendo la moglie, ex giornalista d'assalto diventata catatonica per le torture subite in passato.\nUn giorno Theo viene rapito dai Pesci, un gruppo terroristico che si batte per i diritti degli immigrati. La leader dei Pesci ed ex moglie di Theo, Julian, chiede all'ex marito di procurare un lasciapassare per un'immigrata speciale, Kee. Theo lo ottiene grazie al cugino Nigel, che gestisce l\"Arca delle arti\", dove vengono conservati i beni artistici, per salvarli dalle mani del mondo in guerra, ma l'uomo \u00e8 costretto ad accompagnare la ragazza nel suo viaggio verso la nave \"Domani\", che la traghetter\u00e0 verso la salvezza del \"Progetto umano\".\nNel primo tratto del lungo viaggio, Julian rimane uccisa in un agguato ai danni dell'auto su cui viaggiava il gruppo, e Kee, senza pi\u00f9 appigli sicuri, si affida a Theo e lo esorta ad accompagnarla nel viaggio, confidandogli il suo segreto: la ragazza \u00e8 incinta. Theo si rende conto immediatamente dell'importanza di questa gravidanza, davvero unica, decidendo di proteggere la ragazza. La notte stessa scopre che Julian \u00e8 stata uccisa dagli stessi Pesci, e che essi intendono sbarazzarsi anche di lui ed usare il bambino a fini politici. Theo fugge con Kee e Miriam, una ex-ostetrica, dal gruppo terroristico, e si rifugia da Jasper, grazie al quale riesce a trovare un passaggio sino al campo profughi di Bexhill, da dove potr\u00e0 raggiungere la nave.\nLa mattina successiva i Pesci giungono da Jasper. L'uomo riesce a far fuggire Theo, Kee e Miriam appena in tempo, ma viene ucciso a sangue freddo dai membri del gruppo. All'arrivo al campo, Miriam viene separata dagli altri due, che trovano un rifugio in una stanza, dove la ragazza partorisce una bambina. A Bexhill esplode una rivolta; i Pesci ne approfittano per entrare nel campo e riprendersi la ragazza. Nonostante gli scontri a fuoco tra esercito e ribelli e la minaccia del gruppo terroristico, Theo riesce a ritrovare la ragazza e a portarla in salvo, unitamente alla figlia. I due raggiungono con una barca, tramite le fogne, il mare aperto, raggiungendo la boa al largo che segnava il punto d'incontro con la nave. Mentre questa si sta avvicinando, Theo, ferito da un colpo d'arma da fuoco, si accascia, felice di aver compiuto la sua missione.\nColonna sonora.\nLa colonna sonora comprende anche il brano \"The Court of the Crimson King\" dei King Crimson, la versione di \"Ruby Tuesday\" dei Rolling Stones incisa da Franco Battiato nel suo album \"Fleurs\" e la canzone \"Bring on the Lucie (Freeda Peeple)\" di John Lennon.\nDistribuzione.\nIl film fu proiettato in anteprima al Festival del cinema di Venezia il 3 settembre 2006 e distribuito nelle sale britanniche il 22 settembre 2006, mentre in quelle italiane il 17 novembre.\nAccoglienza.\nIncassi.\nA livello globale, il film ha incassato $69.612.678. In Italia ha incassato 1,7 milioni di euro.\nCritica.\nIl film ha riscontrato un ottimo successo sia di critica che di pubblico. Il sito Rotten Tomatoes gli ha assegnato un punteggio pari al 92% di pareri positivi sulla base di 255 recensioni definendolo \"un fantastico racconto ammonitore e un sofisticato dramma umano sulle societ\u00e0 che lottano per vivere\". Su Metacritic invece riporta un punteggio pari a 84 su 100, con un totale di 38 recensioni."}
{"id": "695636", "revid": "110157", "url": "https://it.wikipedia.org/wiki?curid=695636", "title": "APM (Perugia)", "text": "L'Azienda Perugina della Mobilit\u00e0 (in acronimo apm S.p.A.) \u00e8 stata una societ\u00e0 per azioni, concessionaria del trasporto pubblico nel comune di Perugia e in parte dell'omonima provincia, i cui soci unici erano la Provincia e il Comune medesimi.\nDal 1\u00ba dicembre 2010 \u00e8 confluita - con altre aziende umbre del settore - nella neocostituita Umbria Mobilit\u00e0, la quale - per tramite della \"Umbria Mobilit\u00e0 Esericizio\" costituita nel 2014 - ha poi ceduto la quasi totalit\u00e0 dell'esercizio a Busitalia Sita Nord del Gruppo FF.SS. Italiane.\nStoria.\nL'apm venne fondata nel 1996 dalla fusione di ASP S.p.A. ed ATAM: la \"Auto Servizi Perugia\", fondata nel 1907, gestiva il trasporto extraurbano della Provincia di Perugia e quello urbano di Assisi, Citt\u00e0 di Castello, Gualdo Tadino, Gubbio e Todi; la \"Azienda Trasporti Autofilotranviari Municipalizzata di Perugia\", fondata nel 1968, gestiva il trasporto urbano di Perugia.\nAlcuni suoi autobus vennero noleggiati all'ATAC di Roma. L'apm ha posseduto la quota di un terzo (33,3%) della Roma TPL (nata nel 2000 come Tevere TPL): questa partecipazione - oltre a essere stata una delle cause del grave dissesto dell'azienda, la quale vantava crediti mai riscossi prima che divenissero inesigibili nei confronti della scarl - \u00e8 stata ereditata da Umbria Mobilit\u00e0 che la conserva tuttora.\nDal 1997 la Societ\u00e0 gestiva anche il servizio di navigazione sul lago Trasimeno.\nEsercizio e parco aziendale.\nL'apm disponeva in totale di 342 autobus e 8 motonavi e gestiva:\nTramite una societ\u00e0 sua partecipata, apm svolgeva il servizio di noleggio pullman.\nRete urbana di Perugia.\nA Perugia, apm gestiva una fittissima rete di trasporto urbano. A seguito dell'entrata in servizio del Minimetr\u00f2, in ragione non solo della sopravvenuta inutilit\u00e0 di alcune linee che ne coprivano il tracciato ma soprattutto degli elevati costi che l'amministrazione perugina ha dovuti sostenere per la realizzazione (oltre 100 milioni di euro) e che continuava a sostenere per la manutenzione (circa 10 milioni annui), l'azienda ha ridotto drasticamente il trasporto pubblico urbano su gomma. Comunque, il trasporto pubblico a Perugia ha sempre dovuto fronteggiare il dato preoccupante dell'incremento della motorizzazione privata, essendo il capoluogo umbro il terzo d'Italia per numero di veicoli privati (71,2 auto circolanti ogni 100 abitanti).\nNel 2003 apm registrava un'alta affidabilit\u00e0 del servizio negli ambiti della regolarit\u00e0 delle corse e della puntualit\u00e0 degli autobus e un'alta qualit\u00e0 dell'offerta di servizio rispetto alle altre province medie italiane (4\u00aa posizione). Si componeva di 32 linee (61,6%) a orario, 2 (3,8%) a frequenza di 1 ora, 3 (5,8%) a frequenza di 40 minuti, 5 (9,6%) a frequenza di 30 minuti e 10 (19,2%) a frequenza media di 15 minuti (10 o 20), per un totale di 52. Il parco veicoli constava di 114 vetture la cui et\u00e0 media (nel 2004) era di 6 anni e 3 mesi. Essendo il parco veicoli composto al tempo principalmente di bus euro 2, entro il 2009 apm ha provveduto al suo rinnovo con l'acquisto di autobus a gas naturale: l'operazione fu accompagnata dalla campagna \"io vado a metano\" (motto che ancora oggi si legge sui mezzi pi\u00f9 vetusti tra quelli in dotazione all'attuale gestore Busitalia Sita Nord) e dall'adozione (per i soli nuovi bus) della nuova livrea azzurra in sostituzione della vecchia arancione.\nNel 2004 un biglietto urbano da 70 minuti a Perugia costava \u20ac 0,80. Il costo orario delle corse, dai 0,86 \u20ac del 2003, si \u00e8 innalzato a \u20ac 1,29 a seguito dell'apertura del Minimetr\u00f2 (nella cui occasione, tra l'altro, \u00e8 nato il sistema tariffario integrato \"UP Unico Perugia\").\nNel 2010, col passaggio della gestione a \"Umbria Mobilit\u00e0\", la numerazione delle linee ordinarie (a eccezione della sopravvissuta linea 100) \u00e8 stata convertita in un elenco alfabetico, mentre le linee speciali sono rimaste numerate (dalla 101 alla 193).\nPasseggeri.\nNel 2004, apm ha trasportato 14 milioni di passeggeri a Perugia e 5,3 milioni di utenti sulla rete extraurbana. Contava 561 dipendenti (2004)."}
{"id": "695637", "revid": "765509", "url": "https://it.wikipedia.org/wiki?curid=695637", "title": "Akio \u014ctori", "text": ""}
{"id": "695638", "revid": "228587", "url": "https://it.wikipedia.org/wiki?curid=695638", "title": "Granada (disambigua)", "text": ""}
{"id": "695639", "revid": "767487", "url": "https://it.wikipedia.org/wiki?curid=695639", "title": "Juri Arisugawa", "text": ""}
{"id": "695640", "revid": "1305772", "url": "https://it.wikipedia.org/wiki?curid=695640", "title": "Grenada (disambigua)", "text": ""}
{"id": "695642", "revid": "1123126", "url": "https://it.wikipedia.org/wiki?curid=695642", "title": "Pontificia commissione centrale per l'arte sacra in Italia", "text": "La Pontificia commissione centrale per l'arte sacra in Italia \u00e8 stato un organismo della Curia romana ordinato alla conservazione e valorizzazione del patrimonio storico-artistico della Chiesa cattolica presente nel territorio italiano.\nProfilo.\nLa Commissione venne costituita con circolare della Segreteria di Stato agli ordinari d'Italia n. 34215 il 1\u00ba settembre 1924 e rest\u00f2 attiva fino al 1988.\nEbbe come obiettivo la conservazione del vasto patrimonio d'arte della Chiesa cattolica e costituito da edifici sacri, quadri, sculture, suppellettili liturgiche, reliquari, paramenti di culto.\nTra gli scopi della Commissione quello di mantenere alto l'interesse e lo zelo devoto per la conservazione e l'incremento del patrimonio artistico della Chiesa.\nAlle \"Commissioni diocesane\" \u00e8 attribuito il compito di compilare inventari degli oggetti d'arte, di costituire e gestire i Musei diocesani e promuovere la cultura dell'arte sacra nelle diocesi."}
{"id": "695644", "revid": "767487", "url": "https://it.wikipedia.org/wiki?curid=695644", "title": "Miki Kaoru", "text": ""}
{"id": "695646", "revid": "682087", "url": "https://it.wikipedia.org/wiki?curid=695646", "title": "Chirurgia pleurica", "text": ""}
{"id": "695648", "revid": "765509", "url": "https://it.wikipedia.org/wiki?curid=695648", "title": "T\u014dga Kiry\u016b", "text": ""}
{"id": "695649", "revid": "1543377", "url": "https://it.wikipedia.org/wiki?curid=695649", "title": "Sibilla", "text": "Le sibille (; ) sono sia dei personaggi storicamente esistiti, che figure mitologiche greche e romane. Erano vergini ispirate da un dio (solitamente Apollo)\ndotate di virt\u00f9 profetiche ed in grado di fare predizioni e fornire responsi, ma in forma oscura o ambivalente.\nLeggendarie profetesse, erano collocate in diversi luoghi del bacino del Mediterraneo come a Cuma in Italia, a Delfi in Grecia, o in Africa ed Asia Minore.\nTra le pi\u00f9 conosciute, la Sibilla Eritrea, la Sibilla Cumana e la Sibilla Delfica che sono rappresentanti di altrettanti gruppi come gli ionici, gli italici e gli orientali.\nNella Roma repubblicana e imperiale un collegio di sacerdoti custodiva gli Oracoli sibillini, testi sacri di origine etrusca, consultati in caso di pericoli o di catastrofi.\nDal II secolo a.C. si sviluppa negli ambienti ebraici romanizzati un'interpretazione dei vaticini delle Sibille corrispondente alle attese messianiche. Successivamente i cristiani videro nelle predizioni delle veggenti pagane preannunci dell'avvento di Ges\u00f9 Cristo e del suo ritorno finale.\nOrigini del nome.\nL'etimologia del nome \u00e8 incerta. Varrone ce ne riporta una popolare che la farebbe derivare dal greco \"sio\u00f9-bo\u00f9llan\" al posto di \"theo\u00f9-boul\u00e8n\", che indicherebbe \"la volont\u00e0, la deliberazione del dio\".\nSecondo Varrone, nel dialetto eolico si usava chiamare gli dei non \u03b8\u03b5\u03bf\u03cd\u03c2 (\"the\u00f3us\"), ma \u03c3\u03b9\u03bf\u03cd\u03c2 (\"si\u00f3us\") e consiglio non \u03b2\u03bf\u03c5\u03bb\u03ae\u03bd (\"boul\u00e9n\"), ma \u03b2\u03c5\u03bb\u03ae\u03bd (\"byl\u00e9n\"), da cui \u03a3\u03af\u03b2\u03c5\u03bb\u03bb\u03b1 (\"S\u00edbylla\") o \u03a3\u03af\u03b2\u03b9\u03bb\u03bb\u03b1 (\"S\u00edbilla\"). La parola \"Sibilla\" indicherebbe perci\u00f2 la \"manifestazione della volont\u00e0 (\u03b2\u03c5\u03bb\u03ae\u03bd) divina (\u03c3\u03b9\u03bf\u03cd\u03c2)\".\nAbbiamo anche la forma \"Sybulam\", che \u00e8 molto suggestiva (\"segno, avvertimento di dio\"), ma si tratta di una trascrizione errata che ricorre solo sui manoscritti medievali.\nIn origine Sibilla (dal greco \"Sibylla\") era un nome proprio di persona. Probabilmente era quello di una delle sibille pi\u00f9 antiche, la Sibilla Libica, come ci attesta Pausania. Pausania si rif\u00e0 ad Euripide che nel prologo di una delle sue tragedie perdute (la \"Lamia\") avrebbe riferito il gioco di parole \"Sibyl\"/\"Lybis\", secondo la lettura palindroma.\nDa nome proprio, col tempo \"Sibilla\" \u00e8 diventata una definizione, un epiteto, passando a designare un tipo particolare di profetessa. Ci\u00f2 avvenne in seguito al sorgere in diversi luoghi sacri di santuari nei quali venivano proferiti degli oracoli, ed al parallelo fiorire di raccolte di profezie. Cos\u00ec all'originario nome proprio di \"Sibylla\" fu necessario aggiungerne un altro (che divenne quello geografico della localit\u00e0 interessata) che permetteva di distinguerle l'una dall'altra.\nMa poich\u00e9 nell'immaginazione degli antichi qualche sibilla - a causa della sua longevit\u00e0 millenaria - passava da un luogo all'altro per soggiornarvi lunghi periodi, ogni volta venendo chiamata con un nuovo nome geografico bench\u00e9 fosse sempre la stessa persona, essi sentirono il bisogno di ridare un nome proprio alle sibille pi\u00f9 conosciute (p. es. \"Erofile\").\nNella mitologia greca e romana.\nCon la parola \"Sibilla\" gli antichi greci e latini si riferiscono a tutta la classe delle profetesse, donne vergini e giovani, talora ritenute come decrepite, che svolgevano attivit\u00e0 mantica in stato di \"trance\". Tali donne mostravano abitualmente ai profani ed alle folle i loro responsi, sempre vani, lievi e numerosi come le foglie, che il vento disordinava disperdendone cos\u00ec il testo. Queste vergini, affidando al vento benevolo le loro verit\u00e0 non sempre gradite, lasciavano spazio alle illusioni dei questuanti che interpretavano a loro piacimento i responsi.\nIl perdurare della loro presenza d\u00e0 risposte, nel mondo classico, al perdurare di domande alle quali i riti e i culti \"diurni\" in onore degli dei del Pantheon patriarcale sia romano che greco, non sapevano dare risposte.\nNei suoi scritti Platone ne cita solo una, anche se in seguito le sibille divennero una trentina.\nLo scrittore reatino Marco Terenzio Varrone (116-27 a.C.) ne enumera dieci in ordine di tempo: Persica, Libica, Delfica, Cimmeria, Eritrea, Samia, Cumana, Ellespontica, Frigia, Tiburtina.\nEmblematica la definizione della Sibilla che ci proviene dall'antichit\u00e0 classica, che le conferisce caratteri simili alla Pizia di Delfi: \u201c\"Sibylla [\u2026] dicitur omnis puella cuius pectus numen recipit\"\u201d.\nNonostante nella tradizione letteraria non sia mai venuto meno il concetto della verginit\u00e0 della Sibilla, non si esclude l'unione della Sibilla col dio, che tuttavia non pu\u00f2 che scegliersi una sposa vergine. Per la Sibilla la verginit\u00e0 non escludeva la gravidanza, infatti ella si univa ad Apollo ricevendo dal dio il \u03c0\u03bd\u03b5\u1fe6\u03bc\u03b1, un afflato amoroso che la rendeva gravida dell'oracolo di cui si liberava di volta in volta. Questa unione con il dio Apollo ha spesso messo a confronto le Sibille con le Pizie delfiche, ovvero con le eroine della leggenda col dono di profetare, come ad esempio Cassandra, che non erano legate ad alcun santuario e rivelavano il futuro senza essere interrogate. Queste Pizie, il cui nome derivava da Apollo Pizio (uccisore del serpente Pitone del quale aveva preso il posto a guardia del santuario di Delfi, divenuto suo centro oracolare), vaticinavano ex tempore, ed i loro versi non venivano scritti nel momento in cui li profetavano nel santuario delfico. Le Sibille invece riportavano i loro oracoli che circolavano in forma di libro; inoltre queste parlavano in prima persona nei loro vaticini, mentre la Pizia profetava in stato di estasi, posseduta da Apollo, e quando parlava in prima persona era il dio stesso a parlare.\nVarrone e l'elenco canonico delle Sibille.\nL'origine delle Sibille come personaggi di antica tradizione, che gi\u00e0 figuravano nella mitologia greca, si evince dalle testimonianze di Eraclito di Efeso (secoli VI-V a. C.), Euripide (V secolo a.C.), Aristofane (V-IV secolo a.C.), e Platone (V-IV secolo a.C.). Con l'estendersi della civilt\u00e0 greca degli Ioni nel bacino del Mediterraneo si ebbe il moltiplicarsi delle Sibille nelle diverse tradizioni locali. Un ampio brano di Lattanzio, notoriamente interessato alla rivelazione sibillina, che egli stesso ritiene ispirata dall'unico Dio e rivolta alle nazioni, riflette la lista compilata da Varrone (I secolo a.C.), riguardante dieci Sibille connesse ad importanti centri del mondo ellenistico-romano.\nLa prima delle dieci varroniane era originaria della Persia da cui il nome Persica, che fu pi\u00f9 tardi identificata con la Caldea. La seconda \u00e8 quella che si diceva risiedesse in Libia, zona dalla quale prende il suo nome Libica: essa \u00e8 menzionata da Euripide nel prologo della Lamia e considerata da Pausania la pi\u00f9 antica di tutte; la terza \u00e8 quella di Delfi (Delfica), di cui parla Crisippo nel libro \u201csulla Divinazione\u201d, una tradizione la identifica inoltre con Erofile da Eritre e tale notizia ci \u00e8 fornita da Eraclide Pontico, che parla di una Sibilla frigia nota a Delfi col nome di Artemide. Secondo Plutarco invece, questa sarebbe giunta dall'Eliconia, fu lei a predire ai Greci, in partenza per Ilio, che questa citt\u00e0 sarebbe stata distrutta e che Omero avrebbe scritto dai suoi oracoli.\nLa quarta Sibilla \u00e8 quella Cimmeria situata in Italia, presso i Cimmeri intorno al lago Averno, di cui parlano Nevio nei suoi libri \"Bellum Poenicum\" e Pisone negli \"Annales\". La quinta Sibilla \u00e8 quella Eritrea che Apollodoro di Eritre afferma essere sua compatriota. La sesta era la Samia, di cui parla Eratostene affermando di aver scoperto uno scritto negli antichi \"Annales\" dei Sami.\nLa settima sibilla \u00e8 la Cumana, detta anche Amaltea, Demofile o Erofile di cui abbiamo testimonianza in Licofrone, uno scrittore greco del IV secolo a.C. e in Eraclito. Fu la Sibilla Cumana a portare nove dei cosiddetti Libri Sibillini al cospetto di Tarquinio il Superbo.\nL'ottava Sibilla \u00e8 quella dell'Ellesponto (Ellespontina), essendo nata nella campagna troiana nella cittadina di Marpesso, presso la localit\u00e0 di Gergithium. Eraclide del Ponto scrive che questa visse al tempo di Solone e di Ciro. La nona \u00e8 la Frigia, una Sibilla greca, pi\u00f9 volte assimilata alla Marpessa, detta anche Cassandra o Taraxandra. La decima sibilla \u00e8 quella di Tivoli (Tiburtina), dove era adorata come una dea sulle rive dell'Aniene, nei cui gorghi si dice fu trovata la sua statua che teneva un libro sibillino in mano; era chiamata anche Albunea.\nUna delle sibille non citate da Varrone in quanto sorta in epoca medievale \u00e8 la Sibilla Appenninica, detta anche \"Oracolo di Norcia\" che viene legata alla Grotta della Sibilla situata sul Monte Sibilla, nella catena dei Monti Sibillini nei comuni di Arquata del Tronto e Montemonaco.\nI nomi delle Sibille e alcune delle loro profezie cristologiche.\nSibille identificate da nomi geografici.\nSibille orientali.\nSibille che appartengono al gruppo orientale: \nSibille greco-ioniche.\nSibille che appartengono al gruppo ionico:\nSibille greco-italiche.\nSibille che appartengono al gruppo italico: \nSibille medievali.\nNomi di sibille sorti forse in epoca medievale, alcuni di essi si riferiscono ad una stessa sibilla: \nNell'arte.\nLe sibille hanno ispirato l'arte cristiana dall'XI secolo in numerosi cicli pittorici, scultorei ed incisori. Esse sono normalmente raffigurate come la controparte femminile dei profeti; l'esempio pi\u00f9 famoso si trova nella serie dei \"Veggenti\" sulla volta della Cappella Sistina, affrescata da Michelangelo.\nMentre i profeti annunziarono il Messia agli ebrei, le Sibille lo comunicarono, seppur in modo oscuro, ai pagani, completando quindi l'opera di annuncio universale.\nL'iniziale verso del famoso \"Dies Irae\" cita assieme questi due aspetti della profezia: \"Dies irae, dies illa, solvet saeculo in favilla, teste David cum Sibilla.\"\nNella leggenda romana medievale di fondazione della basilica di Santa Maria in Ara Coeli ha un ruolo centrale la Sibilla, che spiega una visione celeste di una donna con bambino, apparsa ad Augusto mentre compiva un sacrificio agli dei. La sibilla annuncia che sar\u00e0 il futuro unico signore del mondo e invita ad adorarlo nel luogo della futura basilica, costruendo un altare (\"ara\") del cielo (\"coeli\")."}
{"id": "695650", "revid": "1318658", "url": "https://it.wikipedia.org/wiki?curid=695650", "title": "Sibilla (disambigua)", "text": ""}
{"id": "695653", "revid": "765509", "url": "https://it.wikipedia.org/wiki?curid=695653", "title": "Nanami Kiry\u016b", "text": ""}
{"id": "695654", "revid": "765509", "url": "https://it.wikipedia.org/wiki?curid=695654", "title": "Ky\u014dichi Saionji", "text": ""}
{"id": "695655", "revid": "599013", "url": "https://it.wikipedia.org/wiki?curid=695655", "title": "Marcos Assun\u00e7\u00e3o", "text": "Biografia.\nPossiede il passaporto spagnolo.\n\u00c8 cugino di Marcos Senna e di M\u00e1rcio Senna, entrambi calciatori professionisti.\nCaratteristiche tecniche.\nSebbene non particolarmente veloce, era dotato di un buon palleggio e visione di gioco. Prediligeva la fase di interdizione a quella di costruzione. Era un ottimo esecutore di calci di punizione.\nCarriera.\nClub.\nInizia la sua carriera nel Rio Branco Esporte Clube, nel quale gioca dal 1993 al 1995. In seguito si trasferisce per due anni nel Santos e altri due nel Flamengo. Nel 1999 passa alla , dove gioca fino alla stagione 2001-2002, segnando 9 gol in 55 partite. Con i giallorossi vince lo scudetto nel 2000-2001. Dopo tre stagioni in Italia passa al Betis Siviglia, segnando 22 gol in 109 partite.\nNel luglio 2007 risolve il suo contratto con gli spagnoli e va a giocare a Dubai nelle file del Al-Ahly. Nel luglio 2008 si trasferisce all'Al-Shabab, club militante nel campionato degli Emirati Arabi e che sar\u00e0 allenato da Toninho Cerezo. Torna in patria nel settembre 2009, con la squadra del Gr\u00eamio Recreativo Barueri. Il 23 aprile 2010 firma per il Palmeiras.\nNazionale.\nCon la nazionale brasiliana fa il suo debutto contro l', e segna, il 18 novembre 1998, un gol contro la . Tra il 1998 e il 2002 totalizza 11 partite. Dopo che nel 2002 il Brasile perde una partita di qualificazione contro il per 3-0, poco prima dei mondiali nippo-coreani, viene escluso dalla \"Sele\u00e7\u00e3o\" "}
{"id": "695656", "revid": "765509", "url": "https://it.wikipedia.org/wiki?curid=695656", "title": "Ruka Tsuchiya", "text": ""}
{"id": "695658", "revid": "132266", "url": "https://it.wikipedia.org/wiki?curid=695658", "title": "Camera dei consiglieri (Giappone)", "text": "La \u00e8 la camera alta della Dieta del Giappone.\nLa Camera dei rappresentanti \u00e8 la camera bassa.\nLa Camera dei consiglieri ha ereditato le funzioni della Camera dei pari nel periodo ante-guerra, l'equivalente giapponese della britannica Camera dei lord.\nSe le due camere esprimono posizioni diverse in materia di trattati internazionali, bilancio o designazione del primo ministro, prevale la Camera dei rappresentanti.\nIn tutte le altre occasioni, la Camera dei rappresentanti pu\u00f2 superare una posizione contraria della Camera dei consiglieri solo mediante un'approvazione con la maggioranza dei due terzi dei membri.\nLa Camera dei consiglieri conta 242 membri con un mandato di sei anni, due anni in pi\u00f9 di quello dei membri della Camera dei rappresentanti. La Camera non pu\u00f2 essere sciolta, in quanto si ha un rinnovamento di met\u00e0 dei membri a ogni elezione.\nDei 121 membri eletti a ogni tornata, 73 sono eletti nei 47 distretti delle prefetture e 48 da una lista nazionale con sistema proporzionale. \nFino alle elezioni del 1998, i membri erano 252, 126 eletti a ogni tornata: 76 nei distretti delle prefetture e 50 su base nazionale.\nNelle elezioni del 2001 questi numeri furono ridotti e il totale fu di 247 (126 eletti nel 1998 e 121 eletti nel 2001).\nI consiglieri devono avere un'et\u00e0 minima di 30 anni."}
{"id": "695659", "revid": "767487", "url": "https://it.wikipedia.org/wiki?curid=695659", "title": "S\u014dji Mikage", "text": ""}
{"id": "695660", "revid": "765509", "url": "https://it.wikipedia.org/wiki?curid=695660", "title": "Kanae \u014ctori", "text": ""}
{"id": "695661", "revid": "599013", "url": "https://it.wikipedia.org/wiki?curid=695661", "title": "Boris Becker", "text": "Soprannominato \"Bum Bum\" per l'esplosivit\u00e0 del servizio e l'abilit\u00e0 nel serve-and-volley, \u00e8 il pi\u00f9 giovane vincitore nella storia del Torneo di Wimbledon maschile, avendolo vinto per la prima volta a 17 anni (confermandosi campione del torneo l'anno seguente). Ha vinto in totale 6 tornei del Grande Slam, 3 ATP Finals, 2 Coppe Davis, 2 World Team Cup ed \u00e8 stato numero uno al mondo. Tra il 2013 e il 2016 \u00e8 stato allenatore di Novak \u0110okovi\u0107.\nHa avuto, agli inizi della carriera, uno straordinario impatto a livello mediatico, non solo per la precocit\u00e0, ma anche per essere stato il primo tennista a saper associare, con grande efficacia, la potenza dei colpi, tipica del tennis moderno, alla raffinatezza del tennis classico ed \u00e8 considerato uno dei pi\u00f9 forti tennisti di sempre sulle superfici rapide, avendo disputato 7 finali al Torneo di Wimbledon e vinto 49 tornei.\n\u00c8 l'unico tennista della storia ad aver vinto due tornei del Grande Slam prima di compiere i 19 anni ed \u00e8 stato inserito nella International Tennis Hall of Fame nel 2003.\nBiografia.\n\u00c8 nato a Leimen, nell'allora Germania Ovest, il 22 novembre 1967. Ha incominciato a giocare a tennis a cinque anni, vincendo il primo torneo a otto. Il suo talento in questo sport era tanto evidente che il Ministero della pubblica istruzione gli concesse una dispensa speciale, consentendogli di abbandonare la scuola dopo il conseguimento dell'equivalente tedesco della licenza media.\nNel 1993, dopo la conclusione del suo fidanzamento con Karen Schultz durato tre anni, ha sposato la modella afroamericana Barbara Feltus Pabst, dalla quale ha avuto poi due figli, Noah Gabriel ed Elias Balthasar. Il matrimonio si \u00e8 concluso nel 2001 con il divorzio. Nel 2009 si \u00e8 risposato con la modella olandese Sharlely \"Lilly\" Kerssenberg, dalla quale ha avuto un altro figlio maschio Amadeus Benedict Edley Luis. Becker \u00e8 padre anche di una femmina, Anna, avuta dalla modella Angela Ermakova, nel 2000 quando il suo matrimonio con Barbara era ormai alla fine. Per un breve periodo \u00e8 stato legato a Sabrina Setlur.\nBecker \u00e8 un vegetariano dichiarato. Nel 1991 dichiar\u00f2 di aver tentato il suicidio, cambiando poi idea.\nNel 2017, un tribunale britannico, dopo la richiesta di una banca privata, dichiara il fallimento di Becker. Nel 2020, l'amministratore fallimentare britannico ha riconosciuto un credito di 34 milioni di sterline (37 milioni di euro) ad Hans-Dieter Cleven, ex socio in affari di Becker.\nCarriera.\n1984-1992: esordio e grandi vittorie.\nDivenne professionista nel 1984, sotto la guida del coach G\u00fcnther Bosch e del manager Ion \u021airiac. Gi\u00e0 nell'anno dell'esordio ottenne risultati importanti vincendo il suo primo titolo nel doppio al BMW Open 1984 di Monaco di Baviera in coppia con Wojciech Fibak e raggiungendo il terzo turno al suo primo torneo di Wimbledon in cui viene eliminato da Bill Scanlon; a fine anno agli Australian Open 1984 il giovane Boris, dopo aver battuto agevolmente Meyer, nel secondo turno sconfigge in quattro set Tim Mayotte (testa di serie numero 7 del tabellone), poi supera anche Hank Pfister e Guy Forget, perdendo nei quarti di finale contro Ben Testerman. Chiude l'anno al posto numero 66 della classifica mondiale.\nNel 1985 colleziona importanti piazzamenti, tra cui spicca la semifinale agli Internazionali d'Italia persa contro Yannick Noah. Poche settimane dopo prende parte al suo primo Open di Francia eliminando al primo turno l'anziano Vitas Gerulaitis ma perdendo subito dopo contro Mats Wilander. Con l'inizio della stagione sull'erba il giovane tedesco riesce a far emergere tutto il suo potenziale: prima si aggiudica il Queen's Club Championships 1985 superando Johan Kriek in finale (e lo specialista Pat Cash nei quarti) e poi si aggiudica contro ogni pronostico il torneo di Wimbledon, senza essere testa di serie. In quel torneo il giovanissimo Becker supera nei primi turni Pfister, Anger, Nystr\u00f6m, Mayotte. Poi nei quarti di finale riesce a eliminare in quattro set Henri Leconte. In semifinale affronta lo svedese Anders J\u00e4rryd e in finale supera l'americano Kevin Curren diventando a 17 anni e 227 giorni il pi\u00f9 giovane vincitore di un torneo del Grande Slam nella storia (il record sar\u00e0 battuto da Michael Chang che si aggiudicher\u00e0 l'Open di Francia 1989 all'et\u00e0 di 17 anni e 110 giorni). In agosto vince anche al Cincinnati Open 1985 battendo Mats Wilander. A novembre arriva in finale al torneo di Wembley ma viene battuto in cinque set da Ivan Lendl e nell'Australian Open perde al secondo turno per opera di Michiel Schapers. Grazie a questi risultati si qualifica per la prima volta in carriera per il Master di fine anno, anche qui sar\u00e0 sconfitto da Lendl in finale, e chiude l'anno al sesto posto del ranking mondiale.\nBecker incomincia il 1986 senza grandi risultati fino a marzo, quando vince il doppio al Brussels Indoor in coppia con Slobodan \u017divojinovi\u0107, e al Chicago Grand Prix in cui vince il singolare in finale contro Lendl. Il mese successivo raggiunge per la prima volta in carriera la finale del WCT Finals ma viene sconfitto in quattro set da Anders J\u00e4rryd. Nel primo slam stagionale, a Parigi, arriva fino ai quarti di finale in cui viene sconfitto da Mikael Pernfors. Al Queen's delude non riuscendo a difendere il titolo conquistato l'anno prima uscendo nei quarti di finale per mano di Tim Mayotte (che poi vincer\u00e0 il titolo); la rivincita arriva a Wimbledon dove riesce a difendere con autorevolezza il suo titolo sconfiggendo Lendl in tre set nella finale. Nel corso del torneo aveva eliminato anche i quotati Miloslav Me\u010d\u00ed\u0159 e Henri Leconte. In agosto centra due finali consecutive: nella prima a Stratton Mountain \u00e8 sconfitto da Lendl ma nella seconda a Montr\u00e9al riesce a imporsi su Stefan Edberg. All'US Open viene eliminato da Miloslav Me\u010d\u00ed\u0159 in semifinale. Nella parte finale di stagione vince tre tornei in pochi giorni, il primo a Sydney contro Lendl (vince anche il torneo di doppio insieme con John Fitzgerald), poi a Tokyo superando Connors ed Edberg e infine a Parigi contro Sergio Casal. Nel Master di fine anno si ripete il copione dell'anno precedente: Becker arriva in finale ma viene sconfitto da Lendl. Chiude l'anno al secondo posto del ranking mondiale.\nIl 1987 si apre con l'eliminazione al quarto turno negli Australian Open per mano di Wally Masur, poche settimane dopo Boris si aggiudica il torneo di Indian Wells battendo in finale il rivale Edberg in cinque set. Nei mesi seguenti vince il torneo di singolare e di doppio a Milano e nello slam di Parigi riesce a migliorare il risultato dell'anno precedente raggiungendo le semifinali, battuto da Mats Wilander. Comincia la stagione sull'erba da grande favorito aggiudicandosi il torneo del Queen's (tradizionale prologo di Wimbledon) ma nello slam londinese la sua avventura \u00e8 decisamente sfortunata: nel primo turno supera agevolmente in tre set Karel Nov\u00e1\u010dek ma nel secondo turno cede sorprendentemente contro Peter Doohan (numero 70 della classifica mondiale). In agosto arriva in finale a Cincinnati ma \u00e8 sconfitto da Edberg in due set e all'US Open viene eliminato nel quarto turno da Brad Gilbert. Quell'anno in coppa Davis gioca e vince 4\u20136, 15\u201313, 8\u201310, 6\u20132, 6\u20132 una delle pi\u00f9 lunghe partite della storia del tennis contro John McEnroe durata 6 ore e 22 minuti. Nel Masters di fine anno non supera la fase a gironi e chiude l'anno al quinto posto del ranking mondiale.\nBecker incomincia il 1988 non prendendo parte all'Australian Open, il primo successo arriva a febbraio a Indian Wells. Al WCT Finals Boris batte Edberg nella finale. Il tennista svedese era gi\u00e0 stato affrontato in diverse occasioni dal tedesco ma sar\u00e0 a partire da quest'anno che i due cominceranno una vera e propria rivalit\u00e0, soprattutto sui campi d'erba (i preferiti di entrambi) che toccher\u00e0 l'apice a Wimbledon. Al Roland Garros di Parigi supera Korda e lo specialista della terra rossa Muster ma verr\u00e0 eliminato da Leconte. A giugno vince al Queen's superando Edberg e si presenta a Wimbledon da favorito. Dopo aver superato agevolmente i primi turni nei quarti affronta la prima sfida impegnativa contro lo specialista Pat Cash sconfiggendolo nettamente in tre set; poi Boris infrange nuovamente l'eterno sogno del cecoslovacco Lendl (che mai in carrier\u00e0 riuscir\u00e0 a vincere sui prati londinesi) in semifinale. In finale Edberg riuscir\u00e0 a prendersi la rivincita in quattro set. Dopo Wimbledon la stagione \u00e8 caratterizzata da alti e bassi: vince a Indianapolis (contro McEnroe in finale) ma esce a sorpresa solo al secondo turno dell'US Open per mano della sorpresa del torneo Darren Cahill (che arriver\u00e0 poi fino alla semifinale contro Wilander). Nel finale di stagione vince i tornei di Tokyo, Stoccolma e il Masters di fine anno contro Lendl in finale. Quell'anno vince anche con la Germania Ovest la sua prima coppa Davis. A fine anno \u00e8 il numero 4 del ranking mondiale.\nNel 1989 Becker arriva al quarto turno dell'Australian Open contro Jonas Svensson e in febbraio vince due tornei consecutivi a Milano e a Philadelphia. In preparazione al Roland Garros partecipa ad alcuni tornei sulla terra rossa e riesce ad arrivare anche in finale a Monte Carlo ma viene sconfitto dallo specialista Alberto Mancini. Affronta due volte in un mese il rivale Edberg, prima nella semifinale dell'Open di Francia uscendone sconfitto e poi a Wimbledon in finale si prende la rivincita per la sconfitta dell'anno prima. In agosto riesce a vincere all'US Open il secondo slam stagionale e quarto in carriera (il primo lontano dai prati inglesi) battendo Ivan Lendl in finale. Nel finale di stagione affronta altre due volte in finale Edberg, nella prima a Parigi riesce a imporsi, ma nella seconda al Masters di fine anno \u00e8 lo svedese ad avere la meglio. Con la squadra della Germania riesce con successo a difendere la Coppa Davis vinta l'anno prima. Nonostante occupi la seconda posizione del ranking mondiale a fine stagione viene nominato ITF World Champion e ATP player of the year, titoli che generalmente vengono assegnati quasi sempre al primo giocatore del ranking.\nNel 1990 vince cinque tornei minori (Bruxelles, Stoccarda, Indianapolis, Sydney, Stoccolma) ma nel grande slam le sue prestazioni sono al di sotto delle aspettative. All'Australian Open riesce ad arrivare ai quarti di finale, eliminato da Mats Wilander e all'Open di Francia esce addirittura al primo turno contro il giovane Goran Ivani\u0161evi\u0107. Nella finale di Wimbledon va in scena il terzo atto dell'eterna sfida con Edberg. I due stabiliscono il primato di essere i primi due avversari a contendersi il titolo per tre anni consecutivi (eguagliati da Federer e Nadal nel triennio 2006-2007-2008). Stavolta Becker non riesce a difendere il titolo perch\u00e9 lo svedese vince dopo una lunga e combattuta partita chiusa al quinto set. Anche nell'US Open non riesce a difendere il titolo conquistato venendo eliminato da Andre Agassi in semifinale. Ancora Agassi lo eliminer\u00e0 in semifinale nell'ATP Tour World Championships (nuova denominazione del Masters di fine anno). Chiude l'anno al secondo posto del ranking mondiale.\nIl 1991 \u00e8 l'anno della sua prima vittoria all'Australian Open, in finale sconfigge Ivan Lendl e con questo successo riesce il 28 gennaio per la prima volta in carriera a conquistare il primo posto del ranking scalzando Stefan Edberg. Tuttavia la gioia sar\u00e0 di breve durata perch\u00e9 dopo solo tre settimane lo svedese si riprende il primato in classifica. All'Open di Francia supera Chang nei quarti di finale ma in semifinale si deve arrendere ad Andre Agassi. A Wimbledon raggiunge per la quarta volta consecutiva la finale, stavolta non c'\u00e8 Edberg a contendergli il titolo ma il connazionale Michael Stich, che in semifinale ha eliminato lo svedese. Stich riesce ad aggiudicarsi il titolo sconfiggendo Becker. L'8 luglio riesce a riprendere per nove settimane il primo posto del ranking mondiale per poi ricederlo nuovamente a Edberg, stavolta definitivamente. Il tedesco non riuscir\u00e0 pi\u00f9 a riprendersi la testa del ranking mondiale. All'US Open arriva al terzo turno sconfitto da Paul Haarhuis. In ottobre vince il secondo torneo della stagione a Stoccolma e a fine anno non va oltre la fase a gironi dell'ATP Tour World Championships. Chiude l'anno al terzo posto del ranking mondiale.\nNel 1992 Becker vince cinque tornei tra cui il suo secondo ATP Tour World Championships sconfiggendo Jim Courier in quattro set nella finale.\n1993-1994: infortuni, caduta e risalita.\nNel 1993 la carriera di Becker subisce un rapido declino, imputabile a vari fattori tra cui gli infortuni, il matrimonio con la modella Barbara Feltus che lo porter\u00e0 al centro della vita mondana (distraendolo dall'attivit\u00e0 sportiva) e i problemi con la magistratura tedesca per evasione fiscale. In tutto l'anno vince solo due tornei minori a Doha e a Milano. Nel grande slam riesce ad andare bene solo a Wimbledon, in cui raggiunge la semifinale venendo eliminato da Pete Sampras, negli altri tre tornei viene sempre eliminato in uno dei primi turni. A fine anno \u00e8 sceso al numero 11 della classifica mondiale, per la prima volta dal 1984 chiude l'anno fuori dalla top-10.\nAnche la prima parte del 1994 \u00e8 da dimenticare. Salta i primi due slam di stagione e l'unico risultato di rilievo \u00e8 la vittoria nel torneo di Milano in febbraio. A Wimbledon raggiunge ancora la semifinale ma viene battuto da Goran Ivani\u0161evi\u0107, negli US Open perde subito al primo turno. Solo nel finale di stagione si riprende vincendo a Los Angeles, New Haven e Stoccolma centrando poi la finale nel Masters (battuto da Sampras). A fine anno \u00e8 riuscito a risalire al terzo posto del ranking riconquistando un ruolo da protagonista nel tennis mondiale.\n1995-1996: ultime grandi vittorie.\nNel 1995 raggiunge per la settima e ultima volta la finale di Wimbledon dopo aver faticato molto contro C\u00e9dric Pioline e aver sconfitto anche Andre Agassi in semifinale, nell'ultimo atto del torneo viene per\u00f2 battuto da Pete Sampras in quattro set. Durante l'anno vince il torneo di Marsiglia e alla fine della stagione conquista per la terza volta in carriera l'ATP Tour World Championships a Francoforte contro Michael Chang in finale. Chiude l'anno al quarto posto del ranking mondiale.\nIl sesto e ultimo titolo nel Grande Slam di Boris Becker arriva all'inizio del 1996 in Australia contro Chang. In giugno vince per la quarta volta il Queen's Club Championships incontrando e battendo nella finale per l'ultima volta in carriera il rivale Edberg con il punteggio 6\u20134, 7\u20136(3). Questa vittoria fa ben sperare per il torneo di Wimbledon ma nel terzo turno sul 6 pari nel primo set Boris si deve arrendere contro Neville Godwin a causa di un infortunio al polso. In ottobre vince prima a Vienna e poi a Stoccarda battendo Sampras in una finale chiusa al quinto set. Dopo l'incontro Pete in conferenza stampa user\u00e0 parole di grande stima per complimentarsi con il tedesco. I due si incontreranno nuovamente nella finale dell'ATP Tour World Championships dando vita a un incontro altamente spettacolare vinto da Sampras in cinque set. Al termine della stagione riesce a vincere il suo 49\u00ba e ultimo titolo nella Grand Slam Cup di Monaco di Baviera, battendo in tre set Goran Ivani\u0161evi\u0107 nella finale. A fine anno \u00e8 sesto nella classifica mondiale ATP.\n1997-1999: fine carriera.\nA partire dal 1997 Becker diminuisce costantemente i propri impegni e partecipa solo a due Slam. In Australia viene eliminato al secondo turno e a Wimbledon raggiunge i quarti di finale in cui viene eliminato da Pete Sampras. Durante tutta la stagione non riesce ad aggiudicarsi nessun torneo e a fine anno \u00e8 numero 62 del mondo.\nL'anno seguente non partecipa a nessuno Slam raggiungendo come miglior risultato i quarti di finale a Monte Carlo. Il 1999 \u00e8 l'ultimo anno della sua carriera, partecipa a pochi tornei e prima di ritirarsi tenta l'avventura per l'ultima volta nel suo amato Wimbledon. Sconfigge la wild card Miles Maclagan, poi Nicolas Kiefer, il giovane Lleyton Hewitt (che due anni dopo diventer\u00e0 numero 1 del ranking mondiale) e infine si arrende a Patrick Rafter.\nCarriera da allenatore.\nNel dicembre 2013 Becker diventa coach di Novak \u0110okovi\u0107, il quale non congeda Marian Vajda che lo allena fin dal 2006. Successivamente il serbo chiarir\u00e0 di aver assunto Becker come personal coach. La collaborazione tra i due \u00e8 terminata alla fine del 2016.\nStile di gioco.\nIl suo tennis era caratterizzato da una notevole potenza a cui univa uno stile di gioco estremamente tecnico, dinamico e spettacolare (uno degli ultimi interpreti del \"serve and volley\") con frequenti cambi di ritmo e numerose discese a rete anche in controtempo, senza dimenticare le spiccate doti acrobatiche (suoi i famosi \"tuffi\"), che gli consentivano di coprire la rete in maniera eccellente.\nI suoi colpi migliori erano senza dubbio il dritto e il servizio ma disponeva anche di un ottimo rovescio e di una grande manualit\u00e0 nel gioco di volo.\nStatistiche e riconoscimenti.\nNel corso della sua carriera Becker ha vinto 49 titoli nel singolare (di cui 6 nel Grande Slam) e 15 nel doppio in 14 differenti nazioni (Australia, Austria, Belgio, Canada, Francia, Germania, Italia, Giappone, Paesi Bassi, Qatar, Svezia, Svizzera, Regno Unito e Stati Uniti). \u00c8 stato numero uno del mondo in singolare per 12 settimane divise in due periodi, il primo da 3 e il secondo da 9. Ha vinto tre Masters Cup, un WCT Finals e una Grand Slam Cup. Unico grande neo della sua carriera (comune a molti giocatori serve &amp; volley) \u00e8 quello di non essere stato molto competitivo sulla terra battuta; in singolare non ha infatti vinto nessun torneo disputato su questa superficie (pur avendo disputato alcune finali) e nello Slam parigino \u00e8 arrivato al massimo in semifinale (nel 1987, 1989 e 1991).\n\u00c8 il terzo tennista pi\u00f9 giovane di sempre ad essere entrato in top 10 (17 anni e 7 mesi), dopo Aaron Krickstein (17 anni e 11 giorni) e Michael Chang (17 anni e 3 mesi), oltre a essere uno dei tre giocatori, insieme a Bj\u00f6rn Borg e Rafael Nadal, ad aver raggiunto la posizione n\u00ba 2 della classifica ATP da teenager.\nNel doppio ha conquistato 15 titoli raggiungendo, il 22 settembre 1986, la sesta posizione del ranking mondiale della categoria. Ha vinto la medaglia d'oro alle olimpiadi di Barcellona nel 1992 in coppia con Michael Stich.\nHa guadagnato complessivamente 25.080.956 dollari in premi in carriera.\nIn Coppa Davis (vinta nel 1988 e nel 1989) ha un bilancio di 54-12 (38-3 nel singolare). Oltre alla Davis ha vinto anche le altre due maggiori competizioni a squadre del circuito: la Hopman Cup nel 1995 e la World Team Cup nel 1989 e nel 1998.\nNel 2003 Becker \u00e8 stato introdotto nella International Tennis Hall of Fame. Occasionalmente gioca nel circuito senior e nel World TeamTennis.\nAltre attivit\u00e0.\nDal 2003 Becker ha collaborato come commentatore della BBC a Wimbledon. Inoltre \u00e8 patrono della Elton John AIDS Foundation ed \u00e8 tuttora un imprenditore nel settore delle attrezzature sportive, in particolare tennistiche.\nBecker \u00e8 un buon giocatore di scacchi e il 15 marzo del 2000 ha giocato una partita contro il campione del mondo Garri Kasparov via Internet e commentata in diretta sulla rete statunitense CNN. Sebbene il tennista tedesco sia un buon giocatore dilettante, come prevedibile non si dimostr\u00f2 all'altezza del suo avversario e perse alla 18\u00aa mossa.\nNel 2004 ha pubblicato per Bantam Press il libro \"Player\". Ha partecipato anche allo show Top Gear nella sezione \"Star in a Reasonably-Priced Car\" in cui ha realizzato il tempo di 1 minuto e 45,9 secondi.\nAppassionato di Poker, dal 2007 \u00e8 stato testimonial del sito internet PokerStars e con la relativa squadra \"Team PokerStars\" ha partecipato a diversi tornei in circuiti professionistici dell'European Poker Tour, arrivando a vincere la tappa di Barcellona nel 2012. Dal 2013 \u00e8 invece testimonial di Youwin.com.\nNell'intervista rilasciata a Playboy Italia n. 14 (aprile 2010), Boris Becker ha dichiarato, a proposito del possibile parallelismo tra poker e tennis:"}
{"id": "695664", "revid": "536103", "url": "https://it.wikipedia.org/wiki?curid=695664", "title": "Cerere", "text": "Nella religione romana Cerere ( e in osco: \"Kerri\", \"Kerres\" o \"Kerria\") era una divinit\u00e0 materna della terra e della fertilit\u00e0, nume tutelare dei raccolti, ma anche dea della nascita, poich\u00e9 tutti i fiori, la frutta e gli esseri viventi erano ritenuti suoi doni, tant'\u00e8 che si pensava che avesse insegnato agli uomini la coltivazione dei campi. Per questo veniva solitamente rappresentata come una matrona severa e maestosa, ma allo stesso tempo bella e affabile, con una corona di spighe sul capo, una fiaccola in una mano e un canestro ricolmo di grano e di frutta nell'altra. Il \"flamine cereale\" presiedeva il suo culto. Sorella di Vesta, Giunone, Plutone, Nettuno e Giove, e figlia di Saturno e Opi. La sua figlia pi\u00f9 conosciuta \u00e8 Proserpina. Sebbene il suo culto sia di antica origine italica, \u00e8 generalmente identificata con la dea greca Demetra.\nOrigine e culto.\nCerere era gi\u00e0 presente nel pantheon dei popoli italici preromani, specialmente gli osco umbro sabelli e fu, in seguito, identificata con Demetra. Il suo nome deriva dalla radice indoeuropea \"*ker\" e significa \"colei che ha in s\u00e9 il principio della crescita\". Il culto di Cerere, cui era preposto un \"flamen minor\", era inizialmente associato a quello delle antiche divinit\u00e0 rustiche di Liber e Libera e presentava delle similitudini con i riti celebrati a Eleusi in onore di Demetra (alla quale venne presto assimilata), Persefone e Iacco (uno dei nomi di Dioniso).\nTale culto \u00e8 attestato al santuario dei 13 altari di Lavinio grazie al ritrovamento di una lamina metallica sulla quale vi \u00e8 l'iscrizione \"Cerere(m) auliquoquibus\", interpretata come offerta alla dea di interiora dell'animale sacrificato, bollite in pentola. Un suo santuario a Roma era ai piedi dell'Aventino, fondato nel V secolo a.C. In suo onore si celebravano le \"Cerealia\", ogni 12 aprile, durante le quali venivano offerti frutta e miele e sacrificati buoi e maiali. Si compivano anche sacrifici per purificare la casa da un lutto familiare. Iscrizioni marmoree rinvenute nell'area archeologica di Civitucola sembrano attestare la presenza di un tempio dedicato al suo culto nell'antica citt\u00e0 di Capena.\nDalla sua unione con Giove nacque Proserpina.\nNell'antica Roma era d'uso iniziare le festivit\u00e0, a Cerere - Demetra il 19 aprile, e i \"ludi ceriales\" dal 12 al 19 aprile, le medesime festivit\u00e0 si celebravano anche in agosto, dalla fine del III secolo a.C., il rituale era \"il \"sacrum anniversarium Cereris\"\", adattamento dei misteri greci Eleusini \nIl primo giorno dedicato alla celebrazione di queste feste era chiamato \"Agirmo\" ed era il giorno dell\u2019adunanza; (Fonte: \"Dizionario storico-mitologico di tutti i popoli\").\nAssociazione con Tellus.\nCerere \u00e8 spesso associata alla dea Tellus sia nel culto che nel calendario in quanto \"Fordicidia\" (dedicate a Tellus) e Cerialia sono separate da un intervallo di quattro giorni (15 e 19 aprile), intervallo che di solito si riscontra nel caso di feste appartenenti ad uno stesso ciclo. Anche Ovidio associa le due dee chiamandole \"madri delle messi\" (\"frugum matres\").\nAnche in due festivit\u00e0 agricole c'\u00e8 questa associazione tra le due dee, sia nelle Ferie sementive alla fine della semina a gennaio con l'offerta di una scrofa gravida a Tellus e spighe di spelta a Cerere, che nel sacrificio della \"porca praecidanea\" all'inizio della raccolta.\nAspetto infero.\nCerere \u00e8 legata anche al mondo dei morti attraverso il \"Caereris mundus\", una fossa che veniva aperta soltanto in tre giorni particolari, il 24 agosto, il 5 ottobre e l'8 novembre. Questi giorni sono \"dies religiosi\", vale a dire che ogni attivit\u00e0 pubblica veniva sospesa perch\u00e9 l'apertura della fossa metteva idealmente in comunicazione il mondo dei vivi con quello sotterraneo dei morti. Secondo Festo in quei giorni non si attaccava battaglia con il nemico, non si arruolava l'esercito e non si tenevano i comizi. L'apertura del \"mundus\" era un momento delicato e pericoloso, non tanto per paura che i morti uscissero in massa invadendo il mondo dei vivi ma al contrario perch\u00e9, secondo Macrobio, il \"mundus\" avrebbe attratto i vivi nel mondo dei morti, specialmente in occasione di scontri e battaglie.\nUn altro riferimento al mondo dei morti sembra essere il termine \"cerritus\" che significa \"invaso dallo spirito di Cerere\". Il termine indica qualcuno che oggi si definirebbe \"posseduto\" (come il termine analogo \"larvatus\"). Secondo Renato Del Ponte questo termine potrebbe rivelare un'antica concezione della dea come \"mater larvarum\" (\"madre degli spettri\"), anche in relazione al fatto che il termine \"cerritus\" viene definito da Marziano Capella come \"vox obsoleta\", \"termine antiquato\" quindi \"arcaico\"."}
{"id": "695665", "revid": "765509", "url": "https://it.wikipedia.org/wiki?curid=695665", "title": "Kozue Kaoru", "text": ""}
{"id": "695666", "revid": "599013", "url": "https://it.wikipedia.org/wiki?curid=695666", "title": "Societ\u00e0 delle figlie del Cuore di Maria", "text": "La Societ\u00e0 delle figlie del Cuore di Maria (in francese \"Soci\u00e9t\u00e9 des Filles du C\u0153ur de Marie\") \u00e8 un istituto religioso femminile di diritto pontificio: le suore di questa congregazione pospongono al loro nome la sigla S.F.C.M.\nStoria.\nLa congregazione venne fondata da Pierre-Joseph Picot de Clorivi\u00e8re (1735-1820), gi\u00e0 sacerdote della Compagnia di Ges\u00f9, insieme con Maria Adelaide Champion de Cic\u00e9 (1749-1818) al fine di salvaguardare, sotto una nuova forma, la vita religiosa in Francia al tempo della Rivoluzione.\nPicot, anticipando i moderni istituti secolari, pens\u00f2 a un istituto in cui le religiose non fossero tenute alla clausura e non avessero abito religioso: tale progetto venne approvato da Gabriel Cortois de Pressigny, vescovo di Saint-Malo, il 18 settembre 1790 e il 2 febbraio 1791 le prime aspiranti (circa una decina, presenti a Parigi e in Bretagna) emisero la loro professione dei voti, dando inizio alla congregazione.\nNel 1799 le figlie del Cuore di Maria erano gi\u00e0 circa 260 e, appena la situazione politica lo consent\u00ec, le suore presero a condurre vita comune trasformandosi in congregazione religiosa.\nAttivit\u00e0 e diffusione.\nLe figlie del Cuore di Maria si dedicano principalmente all'istruzione e all'educazione della giovent\u00f9.\nSono presenti in: Europa (Belgio, Germania, Italia, Inghilterra, Irlanda del Nord, Portogallo, Spagna, Svizzera), in Africa (Benin, Burkina Faso, Etiopia, Kenya, Madagascar, Ruanda), in Americhe (Argentina, Brasile, Canada, Cile, Colombia, Ecuador, Guatemala, Messico, Per\u00f9, Stati Uniti d'America, Venezuela) e in Asia (Filippine, Giappone, India, Pakistan); la sede generalizia \u00e8 in rue Notre-Dame des Champs a Parigi.\nAl 31 dicembre 2008 la congregazione contava 1.409 religiose in 155 case."}
{"id": "695669", "revid": "765509", "url": "https://it.wikipedia.org/wiki?curid=695669", "title": "Shiori Takatsuki", "text": ""}
{"id": "695670", "revid": "767487", "url": "https://it.wikipedia.org/wiki?curid=695670", "title": "MCMXC a.D.", "text": "MCMXC a.D. \u00e8 l'album di esordio degli Enigma, uscito nel 1990 ed anticipato dal singolo \"Sadeness (Part I)\", che \u00e8 subito diventato un successo mondiale.\nAl momento della sua uscita l'album suscit\u00f2 una forte polemica a causa dei suoi intrecci tra religione e sessualit\u00e0, in particolare nei primi tre singoli dell'album. Al videoclip \"Principles of Lust\" fu proibita la messa in onda da molti canali televisivi tra cui MTV, riluttanti a trasmettere anche il video musicale di \"Sadeness (Part I)\". L'album fu proibito anche in altri paesi, mentre la critica lo stronc\u00f2 definendolo blasfemo. Tuttavia, la sua popolarit\u00e0 fu tale da proiettarlo al primo posto in ben 24 paesi, che gli valse la conquista del disco di platino.\nIl successo di \"MCMXC a.D.\" influenz\u00f2 anche i lavori di altri complessi musicali, tra cui i B-Tribe, con \"Fiesta Fatal!\", dei Delerium con \"Semantic Spaces\" e di Sarah Brightman con \"Eden\". L'album fu una pietra miliare dalla quale trassero ispirazione altri gruppi che includevano nelle loro canzoni canti gregoriani, tra cui Era e Gregorian Band, fondati da Frank Peterson prima che si unisse a Michael Cretu. Grazie a tale successo, dopo quattro anni di permanenza nelle classifiche dei brani pi\u00f9 venduti, Cretu ricevette per l'album successivo, \"The Cross of Changes\" 1.4 milioni di prenotazioni.\nNel 1994, la tedesca Polydor cit\u00f2 in giudizio Cretu e la sezione tedesca della Virgin, accusandole di violazione del copyright a causa del brano gregoriano usato in \"Sadeness (Part I)\" e \"Mea culpa (Part II)\". Cretu concord\u00f2 un pagamento in denaro a compensazione dell'originale creatore del brano.\nNel 1991 \u00e8 uscita un'edizione limitata che conteneva quattro tracce in pi\u00f9 rispetto all'originale dell'anno precedente, ovvero i remix di \"Sadeness\", \"Mea culpa\", \"Principles of Lust\" e \"The Rivers of Belief\").\nTema.\nIl tema principale dell'album \"MCMXC a.D.\" si pu\u00f2 riassumere nel conflitto tra religione e sessualit\u00e0. La canzone principale dell'album (\"Sadeness (Part I)\"), si interroga sulle personali credenze del Marchese de Sade, un individuo che provava piacere attraverso la tortura. Altri temi che ricorrono nell'album si basano sulle credenze cristiane e sull'apocalisse tratte dal Libro della Rivelazione.\nPanoramica.\n\"MCMXC a.D.\" inizia con il suono carezzevole di una sirena nella nebbia, successivamente riconosciuto come la \"Sirena di Enigma\" e la voce di Louisa Stanley, nel 1990 Executive presso la Virgin Records, protagonista del brano \"The Voice of Enigma\". Dall'attacco iniziale del canto gregoriano \"Procedamus in pace!\" seguono i primi tre movimenti dell'album dal titolo \"Principles of Lust\", (\"Dottrina della Lussuria\"). La prima parte, \"Sadeness\", ricevette molta attenzione grazie ad un unico e originale mix tra Canto Gregoriano e musica beat. Completano il quadro il Triangolo, il flauto sintetizzatore shakujachi, unito alla cantante francese e ai suoni di respiri della moglie di Michael Cretu, Sandra. Cretu descrive comunque la voce parlante in francese nel brano \"Sadeness (Part I)\" solo come una sua buona amica. La canzone gradualmente sfuma nel brano \"Principles of Lust\", nel quale Sandra invita l'ascoltatore a lasciarsi andare al suo desiderio di lussuria. Segue il canto \"Sadeness\" unito ad un breve pezzo al pianoforte, basato sullo stesso motivo del flauto shakujachi. Il flauto \u00e8 utilizzato nuovamente con il canto \"Hosanna\" che sfuma gradualmente verso la fine del movimento.\nIl quinto brano, \"Callas Went Away\", (\"La Callas se ne \u00e8 andata\"), \u00e8 un tributo alla cantante d'opera, Maria Callas. Il brano esordisce con una serie di cinguettii sintetizzati, mixati in un lento sound beat di un piano, condotto dalla voce sussurrata di Sandra, alla fine del quale fa capolino il brano tratto dall'aria \"Ces lettres, ces lettres\" dell'opera \"Werther\" di Jules Massenet.\nIl rumore della pioggia, con cui inizia \"Mea culpa\", \u00e8 un suono campione tratto dallo stesso brano introduttivo dei Black Sabbath. Appare predominante il canto liturgico \"Kyrie eleison\" (da Mass XI, \"Orbit Factor\", in Liber usualis) accanto alla voce di Sandra e allo stesso flauto. Il brano sfuma verso una traccia sperimentale, \"The voice and the Snake\" (\"La voce e il Serpente\"), basato su \"Seven Bowls\" (\"Sette Bocce\"), una canzone degli Aphrodite's Child nella quale un gruppo di persone descrive la fine del mondo in modo apocalittico e misterioso, menzionando il Libro della Rivelazione.\nUna boccia cade a terra e si rompe, lasciando spazio alla canzone \"Knocking on Forbidden Doors\" (\"Bussando alle porte proibite\"). Il battito dei tamburi sembra simulare il bussare ad una porta, prima che la musica progredisca ad un ritmo pi\u00f9 veloce. Infine una chitarra si inserisce quasi in silenzio come sottofondo ad un canto gregoriano, questa volta parte di un \"Salve Regina\" e sfumando nella traccia seguente.\nLa seconda parte del triplo movimento dell'album, \"Back to the Rivers of Belief\", lentamente inizia con le note di John Williams, tratte dal film di Steven Spielberg \"Incontri ravvicinati del terzo tipo\", che introducono il dolce canto gregoriano nella prima parte del movimento, \"Way of Eternity\" (\"Via dell'Eternit\u00e0\"). Lo stesso stile beat ripreso da \"Sadeness\" inizia da \"Hallelujah\" con un imponente suono di violino che accompagna la musica.\nIl triangolo vocale della prima parte si ripropone ripetendosi. In questa traccia \u00e8 evidente uno stile arabo sia nel presente che nel successivo brano, \"The Rivers of Belief\", l'unico dell'album in cui canta Michael Cretu. Dopo il coro con Cretu, la musica si ferma completamente e una voce maschile poco familiare intona il Libro della Rivelazione 8:1 \"Quando l'Agnello aprir\u00e0 il settimo sigillo, il silenzio contempler\u00e0 il cielo\". La frase sul Settimo Sigillo inizia al 7\u00ba minuto e 7\u00ba secondo della settima traccia, tuttavia, in alcune versioni, appare al 7\u00ba minuto e 17\u00ba secondo. L'album termina con l'iniziale flauto shakujachi e il \"Corno di Enigma\".\nCopertina e booklet.\nL'Arte visuale della copertina di \"MCMXC a.D\" fu progettata da Johan Zambrysky, autore anche dei successivi quattro album e delle compilation in DVD. Si presenta con una spessa e nera cornice che avvolge una silhouette circondata da una luce brillante, e una croce cristiana in basso al centro, ed \u00e8 ispirata ai temi, alle atmosfere ed alle suggestioni musicali del disco, richiamate ed enfatizzate anche da queste tre citazioni stampate nella terza pagina del booklet:\nTracce.\n\"MCMXC a.D. - The Limited Edition\".\n\"(In vendita dal Novembre 1991, compresa le canzoni dell'album originale e 4 remix addizionali)\"\n\"MCMXC a.D.\" with bonus disc.\n\"(In vendita dal novembre 1999, compresa una riproposizione dell'album originale e 6 remixes di 2 canzoni su di un disco a parte)\"\nStatistiche.\nL'album ha raggiunto il top delle classifiche in 41 paesi\nNon si conosce esattamente quante copie complessivamente ha venduto, ma se ne stimano tra i 20-22 milioni. Ufficialmente per il 1993 si stimano 12 milioni, mentre per il 1994 si arriva a 14 milioni di copie vendute.\nRiconoscimenti.\n1 L'Album \u00e8 rimasto per 184 settimane (pi\u00f9 di 3 anni) nella classifica dei 200 album pi\u00f9 venduti in Gran Bretagna, comprese 87 settimane nella Top 75.\n\u00b2 L'album \u00e8 rimasto per 282 settimane (pi\u00f9 di 5 anni) nella Top 200 in Stati Uniti, comprese 168 settimane nella Top Catalog Albums.\nSingoli - Billboard (America del Nord)"}
{"id": "695672", "revid": "765509", "url": "https://it.wikipedia.org/wiki?curid=695672", "title": "Mitsuru Tsuwabuki", "text": ""}
{"id": "695674", "revid": "765509", "url": "https://it.wikipedia.org/wiki?curid=695674", "title": "Wakaba Shinohara", "text": ""}
{"id": "695675", "revid": "105798577", "url": "https://it.wikipedia.org/wiki?curid=695675", "title": "Palazzo del Porfirogenito", "text": "Il palazzo del Porfirogenito o di Costantino Porfirogenito (in turco: \"Tekfur Saray\u0131\", \"palazzo dell'Imperatore\") \u00e8 un palazzo bizantino del XIII secolo situato nella parte nordoccidentale della citt\u00e0 di Istanbul, annesso al complesso del Palazzo delle Blacherne.\nStruttura e Storia.\nIl palazzo si trova a ridosso delle Mura teodosiane, tra la porta d'Adrianopoli e la porta Caligaria, laddove esse vengono a contatto con la cinta difensiva eretta in tempi successivi a protezione del sobborgo delle Blacherne.\nL'edificio venne costruito alla fine del XII secolo o agli inizi del XIII, come parte del complesso palatino delle Blacherne. Il nome deriva dal figlio dell'imperatore Michele VIII Paleologo, Costantino Paleologo, detto \"Porfirogenito\", cio\u00e8 \"nato nella porpora\": questo era infatti il titolo degli eredi al trono, che nascevano nella porphyra, la speciale stanza del Gran Palazzo decorata in porfido o rivestita di drappi purpurei destinata alle nascite imperiali.\nDopo la conquista ottomana, il palazzo serv\u00ec come componente della \"m\u00e9nagerie\" del sultano, successivamente come scuderia, quindi da officina per la produzione di ceramiche e ospizio per i poveri, prima di essere abbandonato nel XVII secolo.\nOggigiorno, del palazzo del Porfirogenito sopravvivono soltanto il muro elaborato e la facciata esterna in pietra. Questo palazzo \u00e8 tra i principali esempi dell'architettura residenziale bizantina.\nA partire dal 2006, il palazzo \u00e8 in restauro.\nNel 2019 \u00e8 stato aperto al pubblico come museo."}
{"id": "695676", "revid": "765509", "url": "https://it.wikipedia.org/wiki?curid=695676", "title": "Keiko Sonoda", "text": ""}
{"id": "695678", "revid": "2144409", "url": "https://it.wikipedia.org/wiki?curid=695678", "title": "Masters of Horror", "text": "Masters of Horror \u00e8 una serie televisiva statunitense-canadese creata dal regista Mick Garris per l'emittente via cavo negli Stati Uniti Showtime. Lo show seguiva una programmazione antologica, formata da diversi episodi costituiti da mini-film ognuno della durata di circa un'ora, diretti da registi molto conosciuti e apprezzati, nonch\u00e9 esperti nel genere horror. Poich\u00e9 lo show veniva trasmesso su un canale via cavo esclusivo, era spesso caratterizzato da estremi livelli di violenza, nudit\u00e0 e profanit\u00e0 rispetto alla solita norma degli show televisivi.\nOrigini.\nNel 2002 il regista Mick Garris invit\u00f2 alcuni registi suoi amici ad una cena informale presso un ristorante a Sherman Oaks, California. I dieci \"maestri\" originali presenti erano Garris stesso, John Carpenter, Larry Cohen, Don Coscarelli, Joe Dante, Guillermo del Toro, Stuart Gordon, Tobe Hooper, John Landis, William Malone e Dario Argento. La cena fu un'esperienza estremamente soddisfacente per i registi: una buona notte di cameratismo, umorismo e ammirazione reciproca per i lavori di ognuno. Del Toro coni\u00f2 il nome del gruppo quando, ad una signora celebrante il compleanno nello stesso ristorante, disse che i \"maestri dell'orrore\" (\"masters of horror\") le facevano gli auguri.\nSuccessivamente Garris organizz\u00f2 cene regolari con il gruppo, alle quali invit\u00f2 anche altri registi del genere, tra cui Eli Roth, David Cronenberg, Lucky McKee, Tim Sullivan, Wes Craven, Joe Lynch, William Lustig, Ernest Dickerson, Kat O'Shea, Robert Rodriguez, James Gunn, John McNaughton, Mary Lambert, Tom Holland, Peter Medak, Lloyd Kaufman ed altri.\nNel 2005 Garris ide\u00f2 e produsse una serie televisiva a programmazione antologica, con episodi scritti e diretti da molti dei \"maestri\", che fece il suo debutto sul canale televisivo statunitense Showtime. In molti paesi esteri gli episodi sono stati distribuiti nei cinema.\nLa serie debutt\u00f2 negli Stati Uniti, con un eccellente responso della critica, il 28 ottobre 2005 con l'episodio \"Panico sulla montagna\" (\"Incident On and Off a Mountain Road\"), scritto e diretto da Don Coscarelli. Nuovi episodi furono trasmessi ogni venerd\u00ec alle 22:00 nel corso delle due stagioni della serie.\nLo show seguiva un formato antologico, con ciascun episodio auto-conclusivo diretto da un rinomato regista del genere horror.\nEpisodi.\nLa terza stagione, dopo essere stata annunciata, \u00e8 stata definitivamente annullata a causa di un accorpamento tra case di produzione che hanno cancellato i progetti precedentemente stabiliti.\nSerie collegate.\n\"Fear Itself\".\nIl creatore della serie, Mick Garris, ha dichiarato che Showtime opt\u00f2 per non produrre una terza stagione e che gli studi della Lionsgate avevano iniziato a finanziare la serie. Il 25 settembre 2007 \"The Hollywood Reporter\" annunci\u00f2 che Mick Garris e la Lionsgate avevano firmato un accordo per 13 episodi con la NBC. Invece di produrre una terza stagione dello show, per\u00f2, ne \u00e8 stato creato uno nuovo, \"Fear Itself\", basato sulla stessa premessa di \"Masters of Horror\". Lo show ha debuttato sulla NBC nell'estate del 2008 ma, a causa dei bassi ascolti, \u00e8 stato sospeso dalla programmazione dopo 9 episodi. I rimanenti 4 episodi sono stati trasmessi solo su reti estere, rimanendo inediti sul mercato televisivo statunitense.\n\"Masters of Science Fiction\".\nNel 2006 i network ABC e IDT annunciarono la produzione di \"Masters of Science Fiction\", una nuova serie antologica ideata dagli stessi produttori di \"Masters of Horror\". Furono realizzati sei episodi, la cui trasmissione inizi\u00f2 il 4 agosto 2007. Si trattava degli adattamenti di storie scritte da John Kessel, Robert A. Heinlein, Jonathan Fast e Walter Mosley. Jonathan Frakes ha diretto un episodio tratto da un racconto di Harland Ellison. Gli ultimi 2 episodi (\"Watchbird\" e \"Little Brother\") non sono stati trasmessi, a causa dei bassi risultati in termini d'ascolto dei primi quattro. Sono stati tuttavia poi trasmessi in Canada e nel Regno Unito."}
{"id": "695683", "revid": "108347891", "url": "https://it.wikipedia.org/wiki?curid=695683", "title": "Vica Quirao panaca", "text": "Vica Quirao panaca \u00e8 il nome assunto dal lignaggio o panaca dell'Inca Inca Roca, il sesto sovrano, in assoluto, della dinastia e il primo della casata \"Hanan-Cuzco\" che succedette a quella detta \"Hurin-Cuzco\".\nSi tratta della famiglia che ogni sovrano dell'impero peruviano costituiva e che delegava ad uno dei figli minori, o ad un parente particolarmente prestigioso, per perpetuare e onorare la propria immagine.\nIl suo nome \u00e8 dovuto ad uno dei figli di questo sovrano, quel \"Vicaquirao\" conosciuto anche per le sue notevoli virt\u00f9 militari che avr\u00e0 modo di illustrarsi, soprattutto, come condottiero delle armate inca, durante il regno dei successivi sovrani.\nBernab\u00e9 Cobo, nella sua relazione sui ceque attribuisce a questa panaca il dovere, o meglio il privilegio di soprassedere al culto del secondo \"ceque\", sul cammino del \"Chinchaysuyo\".\nLa panaca Vica Quirao aveva il controllo di otto santuari, detti huaca, posti sul percorso di questa direttrice.\nLa panaca Vica Quirao apparteneva alla casata \"Hanan-Cuzco\" ed era ancora rappresentata all'arrivo degli Spagnoli. Il solito Sarmiento de Gamboa ha raccolto i nomi dei suoi maggiori esponenti. Essi erano: \"Francisco Guaman Rimache Hachacoma\" e \"Antonio Guama Mayta\". "}
{"id": "695685", "revid": "729019", "url": "https://it.wikipedia.org/wiki?curid=695685", "title": "Miopia", "text": "La miopia \u00e8 un'ametropia o un'anomalia refrattiva, a causa della quale i raggi luminosi provenienti da un oggetto posto all'infinito non si focalizzano correttamente sulla retina, ma davanti a essa. La radice del termine \u00e8 di origine greca e significa \u201csocchiudere gli occhi\u201d, un espediente comune per migliorare la nitidezza dell'immagine visiva; le palpebre, se \u201cstrizzate\u201d, funzionano come un diaframma naturale, permettendo un aumento della profondit\u00e0 di fuoco.\nDescrizione.\nIn un occhio emmetrope i raggi luminosi che passano attraverso i mezzi diottrici (cornea, cristallino, ecc.) convergono, all'interno del bulbo oculare, davanti alla retina anzich\u00e9 su di essa (dunque il punto di fuoco risulta spostato verso la pupilla). In presenza di miopia, il punto remoto, cio\u00e8 quello pi\u00f9 lontano dall'occhio a cui vi \u00e8 una visione nitida senza accomodazione, \u00e8 posto a una distanza finita invece che all'infinito, come invece avviene in un occhio senza difetti di vista.\nLa distanza massima a cui un soggetto riesce a vedere nitidamente \u00e8 inversamente proporzionale al grado della miopia. Per esempio, un miope di -2.00 diottrie riesce a vedere nitidamente al massimo a 50 centimetri (ossia a 1/2 metro). Tuttavia, il soggetto miope sar\u00e0 in grado di ottenere una messa a fuoco per punti ancora pi\u00f9 vicini rispetto a un soggetto emmetrope. La conseguenza \u00e8 che gli oggetti osservati tendono ad apparire sfocati e la visione migliora con la riduzione della distanza a cui si guarda.\nEziologia.\nLa miopia \u00e8 dovuta generalmente a una lunghezza eccessiva del bulbo oculare. Un'altra causa pu\u00f2 essere un'alterata curvatura delle superfici rifrattive dell'occhio. Nelle fasi iniziali e intermedie della cataratta oppure a seguito di alterazioni metaboliche si pu\u00f2 manifestare miopia a seguito di alterazione dell'indice di rifrazione dei mezzi oculari, in particolare del cristallino.\nOltre a questa classificazione prevalentemente ottica possiamo citarne altre in base alla causa ereditaria oppure evolutiva: l'eccessivo sforzo e protrarsi del lavoro prossimale provoca o concorre a sviluppare miopia; in particolare un defocus di tipo ipermetropico (dove il fuoco cade dietro la retina) stimola il bulbo oculare ad allungarsi, causando miopia, in modo tale da far cadere il fuoco sulla retina.. Recenti studi hanno inoltre evidenziato come uno stile di vita sano possa tardare o rallentare la miopia; in particolare viene consigliato ai bambini e agli adolescenti di trascorrere ogni giorno del tempo all'aria aperta..\nClinica.\nLa gravit\u00e0 della miopia, come tutte le ametropie, si misura in diottrie (indicano il potere delle lenti correttive necessario a compensare il difetto).\nFino a -3.00 diottrie si tratta di miopia lieve e si considera un difetto visivo in un occhio che di solito \u00e8 altrimenti sano, da -3.00 a -6.00 diottrie si tratta di miopia media, mentre una miopia maggiore di -6.00 diottrie \u00e8 considerata di grado elevato. La miopia \u00e8 definita patologica, quando si associa a patologie corio-retiniche o oculari come distacco della retina o glaucoma. Vi sono per\u00f2 molti criteri e le classificazioni possono variare anche notevolmente.\nIn rari casi (soprattutto nelle et\u00e0 che vanno oltre i 40 anni) si possono riscontrare miodesopsie, corpi mobili del vitreo che compaiono a causa dell'eccessiva lunghezza dell'occhio che lo deforma.\nTipologia.\nPatologica.\nLe alterazioni che possono interessare il polo posteriore sono essenzialmente di due tipi: distrofiche (stafiloma miopico, rotture della membrana di Bruch, atrofia corioretinica, distacco di retina) ed essudative (neovascolarizzazione coroideale); \u00e8 inoltre frequente la comparsa del glaucoma nei pazienti affetti da miopia patologica.\nMiopie transitorie.\nStafiloma e atrofia corioretinica.\nLo stafiloma miopico \u00e8 uno sfiancamento del bulbo oculare, accompagnato da una serie di alterazioni degenerative della coroide e della retina; \u00e8 presente gi\u00e0 da giovani e peggiora con l'et\u00e0, per evolvere - in taluni casi - fino alla cecit\u00e0 legale.\nDistrofia e atrofia corioretinica.\nLa retina, in corrispondenza dello stafiloma, presenta vasi stirati e la macula lutea diventa indistinguibile: spesso queste aree di assottigliamento evolvono verso la completa atrofia corioretinica.\nDistacco della retina.\nIl distacco di retina in presenza di miopia patologica pu\u00f2 avvenire \"spontaneamente\", ovvero senza cause di origine traumatica, ma in realt\u00e0 \u00e8 determinato da lacerazioni del tessuto retinico assottigliato indotte dalla trazione del corpo vitreo (il liquido gelatinoso che riempie il bulbo). La terapia \u00e8 chirurgica, ma un'efficace prevenzione pu\u00f2 essere fatta mediante trattamenti laser, qualora venga rilevata una rottura retinica. In caso di miopia elevata, il rischio di distacco retinico nel corso della vita \u00e8 di 1/20, decisamente pi\u00f9 di frequente che nella popolazione generale.\nNeovascolarizzazione coroidale.\n\u00c8 una delle complicanze pi\u00f9 gravi per la prognosi visiva per questa forma di malattia. Colpisce circa il 10% degli occhi affetti da miopia patologica e spesso compare in corrispondenza di una rottura della membrana di Bruch. I sintomi sono: visione distorta e annebbiata o scotoma assoluto centrale (in caso di emorragie sottoretiniche).\nTrattamento.\nI metodi di correzione possono essere svariati. Solitamente, il primo approccio \u00e8 quello di compensarla con lenti negative che permettono di spostare il fuoco sulla retina e quindi vedere le immagini a fuoco. La correzione non \u00e8 solo oftalmica, quindi mediante occhiali, ma pu\u00f2 anche avvenire attraverso lenti a contatto (morbide, rigide), talvolta approcci rieducativi con esercizi che il professionista della visione pu\u00f2 consigliare di fare a casa (visual training) e infine approcci chirurgici laser. In base al grado di miopia e alle esigenze del soggetto si preferir\u00e0 un metodo correttivo piuttosto che un altro.\nPer la correzione chirurgica si usa il termine chirurgia refrattiva, solitamente tramite laser, che modificano la curvatura della cornea, diminuendo il potere rifrattivo della cornea, compensando la miopia. Le tecniche pi\u00f9 utilizzate sono la PRK e la LASIK. Altri trattamenti chirurgici in uso sono gli impianti di lenti fachiche, la sostituzione del cristallino e la \"cheratotomia radiale\", tecnica chirurgica ideata dal medico russo F\u00ebdorov."}
{"id": "695713", "revid": "270833", "url": "https://it.wikipedia.org/wiki?curid=695713", "title": "Rivolta di Varsavia", "text": "La rivolta di Varsavia (in polacco: \"Powstanie Warszawskie\") fu l'azione insurrezionale intrapresa dall'Esercito nazionale polacco che fra il 1\u00ba agosto e il 2 ottobre 1944 tent\u00f2 di contendere il possesso della capitale polacca all'esercito d'occupazione tedesco, allo scopo di liberare la citt\u00e0 di Varsavia prima dell'arrivo dell'Armata Rossa sovietica, giunta ormai alle porte della citt\u00e0 dopo le grandi vittorie dell'offensiva estiva sul fronte orientale.\nL'insurrezione ottenne inizialmente alcuni limitati successi e sorprese la guarnigione tedesca mettendo in difficolt\u00e0 l'esercito tedesco nei primi giorni, dato che la Wehrmacht all'inizio della rivolta era impegnata in un deciso contrattacco sul fronte della Vistola contro le unit\u00e0 corazzate sovietiche della 2\u00aa Armata carri della Guardia che, giunte nel sobborgo varsaviano di Praga, furono temporaneamente bloccate e respinte a Radzymin e Wolomin. I rivoltosi quindi dovettero affrontare la violentissima repressione organizzata dal comando tedesco con l'intervento di brutali unit\u00e0 specializzate delle Waffen-SS, e rinforzi di fanteria, artiglieria e mezzi corazzati della Wehrmacht. Dopo due mesi di sanguinosi combattimenti, la rivolta venne annientata e i tedeschi distrussero Varsavia.\nLe cause del tragico fallimento dell'insurrezione, spietatamente schiacciata dalle forze tedesche, nel dopoguerra vennero principalmente ricondotte da alcune correnti storiografiche al mancato soccorso ai rivoltosi da parte di Iosif Stalin, deciso a far fallire la rivolta e a indebolire le forze nazionaliste polacche fedeli al governo in esilio a Londra, ma sono tuttora materia di vivaci diatribe storico-politiche.\nLa resistenza nazionale polacca.\nNascita del movimento di resistenza nazionale.\nLa campagna di Polonia, iniziata il 1\u00ba settembre 1939 con l'attacco della Wehrmacht tedesca, ebbe subito un andamento catastrofico per l'esercito polacco; in pochi giorni le Panzer-Division avanzarono in profondit\u00e0, chiusero in grandi sacche le truppe polacche e assediarono Varsavia che si arrese all'inizio di ottobre 1939. I soldati polacchi si batterono con grande valore, ma l'incolmabile inferiorit\u00e0 tecnologica e i gravi errori strategici e tattici dei generali non permisero di evitare una sconfitta totale e l'occupazione del paese; i capi politico-militari e una piccola parte delle truppe riuscirono a fuggire attraverso il confine rumeno e raggiunsero prima la Francia e poi la Gran Bretagna dove venne costituito un governo di esilio. Dal 17 settembre 1939 l'Armata Rossa era entrata nelle regioni orientali della Polonia secondo quanto previsto dal Patto Molotov-Ribbentrop, occupando praticamente senza resistenza le aree abitate in maggioranza da ucraini e bielorussi, appartenute all'Impero zarista. Furono catturati dai sovietici circa 217\u00a0000 ufficiali e soldati polacchi.\nI militari polacchi non rinunciarono a continuare la lotta anche in patria contro la Germania e fin dal 3 ottobre 1939 venne costituita segretamente a Varsavia la prima organizzazione clandestina, il \"Servizio per la vittoria della Polonia\" (\"S\u0142u\u017cba Zwyci\u0119stwu Polski\", SZP) sotto la guida del generale Micha\u0142 Tokarzewski-Karaszewicz e del colonnello Stefan Rowecki. Nel novembre 1939 l'energico generale W\u0142adys\u0142aw Sikorski, capo politico e militare del governo polacco in esilio, prese la decisione di potenziare il movimento di resistenza clandestino, trasformando lo SZP nel \"Zwi\u0105zek Walki Zbrojnej\", ZWZ, \"Unione per la lotta armata\", guidato in occidente dal generale Kazimierz Sosnkowski e operativamente in Polonia dal capace colonnello Rowecki.\nLo ZWZ doveva avere le caratteristiche di una organizzazione patriottica, senza inclinazioni ideologiche, militare e clandestina, basata sulla rigida disciplina; dal punto di vista operativo lo ZWZ doveva al momento limitare la sua azione a operazioni di sabotaggio, cercando di evitare le rappresaglie del crudele nemico tedesco, e soprattutto doveva sviluppare accuratamente i preparativi necessari per una insurrezione generale in Polonia al momento pi\u00f9 opportuno.\nI piani per l'insurrezione furono preparati nel 1940 su iniziativa del colonnello Rowecki e avrebbero dovuto essere attivati nel caso di un crollo, piuttosto improbabile in quel momento, dell'esercito tedesco. Riguardo al problema dell'Unione Sovietica invece un documento del ZWZ del febbraio 1941 ipotizzava tre diverse possibilit\u00e0: la potenza comunista sarebbe rimasta neutrale fino al termine della guerra; oppure l'Unione Sovietica sarebbe entrata in guerra contro la Germania e avrebbe subito pesanti sconfitte, in questo caso il movimento clandestino polacco avrebbe dovuto scatenare l'insurrezione quando la Germania sarebbe stata sconfitta dagli eserciti anglo-americani, e avrebbe protetto i suoi confini contro i sovietici logorati dalla guerra con la Germania. Veniva infene presa in considerazione anche l'ipotesi che, in caso di guerra tedesco-sovietica, la potenza orientale avesse avuto la meglio arrivando fino in Polonia; in questo caso lo ZWZ sarebbe dovuto rimanere in rigorosa clandestinit\u00e0 e attendere che anche i sovietici si indebolissero.\nLa svolta decisiva dell'operazione Barbarossa iniziata il 22 giugno 1941, influenz\u00f2 lo sviluppo del movimento di resistenza polacco; il generale Sosnkowski, accesamente anti-sovietico, si dimise e il generale Sikorski assunse anche il comando del ZWZ che il 14 febbraio 1942 prese la nuova denominazione di \"Armia Krajowa\" (\"Esercito nazionale\"); inoltre venne potenziata l'attivit\u00e0 di sabotaggio nelle retrovie della Wehrmacht mentre rimase modesta l'attivit\u00e0 partigiana soprattutto per evitare le rappresaglie tedesche. In questa fase l'andamento della guerra all'est, sembrava avverare le ipotesi piu favorevoli per i dirigenti polacchi in esilio a Londra.\nVerso la svolta della guerra.\nA partire dalla fine del 1941 comparvero i primi segni di un indebolimento generale della Germania nazista, e quindi presero vigore i preparativi del comando del AK per la prevista insurrezione generale; all'inizio del 1942 le valutazioni politico-militari del generale Sikorski prevedevano un fallimento dell'offensiva tedesca in Russia e quindi l'arresto dell'avanzata nazista, ma escludevano anche la possibilit\u00e0 di una vittoria sovietica sul Terzo Reich. Di conseguenza la svolta decisiva sarebbe arrivata da occidente con il ritorno in Europa degli eserciti anglo-americani che avrebbero liberato il continente costringendo i tedeschi a ritirare il loro esercito dalla Russia; in quel momento il comando dell'AK avrebbe dovuto dare inizio all'insurrezione generale che avrebbe contribuito, in stretta collaborazione con gli eserciti alleati, alla distruzione della Germania. Il problema del ruolo dell'Unione Sovietica in questi piani era messo da parte, ma in realt\u00e0 il generale Rowecki era preoccupato per il \"pericolo russo\" che egli giudicava \"possibile e gravissimo\"; dopo la battaglia di Stalingrado sia Sikorski sia Rowecki dovettero prendere in considerazioni la concreta possibilit\u00e0 che fosse invece l'Armata Rossa a svolgere un ruolo decisivo nella sconfitta della Germania e che sarebbero stati i soldati sovietici a entrare per primi in Polonia da est.\nIl generale Sikorski stabil\u00ec realisticamente che in questo caso sarebbe stata \u00abuna follia\u00bb pensare di opporsi militarmente all'Armata Rossa e che quindi l'Armia Krajowa avrebbe dovuto considerare i sovietici come alleati, avrebbe dovuto rivelare la sua rete clandestina e avrebbe partecipato alla guerra contro i tedeschi pur rivendicando i diritti territoriali polacchi prebellici. Il generale Rowecki non concordava totalmente con le considerazioni del capo del governo polacco; egli riteneva che i sovietici fossero \u00abil nemico n. 2\u00bb e che fosse importante scatenare l'insurrezione prima dell'arrivo dell'Armata Rossa nelle regioni orientali della Polonia come manifestazione politica e affermazione di sovranit\u00e0 in funzione anti-sovietica. Il generale Sikorski era piu prudente e afferm\u00f2 che in caso di manifesta ostilit\u00e0 dell'Armata Rossa, sarebbe stato opportuno ritirare nell'interno del paese le formazioni dell'AK.\nTre avvenimenti improvvisi cambiarono le cose: il generale Rowecki venne catturato dai tedeschi a Varsavia il 30 giugno 1943 e fu deportato a Sachsenhausen dove sarebbe morto; il generale Sikorski mor\u00ec in un misterioso incidente aereo sopra Gibilterra il 5 luglio 1943, mentre fin da 25 aprile 1943 il governo sovietico ruppe le relazioni diplomatiche con il governo polacco in esilio a causa dell'affare del massacro di Katyn'. Il nuovo capo del governo in esilio fu Stanis\u0142aw Miko\u0142ajczyk, mentre come comandante in capo venne designato l'anti-sovietico generale Sosnkowski; l'Armia Krajowa in patria pass\u00f2 sotto la guida del generale Tadeusz Komorowski \"Bor\" con sottocapo di stato maggiore il generale Leopold Okulicki; si trattava di personalit\u00e0 molto avverse all'Unione Sovietica.\nLa seconda met\u00e0 del 1943 rese definitivamente evidente che l'Armata Rossa avrebbe vinto la guerra e che sarebbero stati i soldati sovietici a entrare in Polonia da est; il governo in esilio invi\u00f2 quindi il 1\u00ba novembre 1943 una nuova istruzione alla dirigenza del AK in patria indicando che, nel caso molto probabile di una ritirata ordinata dei tedeschi attraverso il territorio polacco, sarebbe stato necessario rinunciare all'insurrezione generale e limitare l'azione al sabotaggio e alla diversione mantenendo la clandestinit\u00e0 delle rete organizzativa patriottica nei confronti delle autorit\u00e0 militari sovietiche. Il comando generale dell'Armia Krajowa tuttavia non condivideva queste istruzioni ambigue e alla fine del mese di novembre prepar\u00f2 nuove direttive per la cosiddetta operazione Burza (\"Tempesta\") che dopo un confronto con le autorit\u00e0 a Londra, venne approvata definitivamente il 18 febbraio 1944 con un ordine supplementare operativo del 23 marzo 1944.\nL'operazione Burza prevedeva di contrastare le forze tedesche che si presumeva in ritirata, attaccando le retrovie; realisticamente si prevedeva che un'insurrezione non avrebbe potuto avere successo se non in caso di crollo completo dell'esercito tedesco; nel piano operativo inoltre si stabiliva che l'azione non avrebbe dovuto coinvolgere le grandi citt\u00e0 e che in particolare Varsavia sarebbe stata esclusa. Nella direttiva venivano inoltre chiariti alcuni aspetti dell'atteggiamento da tenere nei confronti dell'esercito sovietico; era vietato tassativamente ogni atto di ostilit\u00e0 militare contro l'Armata Rossa, mentre invece i quadri e i dirigenti dell'Armia Krajowa avrebbero dovuto rivelare la loro esistenza e affermare nei confronti dei sovietici la loro autorit\u00e0 e legittimit\u00e0 sul territorio polacco prebellico, comprese le regioni accorpate all'Unione Sovietica nel 1939. La direttiva dell'operazione Burza non prevedeva aperta opposizione militare ai sovietici ma stabiliva che i combattenti del AK avrebbero dovuto agire soprattutto autonomamente con le proprie forze e che sarebbe stata ricercata in casi eccezionali, e solo con \"estrema prudenza\", la collaborazione dell'Armata Rossa.\n1944.\nLa guerra arriva in Polonia.\nAll'inizio del 1944 l'Armia Krajowa era il movimento di resistenza piu grande e potente dell'Europa nazista ma ormai non era pi\u00f9 la sola organizzazione di opposizione all'occupante presente in Polonia; fin dal maggio 1943 Stalin aveva iniziato a sviluppare e preparare un altro esercito polacco in Unione Sovietica. Reclutato tra i soldati polacchi internati in Unione Sovietica che avevano deciso di non seguire i loro compagni che si erano trasferiti in Africa al comando del generale W\u0142adys\u0142aw Anders, e tra i cittadini residenti nei territori orientali occupati dall'Armata Rossa nel 1939, il nuovo esercito era cresciuto rapidamente trasformandosi da Divisione Tadeusz Ko\u015bciuszko in 1\u00ba Corpo d'armata e infine divenendo il 18 marzo 1944 la 1\u00aa Armata polacca inquadrata, al comando del generale Zygmunt Berling, nel 1\u00ba Fronte Bielorusso sovietico. Si trattava di un esercito inferiore numericamente all'armata del generale Anders che combatteva in Italia, ma aveva il vantaggio di trovarsi sul posto e di poter raggiungere la patria combattendo accanto all'Armata Rossa.\nContemporaneamente Stalin aveva anche creato a Mosca una struttura politica in contrapposizione con il governo in esilio di Londra, basata su un nucleo di comunisti polacchi, guidati da Wanda Wasilewska, che avevano costituito la cosiddetta \"Unione dei patrioti polacchi\" (\"Zwi\u0105zek Patriot\u00f3w Polskich\", ZPP) la cui politica si basava soprattutto sullo stretto legame con l'Unione Sovietica. Alla fine del 1943 i comunisti polacchi in patria furono anche in grado di organizzare, con la partecipazione di rappresentanti politici di partiti di sinistra non comunisti, un Consiglio nazionale clandestino (\"Krajowa Rada Narodowa\", KRN), guidato dal comunista Boles\u0142aw Bierut, e in grado di contendere il potere allo stato segreto collegato al governo in esilio.\nDal punto di vista militare, mentre le unit\u00e0 polacche aggregate all'Armata Rossa incrementavano la loro forza numerica e operativa, nella Polonia occupata i comunisti erano lentamente riusciti a organizzare a loro volta una struttura di resistenza armata all'invasore tedesco che, grazie alla sua attivit\u00e0 partigiana aggressiva e alle istanze di radicali cambiamenti economico-sociali, aveva guadagnato alcuni consensi in rivalit\u00e0 con l'Armia Krajowa. Le formazioni partigiane comuniste, denominate \"Gwardija Ludowa\" e numericamente deboli, erano cresciute all'inizio 1944 dopo la costituzione a Rovno di uno stato maggiore partigiano polacco che addestr\u00f2 tre nuove brigate partigiane che si infiltrarono nei territori orientali della Polonia. Il 26 febbraio 1944 la \"Gwardija Ludowa\" venne trasformata in \"Armia Ludowa\" (\"Esercito popolare\") e accrebbe la sua attivit\u00e0 in connessione con le unit\u00e0 partigiane sovietiche che stavano arrivando a loro volta nei territori orientali ex-polacchi; venne costituito un \"comando congiunto\" sovietico-polacco. L'Armia Ludowa, costituita da undici brigate con 40\u00a0000 combattenti, di cui 10\u00a0000 sovietici, era molto pi\u00f9 piccola numericamente della Armia Krajowa ma alla vigilia dell'offensiva sovietica dell'estate 1944 costituiva una forza attiva reale in connessione con le aggressive brigate partigiane sovietiche che dal febbraio 1944 avevano raggiunto e superato il Bug Occidentale e il San.\nFu in questo periodo, nel gennaio-febbraio 1944, che a est del Bug Occidentale, in Volinia, i reparti dell'Armia Krajowa, che avevano iniziato ad attivare le azioni previste dal piano Burza, entrarono in contatto in un'atmosfera di ostilit\u00e0 con le unit\u00e0 partigiane e regolari sovietiche. Dopo notevoli contrasti, provocati dai tentativi sovietici di sciogliere con la violenza le formazioni dell'AK e incorporare gli uomini nella 1\u00aa Armata polacca, a marzo 1944 venne concluso il cosiddetto \"accordo di Volinia\" che sembrava stabilire una cooperazione efficace tra AK e sovietici.\nLa Polonia e i Tre Grandi.\nLa conferenza di Teheran segn\u00f2 un momento decisivo per la Polonia; in questa occasione il primo ministro britannico Winston Churchill e il presidente degli Stati Uniti Franklin Delano Roosevelt concordarono per la prima volta con Iosif Stalin sul nuovo confine orientale polacco che avrebbe seguito in pratica, come richiesto dall'Unione Sovietica, la vecchia linea Curzon che si basava prevalentemente sulle caratteristiche etniche della popolazione residente. Stalin propose di compensare la Polonia assegnandole a occidente alcuni territori tedeschi: la Prussia Orientale, l'alta Slesia e una parte della Pomerania occidentale. Il 20 gennaio 1944 Churchill rifer\u00ec le proposte sovietiche e fece pressione perch\u00e9 fossero accettate; il primo ministro disse che i polacchi avrebbero dovuto accogliere \u00abcon entusiasmo\u00bb le proposte sovietiche; se fossero state rifiutate la Polonia sarebbe stata schiacciata dai russi. In realt\u00e0 Stalin aveva presentato anche altre richieste: in primo luogo la totale collaborazione delle unit\u00e0 dell'AK con l'Armata Rossa e soprattutto la cosiddetta \"riorganizzazione\" del governo polacco di Londra che prevedeva in pratica la sostituzione dei suoi membri piu apertamente antisovietici, tra cui il generale Sosnkowski.\nIl governo polacco in esilio tuttavia non accett\u00f2 affatto questo programma e fin dal 5 gennaio 1944 aveva rilasciato una dichiarazione in cui si auto-proclamava il \u00absolo e legale rappresentante della nazione polacca\u00bb e chiedeva \u00abil ristabilimento della sovranit\u00e0 dell'amministrazione polacca su territori liberati della Repubblica di Polonia\u00bb. Di fronte alle pressioni britanniche Mikolajczjk afferm\u00f2 che il governo polacco era disposto a negoziare ma solo sulla base di una revisione del trattato di Riga del 1921. I due successivi incontri tra i rappresentanti polacchi e Churchill del 6 e 16 febbraio 1944 furono drammatici e chiarificatori. Churchill ribad\u00ec che la linea Curzon \u00abera la migliore che i polacchi avrebbero potuto ottenere\u00bb e che quindi andava accettata subito; senza le vittorie sovietiche per la Polonia \u00abnon ci sarebbe stato alcun futuro\u00bb; Mikolajczyk mostr\u00f2 di non avere alcuna fiducia nelle assicurazioni di Stalin. Egli disse che non si poteva modificare un governo su richiesta di un potere politico straniero e propose solo di stabilire una linea di demarcazione provvisoria in attesa della fine della guerra, tracciata a est di Vilnius e Leopoli. Churchill cerc\u00f2 di terrorizzare i polacchi affermando che, in mancanza di un accordo, l'Unione Sovietica avrebbe potuto benissimo accorpare tutta la Polonia e ritorn\u00f2 a sollecitare l'accettazione immediata della linea Curzon prima che \u00abi russi occupino tutta la Polonia\u00bb.\nL'offensiva estiva dell'Armata Rossa.\nL'operazione Bagration, iniziata il 22 giugno 1944 ebbe conseguenze decisive per il Fronte orientale; il crollo del Gruppo d'armate Centro tedesco permise alle veloci unit\u00e0 meccanizzate sovietiche di avanzare in pochi giorni di 500 chilometri e marciare verso Vilnius, Br\u0117st, Bia\u0142ystok. Il 13 luglio l'Armata Rossa diede inizio anche all'offensiva Leopoli-Sandomierz estendendo l'area di attacco e sfondando il fronte tedesco in direzione di Leopoli.\nIl comando generale dell'Armia Krajowa, guidato dal generale Komorowski valut\u00f2 favorevolmente ma anche con preoccupazione gli sviluppi della situazione strategica; si ritenne probabile che le armate sovietiche sarebbero arrivate alla linea della Vistola e al confine della Prussia Orientale; inoltre divenne urgente prendere una decisione operativa riguardo la situazione a Varsavia. Nella pianificazione originaria dell'operazione Burza, non era affatto prevista una insurrezione generale nella capitale; si riteneva invece preferibile, per evitare rappresaglie e distruzioni nell'abitato, lasciare uscire dalla citt\u00e0 i reparti tedeschi in fuga davanti ai sovietici e trasferire i reparti della resistenza verso ovest per attaccare le rotrovie del nemico. Anche nella direttiva del comando del AK del 14 luglio 1944 si ribadiva che i tedeschi, nonostante la sconfitta in Bielorussia, avrebbero probabilmente combattuto tenacemente per difendere Grodno, Bia\u0142ystok, Br\u0117st e Lublino e che quindi, in queste condizioni, una insurrezione a Varsavia sarebbe sicuramente fallita.\nLa situazione militare ebbe una svolta decisiva il 18 luglio 1944 con l'inizio della offensiva Lublino-Brest da parte dell'ala sinistra del 1\u00ba Fronte Bielorusso del maresciallo Konstantin Konstantinovi\u010d Rokossovskij; in pochi giorni le unit\u00e0 corazzate dell'Armata Rossa avanzarono in profondit\u00e0 e gi\u00e0 il 23 luglio liberarono Lublino quindi proseguirono verso la linea della Vistola a sud di Varsavia; altre forze corazzate si avvicinarono ai quartieri orientali della capitale polacca. Le prime formazioni sovietiche raggiunsero la Vistola il 27 luglio e costituirono una testa di ponte a Magnuszew, mentre entravano in combattimento tra Deblin e Pulawy le unit\u00e0 della 1\u00aa Armata polacca del generale Berling. I carri armati della 2\u00aa Armata carri della Guardia il 30 luglio raggiunsero Radzymin e Wolomin dove incontrarono la forte resistenza di formazioni corazzate tedesche. Sull'ala destra del 1\u00b0 Fronte Bielorusso, altre armate sovietiche combattevano duramente contro una forte resistenza tedesca, ma entro il 28 luglio anche Brest venne liberata; infine a sud il potente 1\u00ba Fronte Ucraino, dopo aver liberato Leopoli il 27 luglio, marciava a sua volta sulla Vistola che venne raggiunta e superata a Sandomierz.\nLa continua avanzata sovietica in tutti i settori quindi faceva apparire imminente un crollo tedesco e l'arrivo dell'Armata Rossa a Varsavia. La realt\u00e0 tuttavia era diversa; l'alto comando sovietico non poteva per motivazioni strategiche e logistiche proseguire ancora verso ovest solo con le sue armate arrivate sulla Vistola tra Varsavia e Sandomierz lasciando molto piu indietro le altre forze schierate ancora nei Paesi Baltici a nord e sul confine della Romania a sud. Di conseguenza gli obiettivi sovietici in questa fase erano prudenti e realistici: non davano importanza preminente all'entrata immediata a Varsavia, che si trova a ovest della Vistola, e miravano invece ad allineare le armate del 1\u00b0 Fronte Bielorusso e del 1\u00b0 Fronte Ucraino lungo il fiume costituendo subito preziose teste di ponte in vista di ulteriori operazioni.\nNon avendo alcun contatto diretto operativo con il comando dell'Armata Rossa, la dirigenza dell'Armia Krajowa non era a conoscenza di queste decisioni strategiche cruciali dei sovietici; i polacchi ignoravano le grandi linee dell'offensiva sovietica e non sapevano neppure che le forze corazzate in arrivo alla periferia orientale di Varsavia erano esauste e pericolosamente isolate. Il comando generale dell'AK quindi riteneva che la situazione tedesca fosse critica e che l'avanzata sovietica stesse accelerando; queste convinzioni sembravano confermate oltre ogni ragionevole dubbio dalle notizie che giungevano dal fronte che parlavano di disfatta tedesca e di rapido avvicinamento dei carri armati sovietici e soprattutto dalle vicende che si stavano svolgendo a Varsavia stessa dove le truppe di presidio e gli organi amministrativi tedeschi davano segni di collasso e stavano iniziando ad abbandonare in massa e disordinatamente la capitale polacca.\nIn realt\u00e0 l'alto comando tedesco non aveva affatto deciso di evacuare precipitosamente Varsavia; al contrario Adolf Hitler aveva deciso di combattere per difenderla a oltranza per motivi propagandistici, vista l'importanza simbolica della citt\u00e0, e per motivi strategici; mantenendo il controllo della regione di Varsavia e della testa di ponte a est della capitale, le forze della Wehrmacht avrebbero sbarrato la via piu diretta alla Pomerania tedesca e avrebbero minacciato da nord la pericolosa testa di ponte sovietica di Magnuszew. Hitler quindi ordin\u00f2, in un periodo tra il 22 e il 24 luglio, che Varsavia fosse difesa \"in qualsiasi circostanza\".\nLa decisione dell'Armia Krajowa.\nLa situazione in rapida evoluzione sul Fronte orientale spinse il comando generale dell'Armia Krajowa, scarsamente informato dei piani dell'Armata Rossa, a cambiare completamente le sue valutazioni e le sue decisioni; il 21 luglio 1944 venne comunicato a Londra che i tedeschi sembravano in disfacimento e non pi\u00f9 in grado di fermare i sovietici. L'attentato a Hitler del 20 luglio 1944 confermava che una crisi irreversibile avrebbe potuto essere imminente; di conseguenza il generale Komorowski aveva diramato l'ordine di passare allo stato di vigilanza massima a partire dal 25 luglio.\nI documenti disponibili dell'Armia Krajowa peraltro dimostrano che le motivazioni che spinsero il comando generale a decidere di passare all'insurrezione di Varsavia non erano solo correlati all'evoluzione strategica sul Fronte orientale che sembrava indicare un'avanzata sovietica anche a ovest della Vistola; il comando generale era preoccupato da una possibile insurrezione promossa dalle formazioni di resistenza rivali che erano vicine all'Unione Sovietica e avrebbero potuto anticipare l'iniziativa dell'AK; inoltre si temeva la possibilit\u00e0 di un'insurrezione spontanea e disorganizzata della popolazione di Varsavia che appariva esasperata dall'occupazione tedesca ed eccitata dalle notizie sulle battaglie in corso.\nInfine c'erano le motivazione di tipo politico: era ritenuto essenziale dimostrare con l'insurrezione la potenza e l'indipendenza della resistenza polacca legata al governo in esilio; una dimostrazione rivolta in primo luogo contro l'Unione Sovietica che avrebbe avuto vasta risonanza mondiale e avrebbe potuto modificare gli equilibri di politica internazionale. In realt\u00e0 le valutazioni del comando generale erano in gran parte errate: le organizzazioni clandestine di resistenza rivali dell'AK, l'Armia Ludowa e altre, erano troppo deboli numericamente, solo circa 1000 uomini a Varsavia, per potere scatenare un'insurrezione in anticipo, mentre la stessa popolazione della capitale non diede segno di voler insorgere spontaneamente neppure nei giorni in cui i tedeschi erano in preda al panico; temendo le micidiali rappresaglie dell'occupante, i cittadini preferirono attendere disciplinatamente gli sviluppi della situazione.\nGli avvenimenti che si verificarono tra il 22 e il 30 luglio accrebbero ancor pi\u00f9 la tensione tra i dirigenti dell'AK e la loro determinazione a scatenare l'insurrezione. Gli avvenimenti decisivi tuttavia non furono i segni di collasso dei tedeschi a Varsavia nei giorni 22-24 luglio che avrebbero dovuto spingere i capi dell'AK a prendere l'iniziativa subito, ma i fatti politici che si verificarono al di fuori della capitale. La decisione definitiva quindi venne presa solo il 31 luglio quando ormai i tedeschi avevano superato il momento critico, il personale amministrativo era rientrato in citt\u00e0 e la guarnigione aveva ripreso il controllo della situazione. Gli avvenimenti decisivi furono il viaggio a Mosca del primo ministro Mikolajckzyk per incontrare Stalin, e soprattutto la costituzione a Lublino del Comitato Polacco di Liberazione Nazionale, \"Polski Komitet Wyzwolenia Narodowego\", PKWN.\nFin dal 23 giugno 1944 la lotta tra le entit\u00e0 politico-militari polacche si era accentuata con la dichiarazione dell'Unione dei patrioti polacchi di Mosca che aveva affermato esplicitamente di non riconoscere l'autorit\u00e0 del governo in esilio a Londra e di fare riferimento invece, come reale rappresentante del popolo polacco, al Consiglio nazionale in Polonia (KRN) guidato dal comunista Bierut. Gli sviluppi militari diedero una ulteriore svolta alla lotta politica; Stalin procedeva inesorabile ad attuare i suoi piani; egli aveva richiesto proprio per questo al maresciallo Rokossovskij di accelerare le operazioni e di entrare al piu presto su una citt\u00e0 inequivocabilmente polacca come Lublino. Il 23 luglio 1944, dopo la presa della citt\u00e0, le autorit\u00e0 politiche favorevoli ad uno stretto accordo con l'Unione Sovietica, presero l'iniziativa decisiva di pubblicare da Che\u0142m il decreto di costituzione, attraverso l'unione dell'Unione dei patrioti polacchi (ZPP) e del Consiglio nazionale (KRN), di un Comitato Polacco di Liberazione Nazionale (PKWN). Il nuovo organismo, insediato a Lublino, dichiar\u00f2 subito il suo programma politico attraverso la pubblicazione di un Manifesto del PKWN. In esso veniva affermato che solo la costituzione polacca del 1921 era ritenuta valida, che l'amicizia con l'Unione Sovietica sarebbe stata l'elemento fondamentale della politica estera, che le frontiere orientali polacche sarebbero state stabilite su base etnica. Successivi documenti del PKWN decretarono l'unificazione dell'Armia Ludowa con l'esercito polacco combattente con l'Armata Rossa, la costituzione di un comando supremo del nuovo Esercito popolare polacco e la nomina al comando del generale Micha\u0142 Rola-\u017bymierski.\nQueste notizie provocarono subito reazioni preoccupate tra i dirigenti dello stato segreto polacco e dell'Armia Krajowa; si profilava la costituzione di una Polonia asservita all'Unione Sovietica, mutilata delle sue regioni orientali e sottoposta a riforme radicali di estrema sinistra; di conseguenza non fu presa in considerazione la possibilit\u00e0 di trovare un accordo con la nuova entit\u00e0 politica e si decise al contrario di attaccare violentemente il comitato rivale di Lublino, considerata autorit\u00e0 usurpatrice\", mentre l'esercito polacco del generale Berling in combattimento insieme all'Armata Rossa venne definito \"esercito mercenario organizzato da traditori\". Il 27 luglio venne pubblicato un appello alla popolazione con l'indicazione di obbedire solo agli ordini delle \u00ablegali autorit\u00e0 polacche\u00bb. In questa atmosfera di incombente guerra civile, la dirigenza dell'Armia Krajowa era anche a conoscenza dell'imminente viaggio del primo ministro Mikolajczyk a Mosca per l'incontro decisivo con Stalin; si sperava che i colloqui diretti avrebbero permesso di cambiare l'evoluzione della situazione politica e a questo scopo poteva assumere un'importanza decisiva proprio l'insurrezione generale a Varsavia che avrebbe rafforzato la posizione contrattuale di Mikolajczyk dimostrando la vitalit\u00e0 e la potenza dell'esercito nazionale clandestino collegato al governo di Londra. Mikolajczyk condivideva queste valutazioni e prima di partire per Mosca invi\u00f2 al generale Komorowski l'autorizzazione formale a \u00abproclamare l'insurrezione nel momento da voi scelto\u00bb.\nNegli ultimi giorni di luglio la situazione a Varsavia divenne particolarmente confusa: fino al 26 luglio i tedeschi sembrarono ancora in preda al panico anche se le evacuazioni disordinate erano in diminuzione; il 27 luglio invece ci furono i primi segnali evidenti di un consolidamente delle difese tedesche e della determinazione del nemico di non cedere volontariamente la citt\u00e0. Alcuni reparti della Panzer-Division Hermann G\u00f6ring transitarono attraverso Varsavia diretti a est e si ebbe notizia di movimenti nelle vicinanze di altri unit\u00e0 della Panzer-Division SS \"Wiking\"; divenne anche noto che i tedeschi stavano rinforzando la testa di ponte a est della Vistola nel quartiere di Praga dove era schierata la 73\u00aa Divisione fanteria. Nonostante queste notizie contradditorie, il generale Komorowski fin dal 25 luglio aveva telegrafato al generale Sosnkowski, comandante supremo a Londra in quel momento in viaggio di ispezione in Italia, affermando che le sue forze erano \u00abpronte in ogni momento a lottare per Varsavia\u00bb: Il generale Komorowski richiedeva l'intervento della brigata paracadutisti polacca di stanza in Gran Bretagna e anche il bombardamento dal cielo degli aeroporti militari della capitale.\nIl 27 luglio, in risposta al proclama delle autorit\u00e0 tedesche che richiedevano la presentazione di 100.000 uomini e donne per svolgere i lavori di fortificazione nella testa di ponte sulla Vistola, il colonnello Chrusciel alle ore 19.00 diede il segnale di allarme che prevedeva la radunata delle forze combattenti nei punti prestabiliti in attesa dell'annuncio dell'ora \"W\", dell'inizio dell'insurrezione. Il 28 luglio tuttavia il generale Komorowski, di fronte alla confusione della situazione e all'esplosione dei primi scontri e incidenti con i tedeschi, revoc\u00f2 l'ordine del colonnello Chrusciel e si pass\u00f2 ad uno stato intermedio di allarme. In questa fase il comando generale dell'Armia Krajowa prese anche tre decisioni importanti che avrebbero influito sull'esito dell'insurrezione.\nVenne stabilito che l'ora \"W\", diversamente dai programmi precedenti che prevedevano l'attacco all'alba, sarebbero state le 17.00; in questo modo per\u00f2 gli insorti avrebbero interrotto gli attacchi durante la notte ed esaurito rapidamente l'effetto sorpresa; la seconda decisione fu quella di ridurre la durata dello stato d'allarme a solo 12 ore e di conseguenza il tempo disponibile per i preparativi fu troppo breve e non consent\u00ec di comunicare gli ordini a tutti i reparti; infine si decise di trasferire la sede del comando generale dal quartiere Mokot\u00f3w al quartiere Wola. Si tratt\u00f2 di un errore anche in questo caso: si dispersero le unit\u00e0 scelte assegnate al comando che in parte rimasero a Mokotow, e ci si allontan\u00f2 da posizioni importanti come l'aeroporto di Okecie e la stazione radiotrasmittente del forte di Mokotow.\nIl 30 e il 31 luglio giunsero a Varsavia notizie contraddittorie; nella citt\u00e0 erano evidenti i segni di un rafforzamento delle forze tedesche e reparti della divisione Hermann G\u00f6ring continuavano a passare attraverso la capitale diretti alla testa di ponte di Praga dove i combattimenti sembravano aumentare d'intensit\u00e0. Le unit\u00e0 corazzate dell'Armata Rossa per\u00f2 sembravano sempre vicine; un reparto di carri venne individuato a dieci miglia da Varsavia, gli ufficiali sovietici affermarono di essere in citt\u00e0 \"da un giorno all'altro\", il 31 luglio un comunicato sovietico diede notizia della sconfitta della 73\u00aa Divisione fanteria tedesca e della cattura del suo comandante. Fin dal 29 luglio, mentre i carri sovietici si avvicinavano, \"Radio Kosciuszko\", la stazione che trasmetteva dall'Unione Sovietica, aveva invitato Varsavia, usando termini enfatici, a intraprendere la lotta: \"l'ora dell'azione \u00e8 scoccata\", \"la battaglia che porter\u00e0 la liberazione \u00e8 in corso\". Il 1\u00ba agosto anche alcuni corrispondenti sovietici usarono toni iperbolici per esaltare l'imminente liberazione di Varsavia da parte dell'Armata Rossa: \"non c'\u00e8 potenza che possa arrestare la vittoriosa marcia in avanti\". Il generale Komorowski, informato che il primo ministro Mikolajckzyk era partito per Mosca per incontrare Stalin, ritenne che fosse giunto il momento di iniziare l'insurrezione a Varsavia. Nelle sue memorie il generale scrive che credeva possibile ottenere il controllo della citt\u00e0 per quattro o cinque giorni; egli prevedeva che i sovietici sarebbero arrivati entro una settimana e che i rifornimenti di armi e munizioni sarebbero stati forniti dagli alleati per via aerea.\nNella riunione segreta del pomeriggio del 31 luglio venne presa la decisione definitiva; il delegato politico del governo di Londra, Jan Stanis\u0142aw Jankowski, che aveva ricevuto il 25 luglio dai capi in esilio l'autorit\u00e0 di \"proclamare l'insurrezione in qualsiasi momento di vostra scelta\", dopo aver ascoltato la relazione del generale Komorowski, disse semplicemente che si poteva \"incominciare\" e il comandante dell'Armia Krajowa a sua volta si rivolse a \"Monter\" (il colonnello Chrusciel) e ordin\u00f2 di iniziare l'operazione Burza a Varsavia il 1\u00ba agosto alle ore 17.00 come era gi\u00e0 stato stabilito. La decisione venne presa alle ore 17.45 dopo avere appreso, dalla relazione del colonnello Chrusciel, la notizia che i carri armati dell'Armata Rossa erano entrati a Praga e che quindi non c'era tempo da perdere se si voleva anticipare i sovietici. In realt\u00e0 la notizia era falsa e al contrario i tedeschi stavano per sferrare il loro contrattacco contro le punte avanzate sovietiche.\nMentre stava per iniziare l'insurrezione, l'evoluzione strategico-politica era gi\u00e0 sfavorevole per i polacchi dell'Armia Krajowa; lo stesso generale Sosnkowski il 30 luglio aveva avvertito che sarebbe stato impossibile impiegare la brigata paracadutisti polacca su Varsavia e che le forze aeree polacche erano assolutamente inadeguate; di conseguenza solo un intervento diretto britannico avrebbe potuto essere realmente utile. Il 29 luglio il governo polacco in esilio aveva in effetti presentato al governo britannico la richiesta di un intervento diretto, ma la risposta di Londra, comunicata il 2 agosto, non diede alcuna illusione. Le forze aeree alleate non potevano intervenire nella \"sfera tattica sovietica\", mentre la partecipazione dei paracadutisti era totalmente impossibile per problemi operativi \"insuperabili\".\nI dirigenti dell'Armia Krajowa, in mancanza di assicurazioni di sostegno concreto alleato e di informazioni attendibili sulle intenzioni sovietiche e tedesche, stavano correndo un grande rischio decidendo l'insurrezione per il tardo pomeriggio del 1\u00ba agosto, ma rimanere fermi in attesa degli sviluppi della situazione venne ritenuto ancora pi\u00f9 pericoloso; i combattenti dello stato segreto avrebbero potuto essere accusati di passivit\u00e0 nei confronti dei nazisti e considerati del tutto irrilevanti politicamente e non rappresentativi delle istanze popolari della Polonia, come Stalin affermava da tempo con i suoi interlocutori occidentali.\nContrattacco tedesco alla periferia di Varsavia.\nCome era diventato evidente almeno dal 27 luglio i tedeschi non erano affatto intenzionati ad evacuare la regione di Varsavia senza combattere e al contrario finalmente dopo settimane di ritirate e drammatiche battaglie di retroguardia, il feldmaresciallo Walter Model, il risoluto e abile comandante del Gruppo d'armate Centro, stava raggruppando un cospicuo numero di divisioni meccanizzate con le quali intendeva passare al contrattacco e stabilizzare finalmente il fronte. In questa situazione la regione di Varsavia assumeva un'importanza strategica come centro di comunicazioni fondamentale e come pilastro su cui i tedeschi avrebbero potuto ancorare il fianco destro del Gruppo d'armate Centro; la perdita della capitale polacca avrebbe potuto causare il crollo del sistema logistico dell'esercito all'est.\nNel'ultima settimana di luglio il feldmaresciallo Model riusc\u00ec in un primo tempo a rallentare l'avanzata sovietica a nord di Varsavia, contrattaccando con reparti appena arrivati delle divisioni SS \"Totenkopf\" e \"Wiking\" a Siedlce e Kleszczele; in questo mod\u00f2 pot\u00e9 guadagnare tempo per trasferire rapidamente la massa delle sue Panzer-Division nello spazio vuoto compreso tra Siedlce e il sobborgo di Praga per minacciare il fianco destro delle forze sovietiche che risalivano da sud-ovest dopo aver liberato Lublino. Entro il 1\u00ba agosto 1944 il comandante del Gruppo d'armate Centro aveva perfezionato il suo piano: la divisione Hermann Goring e la 19. Panzer-Division attraversarono Varsavia da ovest a est, passarono la Vistola ed entrarono nel sobborgo di Praga per rinforzare le posizioni indebolite della 73. Divisioni fanteria, mentre a ovest della Vistola, discesero verso sud-ovest la SS \"Wiking\", la SS \"Totenkopf\" e in un secondo momento la 4. Panzer-Division; circa 300 mezzi corazzati tedeschi sarebbero stati concentrati contro il fianco destro scoperto del 1\u00b0 Fronte Bielorusso del maresciallo Rokossovskij.\nL'alto comando sovietico fu sorpreso da questo potente raggruppamento di mezzi corazzati tedeschi; il 28 luglio gli ordini dello Stavka al maresciallo Rokossovskij prescrivevano che le armate del suo fianco destro, dopo aver completato il rastrellamento di Brest e Siedlce, sarebbero avanzate da nord-est verso Varsavia e avrebbero dovuto conquistare il sobborgo di Praga entro il 5-8 agosto, in collegamento con le armate del fianco sinistro che sarebbero risalite da Deblin; \u00e8 possibile che il comando sovietico sperasse di entrare a Varsavia il 6 agosto. L'operazione tuttavia non ebbe successo; le armate di destra furono rallentate e non si allinearono con le armate di sinistra che invece, guidate dal 3\u00ba Corpo carri, raggiunsero l'area di Radzymin e Wolomin. I generali sovietici riconobbero il pericolo costituito per le unit\u00e0 di punta dal fianco destro scoperto di fronte alla crescente resistenza tedesca e il 31 luglio venne ordinato alla 2\u00aa Armata corazzata di concentrarsi e passare sulla difensiva ma era troppo tardi. Il feldmaresciallo Model sferr\u00f2 la controffensiva dal 1\u00ba agosto e il 3\u00ba Corpo carri venne attaccato da tre Panzer-Division convergenti da ovest, da nord e nord-est e, dopo accaniti scontri di mezzi corazzati, entro il 3 agosto dovette battere in ritirata dopo aver rischiato di essere accerchiato e completamente distrutto.\nL'insurrezione.\nSuddivisione cronologica e operativa della rivolta.\nLa rivolta di Varsavia ebbe inizio alle ore 17 del 1\u00ba agosto 1944 e termin\u00f2 con la resa degli insorti alle ore 21 del 2 ottobre 1944. Dal punto di vista tattico-operativo l'insurrezione pu\u00f2 essere divisa in due fasi completamente diverse:\nDopo questa fase offensiva la rivolta dovette passare sulla difensiva per carenza di munizioni e armi, permettendo ai tedeschi di inviare unit\u00e0 di rinforzo e organizzare la controffensiva.\nL'inizio della rivolta.\nL'idea di una insurrezione contro le forze tedesche molto meglio armate era quindi legittimata dalla ottimistica convinzione che, in caso di difficolt\u00e0, i sovietici sarebbero intervenuti in soccorso dei polacchi. Quindi i rivoltosi dell'Armia Krajowa decisero di scatenare la rivolta soprattutto per anticipare l'Armata Rossa e dimostrare la potenza e la vitalit\u00e0 del movimento politico-militare nazionalista, ma allo stesso tempo, in modo contraddittorio, contavano anche, per il successo dell'insurrezione, proprio sul concorso determinante dei sovietici (con cui il contrasto politico era gi\u00e0 molto acceso).\nGli uomini di Komorowski disponevano solamente di armi leggere (solo uno su dieci aveva un fucile all'inizio della rivolta), di poche mitragliatrici e di alcuni cannoni controcarro; anche l'addestramento era, per forza di cose, approssimativo, e le prime offensive si risolsero in bagni di sangue privi di risultati apprezzabili. Ben presto Bor-Komorowski, che disponeva di circa 45\u00a0000 uomini, fu costretto a ripiegare su tattiche di guerriglia urbana, mentre sul fronte tedesco il comando delle operazioni fu affidato al generale delle SS Erich von dem Bach-Zelewski ai cui ordini, oltre alla guarnigione di stanza, furono destinati alcuni reparti dell'esercito e delle Waffen-SS per un totale di circa 50\u00a0000 effettivi.\nLa reazione tedesca.\nHeinrich Himmler arriv\u00f2 a Posen il 2 agosto 1944 e, dopo aver consultato il gauleiter Arthur Greiser ed altri collaboratori, prese la decisione di inviare subito a Varsavia un reggimento di sicurezza, un gruppo della polizia, la brigata Waffen-SS RONA costituita da volontari reclutati in Unione Sovietica. Le disposizioni operative di Himmler erano spietate e terroristiche: gli abitanti dovevano essere uccisi, non si dovevano fare prigionieri, la citt\u00e0 andava rasa al suolo per paralizzare con un esempio di ferocia inesorabile l'intera Europa occupata dai tedeschi.\nIl feldmaresciallo Model era soprattutto impegnato a consolidare il fronte combattente e risolvere le continue crisi operative create dalle offensive dell'Armata Rossa; egli quindi si preoccupava delle conseguenze strategiche per il suo esercito dell'insurrezione di Varsavia che avrebbe potuto intralciare le sue linee di comunicazione; anche il feldmaresciallo Model era deciso ad adottare misure radicali e brutali; parl\u00f2 di sottoporre la citt\u00e0 ad un \u00abinesorabile rogo\u00bb, creando uno spazio di distruzione totale \u00ab1000 metri a est e a ovest della strada principale\u00bb per garantire le vie di transito dell'esercito. In pratica tuttavia il feldmaresciallo Model, sottoposto ad un'enorme pressione per controllare la situazione delle sue truppe in combattimento con i sovietici dalla Prussia orientale alle teste di ponte sulla Vistola, non intervenne direttamente nella condotta tattica delle operazioni contro gli insorti e disse bruscamente, riferendosi polemicamente agli apparati repressivi nazisti, che \u00abla rivolta se la reprimano quelli che l'hanno provocato con la loro corruzione e la loro brutalit\u00e0...non \u00e8 compito di noi soldati\u00bb.\nGli scontri e il mancato soccorso sovietico.\nLa battaglia trasform\u00f2 Varsavia in un inferno che colp\u00ec duramente la popolazione civile, stretta fra i due fuochi, stremata dall'improvvisa scomparsa di generi alimentari e oggetto della brutale repressione. Heinrich Himmler, superiore di von dem Bach in qualit\u00e0 di comandante supremo delle SS e responsabile della germanizzazione delle zone occupate dalle forze del \"Reich\", diede ordine di uccidere senza distinzione di et\u00e0, di sesso e di funzione; i militari tedeschi erano quindi autorizzati a sparare anche ai bambini, alle donne, al personale medico e ai religiosi, nonch\u00e9 a bombardare e a incendiare gli edifici senza curarsi di chi li occupava.\nPer molto tempo la storiografia occidentale ha addossato a Stalin e all'Armata Rossa la colpa dell'annientamento degli insorti, imputando al leader sovietico la volont\u00e0 di negare l'aiuto ai combattenti polacchi di Varsavia per mero calcolo politico. Ad esempio, fin dalle sue memorie uscite nell'immediato dopoguerra, Winston Churchill rimprover\u00f2 l'ex-alleato sovietico la mancanza del \u00absenso dell'onore, di umanit\u00e0, della normale decente buona fede\u00bb, affermando inoltre come l'esercito nazionale polacco, si aspettava aiuti dall'Unione Sovietica, mentre l'Armata Rossa si ferm\u00f2 sulle sponde della Vistola ad aspettare la distruzione della citt\u00e0 e degli insorti. Secondo la storiografia anti-comunista dunque, l'Armata Rossa attese deliberatamente alle porte di Varsavia che l'Esercito nazionale venisse annientato, ma questa prospettiva \u00e8 oggi contestata da diversi storici autorevoli.\nSecondo lo storico Richard Overy (uno dei massimi esperti della guerra sul fronte orientale) e Gerhard Weinberg ad esempio, l'insurrezione di Varsavia non fu scatenata per aiutare l'avanzata sovietica o comunque in modo coordinato con essa, al contrario fu iniziata per prevenire la liberazione di Varsavia da parte dell'Armata Rossa e liberare la citt\u00e0 senza l'aiuto delle forze sovietiche. I nazionalisti polacchi non volevano che Varsavia fosse liberata dall'Armata Rossa, bens\u00ec volevano farlo loro stessi come simbolo della lotta di liberazione e della futura indipendenza polacca. Questa aspirazione si fece molto pi\u00f9 urgente dopo che il 21 luglio fu istituito il Comitato polacco di liberazione nazionale appoggiato dai comunisti e da Stalin, Comitato dichiarato a Lublino come nuovo governo provvisorio polacco e riconosciuto il 22 luglio dall'Unione Sovietica, con il quale sottoscrisse un patto d'amicizia. \nTutto ci\u00f2 rientrava nei limiti degli accordi di Teheran, dove gli alleati occidentali - su proposta dello stesso Churchill - riconobbero a Stalin la possibilit\u00e0 di ritornare ai confini del 1941, e quindi riottenere le porzioni di territorio polacco definite dal patto tedesco-sovietico del 1939.\nL'insurrezione inoltre venne scatenata andando contro i piani organizzati negli anni precedenti dall'AK, secondo i quali la sommossa si sarebbe dovuta accendere quando le forze tedesche erano in procinto di ritirarsi in vista dell'avanzata sovietica. La rivolta al contrario scoppi\u00f2 in un momento in cui vi era una grave scarsit\u00e0 di armi, dopo che i britannici avevano chiarito che in quel momento non sarebbero riusciti ad aiutare gli insorti, e mentre i tedeschi si stavano radunando in forze nei pressi di Varsavia per contrattaccare le forze sovietiche. Allo scoppio dell rivolta dunque, i rivoltosi non furono capaci n\u00e9 di occupare i punti chiave della citt\u00e0 n\u00e9 di rendere noto al resto della popolazione polacca che nel ghetto sarebbe scoppiata una rivolta in armi. Cos\u00ec facendo i rivoltosi furono rapidamente rinchiusi in zone molto circoscritte della capitale, con le evidenti difficolt\u00e0 di eventuale rifornimento aereo o pi\u00f9 semplicemente senza l'opportunit\u00e0 di svolgere manovre offensive ampie e articolate. \n\u00c8 certo che sul piano politico Stalin non aveva fretta di aiutare Komorowski; gli insorti polacchi erano fedeli al governo in esilio a Londra e lo stesso leader sovietico fu mantenuto all'oscuro dall'esplosione della rivolta, la quale viceversa aveva ricevuto in precedenza il beneplacito dal governo in esilio. Una vittoria dell'AK avrebbe disturbato i piani sovietici in vista di una Polonia filo-comunista, pertanto vi sono pochi dubbi sul fatto che non fu di immediato interesse per Stalin aiutare i rivoltosi a vantaggio di un successivo insediamento di strutture politico-militari polacche filo-sovietiche organizzate nel cosiddetto \"Comitato di Lublino\" e nell'Armia Ludowa.\nIndipendentemente dai giudizi politici per\u00f2, \u00e8 ormai chiaro che l'Armata Rossa, fortemente provata dalle perdite subite durante l'operazione Bagration, necessitava di un periodo di riposo per rinforzare le linee e soprattutto affrontare i pesanti contrattacchi tedeschi lungo piccole teste di ponte sulla Vistola e pi\u00f9 a nord sui fiumi Bug e Narew. Secondo gli storici Glantz e House, la resistenza tedesca nella regione era sufficiente a fermare qualsiasi ulteriore avanzata sovietica, almeno fino a met\u00e0 settembre, e solo in seguito l'Armata Rossa sarebbe stata in grado di radunare forze sufficienti per liberare Varsavia, la cui liberazione non era prevista dai piani elaborati dallo Stavka per l'operazione Bagration, in quanto non sarebbe stata un punto poco adatto da cui lanciare una nuova offensiva. I sovietici quindi non sarebbero riusciti a liberare la capitale polacca in agosto o settembre, lo stesso Konstantin Rokossovskij quando ricevette la notizia delle rivolta ne fu allarmato: secondo il generale sovietico la notizia \u00abfu cos\u00ec improvvisa che ne fummo molto perplessi, e dapprima pensammo potesse trattarsi di una voce messa in giro dai tedeschi [...]. Per parlare con franchezza, il momento scelto per la rivolta fu quasi il peggiore possibile nelle circostanze date. Era come se i suoi leader avessero deliberatamente scelto un momento che rendeva sicura la sconfitta\u00bb.\nLe truppe al comando di Rokossovskij erano esauste e avevano altri obiettivi da raggiungere come pianificato dallo Stavka nei mesi precedenti, e in ogni caso in quel momento la citt\u00e0 di Varsavia non era alla portata dell'Armata Rossa. Come detto nei primi di agosto i reparti sovietici erano impegnati in furiosi combattimenti sulle vie d'accesso alla citt\u00e0 sulla Vistola, e a nord sul Bug e il Narew, e ci\u00f2 smentisce chi afferma che i sovietici rimasero inattivi a guardare Varsavia bruciare. Dopo la dura sconfitta subita delle unit\u00e0 corazzate sovietiche, contrattaccate di sorpresa da alcune Panzer-Divisionen tedesche durante le battaglie di Radzymin e Wo\u0142omin del 1\u00ba-10 agosto, Stalin prefer\u00ec continuare con le sue offensive programmate nel Baltico e in Romania (Offensiva Ia\u0219i-Chi\u0219in\u0103u), lasciando il compito di riprendere l'attacco sulla riva destra della Vistola solo a deboli reparti sovietici e a formazioni della 1\u00aa Armata polacca, reclutata nell'Armia Ludowa filo-comunista.\nI comandi sovietici avevano al loro comando truppe stanche e provate da mesi di duri combattimenti mentre i tedeschi avevano dato massima priorit\u00e0 alla difesa del distretto di Varsavia, tanto che i rapporti di guerra tedeschi confermano che l'Armata Rossa non pot\u00e9 aiutare Varsavia a causa dell'improvviso irrigidimento della difesa tedesca. Tuttavia, \u00e8 indubitabile il pregiudizio antipolacco di Stalin che defin\u00ec la stessa rivolta come \"un gesto criminoso di atteggiamento antisovietico\" ed ostaccol\u00f2 deliberatamente gli aiuti ai rivoltosi inviati dagli aerei occidentali.\nDopo un primo periodo di riorganizzazione dunque, i sovietici fecero qualche tentativo per aiutare gli insorti. Churchill e Roosevelt decisero di paracadutare armi e rifornimenti con bombardieri pesanti in aiuto degli insorti, ma in piccole quantit\u00e0. Il 4 agosto due bombardieri alleati raggiunsero Varsavia, l'8 ne arrivarono quattro, ma la loro precisione fu nulla, e la maggior parte delle armi, dei medicinali e dei viveri paracadutati furono recuperate dai tedeschi. Militarmente i tentativi alleati di aiutare gli insorti erano del tutto irrealistici; gli uomini dell'AK fin dall'inizio della rivolta si ritrovarono circondati in parti della citt\u00e0 molto limitate territorialmente, e i bombardieri effettuavano i loro lanci da altitudini molto elevate; \u00e8 lecito dunque supporre che questo gesto da parte degli alleati fu mosso pi\u00f9 da spirito umanitario e calcolo politico piuttosto che da una reale prospettiva di supporto militare. Quando poi il 10 settembre la posizione di Stalin, che fino a quel momento aveva negato ai velivoli alleati di rifornirsi negli aeroporti russi dopo le operazioni di lancio, si ammorbid\u00ec, anche l'Armata Rossa inizi\u00f2 a lanciare rifornimenti alle sacche di resistenza polacca a Varsavia. A riconferma della scarsa utilit\u00e0 dei lanci alleati, il 14 settembre dalle basi aeree del sud Italia, circa 100 quadrimotori alleati scortati da caccia P-51 Mustang, effettuarono cospicui lanci di materiale per gli insorti, ma circa l'80% del materiale cadde in mano tedesca.\nIl 20 agosto la 1\u00aa Armata polacca del generale Berling, autorizzato da Stalin a cercare di aiutare gli insorti via terra, raggiunse la linea del fronte dinanzi a Varsavia, il 10 settembre conquist\u00f2 Praga, il sobborgo orientale di Varsavia sulla riva sovietica della Vistola ma, dopo aver subito pesanti perdite a causa di un contrattacco tedesco, il 23 settembre fu costretta a ripiegare al di l\u00e0 del fiume. L'esercito nazionalista polacco mantenne un atteggiamento fortemente sospettoso anche in queste delicate e concitate fasi della rivolta, rifiutandosi di coordinare i propri sforzi con l'armata polacca inquadrata nelle forze sovietiche. La settimana dopo la rivolta fu definitivamente schiacciata dai tedeschi, con i membri dell'AK sconfitti non tanto dai calcoli politici di Stalin, quanto dal loro fervore nazionalista e dall'odio verso entrambe le potenze tedesca e sovietica che port\u00f2 i leader polacchi ad iniziare una rivolta in un momento del tutto inopportuno.\nFine della rivolta.\nLa resa dell'Esercito Nazionale fu siglata il 2 ottobre 1944 da Komorowski e da von dem Bach. I tedeschi riconobbero agli insorti e ai civili catturati lo status di prigionieri di guerra, tutelati quindi dalla convenzione di Ginevra, ma imposero la deportazione di quasi mezzo milione di persone in previsione dell'esecuzione di un ordine di Adolf Hitler: la totale distruzione della citt\u00e0 di Varsavia.\nUna volta sgomberata dalla popolazione, Varsavia fu distrutta, casa per casa, da corpi delle SS sottratti al combattimento per tale scopo; solo nel gennaio del 1945 l'Armata Rossa arriv\u00f2 nella capitale abbandonata dai tedeschi e ridotta in macerie. Il tragico epilogo della rivolta incrin\u00f2 i rapporti fra gli Alleati e il governo polacco che il 3 ottobre 1944 rilasci\u00f2 il seguente comunicato:\nLa scarsa considerazione che gli Alleati occidentali avevano per le richieste polacche a fronte di quelle dell'Unione Sovietica il cui ruolo era decisivo nella guerra mondiale in Europa, del resto, era gi\u00e0 stata evidenziata ai tempi della conferenza di Teheran, avvenuta nove mesi prima dell'inizio della rivolta, dove Churchill, Stalin e Roosevelt si erano accordati perch\u00e9 l'Unione Sovietica mantenesse i territori polacchi acquisiti nell'invasione del 1939 e inglobasse il resto della Polonia nella propria orbita, ma il governo polacco venne a sapere di tali decisioni solo durante la conferenza di Jalta."}
{"id": "695724", "revid": "767487", "url": "https://it.wikipedia.org/wiki?curid=695724", "title": "The Cross of Changes", "text": "The Cross of Changes \u00e8 il secondo album degli Enigma, uscito nel 1993, seguito nel 1994 dalla Special Edition che contiene tre tracce in pi\u00f9 rispetto all'originale (remix di \"Return to innocence\", \"Age of loneliness\", \"The eyes of truth\")."}
{"id": "695732", "revid": "2091899", "url": "https://it.wikipedia.org/wiki?curid=695732", "title": "Brasilina", "text": "La brasilina \u00e8 un colorante naturale del gruppo dei pironi estratta da legni rossi come il pernambuco, il legno rosso (verzino), il pau brasil provenienti dal Brasile, Giamaica, Per\u00f9, Colombia e della \"caesalpinia sappan\" diffusa in Thailandia, Cina, Filippine, Giappone.\nDalla brasilina si ricava per ossidazione la brasileina.\nUn tempo molto utilizzata nella tintura della lana e della seta, oggi \u00e8 sostituita da coloranti sintetici."}
{"id": "695735", "revid": "729019", "url": "https://it.wikipedia.org/wiki?curid=695735", "title": "Aneurisma aortico", "text": "L'aneurisma aortico \u00e8 l'abnorme dilatazione di un tratto dell'aorta, dovuta al cedimento della parete vasale la cui componente elastica \u00e8 stata indebolita da fenomeni degenerativi (aterosclerosi), infiammatori o traumatici.\nSi pu\u00f2 dividere in aneurisma dell'aorta toracica e in aneurisma dell'aorta addominale, rispettivamente se si verifica a livello dell'aorta toracica o addominale.\nDescrizione.\nL'aorta \u00e8 il pi\u00f9 grande dei vasi arteriosi, prende origine dal cuore, e dal suo tronco si diramano tutte le restanti arterie dell'organismo. La sua parete \u00e8 costituita da tre rivestimenti disposti concentricamente (come le guaine di un cavo elettrico), detti tonache. La pi\u00f9 interna, a diretto contatto con il sangue, \u00e8 la tonaca intima, formata da cellule di rivestimento (cellule endoteliali); la pi\u00f9 esterna \u00e8 la tonaca avventizia, formata da tessuto connettivo collagene; in mezzo si dispone la tonaca media, formata da membrane di tessuto elastico connesse tra loro da fascetti di fibre elastiche e fibrocellule muscolari lisce. La struttura elastica della tonaca media permette all'aorta di ammortizzare l'onda pressoria che si imprime sul tronco arterioso a ogni battito cardiaco. L'aneurisma si forma quando le fibre della tonaca media si scompaginano, degenerano o si assottigliano, e i meccanismi riparativi le rimpiazzano con tessuto fibroso che essendo anelastico, tende a sfiancarsi sotto l'impatto pressorio.\nEziologia.\nUn aneurisma aortico pu\u00f2 presentarsi a seguito di traumi, infezioni, o, pi\u00f9 comunemente, da un'anomalia intrinseca nei componenti di elastina e collagene della parete arteriosa. Mentre specifiche anomalie genetiche sono state identificate in alcune sindromi come la sindrome di Marfan e altre, che sono correlate a aneurismi aortici, sia dell'aorta toracica sia dell'aorta addominale\nPatogenesi.\nA causa delle leggi fisiche dei fluidi, la tensione che si produce sulla parete di un'arteria a ogni sistole cardiaca:\nAvendo l'aorta un grosso calibro, l'ipertensione e lo slargamento aneurismatico conseguente, risultano problematici in modo particolare su una parete vasale resa anelastica e pi\u00f9 soggetta allo sfiancamento. All'assottigliamento dovuto ai processi sopra accennati, si aggiunge infatti l'esito dei meccanismi riparativi spontanei, che cercano di rimpiazzare le fibre elastiche danneggiate ad esempio dai depositi di colesterolo, macrofagi (che fagocitandoli diventano foam cells) e incapsulamento per deposizione fibrosa a livello della tonaca intima (aterosclerosi). Infine esistono gli aneurismi congeniti, associati a malattie delle valvole cardiache. Gli aneurismi aortici da aterosclerosi si formano prevalentemente nel tratto addominale a valle delle arterie renali.\nInquadramento clinico.\nL'aneurisma dell'arco aortico \u00e8 evidenziabile semeioticamente attraverso il sintomo di Cardarelli. Le malattie che causano la comparsa di un aneurisma dell'arco aortico possono essere la sifilide e la tubercolosi (molto meno frequentemente che in passato), le infezioni batteriche o micotiche, l'artrite reumatoide.\nL'aneurisma addominale invece \u00e8 in genere di origine aterosclerotica e si localizza prevalentemente nel tratto addominale a valle delle arterie renali. La prevalenza di questo tipo di aneurisma, essendo legata a fenomeni degenerativi-aterosclerotici, aumenta con l'et\u00e0 e interessa il 10% circa della popolazione maschile ultrasettantenne. Nel 90% dei casi \u00e8 asintomatico perch\u00e9 la progressione della lesione \u00e8 minima (0,5-0,7\u00a0mm/anno) e solo in una modesta percentuale di casi determina sintomi da compressione o, ancor meno, ischemia acuta di un arto inferiore da embolizzazione periferica. La sua diagnosi si fa incidentalmente o con una palpazione profonda dell'addome, che pu\u00f2 evidenziare la presenza di una massa pulsante, o ancor pi\u00f9 spesso durante un esame ecografico eseguito per altri motivi. In alcuni casi l'aneurisma pu\u00f2 complicarsi permettendo il passaggio di sangue all'interno della parete e causando dolore che pu\u00f2 essere indicativo di imminente rottura dell'aneurisma stesso.\nEntrambe le tipologie di aneurisma possono essere causate dalla Sindrome di Marfan.\nMolto spesso per\u00f2 la rottura dell'aneurisma avviene in assenza di sintomatologia dolorosa.\nNell'aneurisma acuto su base aterosclerotica il paziente pu\u00f2 avere la sensazione di pulsazione a livello dell'addome, oppure dolore alla schiena. La rottura dell'aneurisma richiede un intervento chirurgico d'urgenza.\nLa rottura dell'aneurisma aortico costituisce a tutt'oggi una causa frequente di morte nel mondo occidentale (12\u00b0 in ordine di frequenza fra le cause di morte negli USA).\nDiagnosi.\nL'aneurisma aortico pu\u00f2 essere evidenziato radiologicamente se nel suo contesto \u00e8 presente del calcio che permette la visualizzazione del contorno dell'aneurisma stesso. Molti aneurismi tuttavia non mostrano calcificazioni, pertanto la loro presenza pu\u00f2 sfuggire alla radiografia diretta dell'addome.\nL'ecografia permette di visualizzare accuratamente l'aneurisma e identificare l'eventuale presenza di un trombo adeso alla parete, lo stesso esame permette di seguire l'evoluzione dell'aneurisma stesso, la sua eventuale progressiva dilatazione, permettendo un approccio chirurgico tempestivo, non con caratteristiche di urgenza e quindi con elevata sopravvivenza post intervento.\nAltre tecniche non invasive per la diagnosi sono l'angio-TC e l'angio-RM, indagini di secondo livello indispensabili nel caso venga programmato un trattamento chirurgico della lesione.\nPrevenzione di rottura.\nAttualmente l'unica strategia praticata per rallentare l'indebolimento e l'allargamento dell'aorta \u00e8 l'impiego di farmaci per ridurre la pressione sanguigna.\nTerapia.\nIl trattamento chirurgico o per via endovascolare (EVAR) \u00e8 riservato a tutti gli aneurismi asintomatici con diametro, alla TC, maggiore di 5,5\u00a0cm. Per quanto riguarda gli aneurismi sintomatici (con dolore al rachide e/o all'addome per la rottura dell'aneurisma) il trattamento in urgenza/emergenza \u00e8 indispensabile e si attua oggi prevalentemente con la tecnica open (a pancia aperta) mentre la tecnica endovascolare (EVAR) \u00e8 riservata ancora a casi selezionati. Con l'accesso chirurgico tradizionale (open) \u00e8 possibile inoltre l'impiego di dispositivi espansibili che consentono anastomosi \"sutureless\" molto pi\u00f9 semplici, rapide, emostatiche (\"airtight\"- video) ed efficaci nella ricostruzione degli eventuali strati di dissezione rispetto alla sutura tradizionale e che possono essere usati, con diverse configurazioni (Tipo I, II e III), in tutti i segmenti dell'aorta toracoaddominale.\nDecorso e prognosi.\nLa prognosi del paziente deve tenere conto delle malattie spesso associate a un aneurisma aortico, come la coronaropatia, il diabete, lo scompenso cardiaco, la vasculopatia cerebrale. \u00c8 importante ricordare che la dimensione dell'aneurisma aortico \u00e8 direttamente associata con il rischio di rottura dello stesso aneurisma.\nLa sopravvivenza alla rottura dell'aneurisma \u00e8 molto bassa (10-15% dei casi) ed \u00e8 legata in gran parte alla tempestivit\u00e0 della diagnosi (possibile clinicamente gi\u00e0 in fase fissurativa, con obbligo di trasferire rapidamente il paziente in sala operatoria) e all'efficacia del trattamento chirurgico e rianimatorio.\nIl parametro pi\u00f9 chiaramente correlato al rischio di rottura \u00e8 il diametro antero-posteriore dell'aneurisma, mentre sembra ininfluente la sua estensione nel senso della lunghezza. A parit\u00e0 di diametro, sono a maggior rischio gli aneurismi sacciformi, o comunque quelli con cedimenti di parete ben localizzati, rispetto a quelli fusiformi."}
{"id": "695740", "revid": "287204", "url": "https://it.wikipedia.org/wiki?curid=695740", "title": "Metacarpo", "text": "Il metacarpo \u00e8 un osso che fa parte dello scheletro dell'arto superiore, situato fra le falangi e il carpo. Le ossa del metacarpo sono equivalenti alle ossa metatarsali del piede.\nAnatomia umana.\nIl metacarpo (\u03bc\u03b5\u03c4\u03b1+\u03ba\u03b1\u03c1\u03c0\u03cc\u03c2 = dopo carpo, palmo/polso) forma lo scheletro del corpo della mano.\n\u00c8 formato da 5 ossa distinte, denominate:\nLe ossa sono lunghe e disposte come una raggiera, rivolte verso il carpo. Esse creano quattro spazi intermedi angolari aperti distalmente (spazi intraossei del metacarpo) e occupati dai muscoli.\nMuscolatura.\nAlla base del secondo osso del metacarpo si inseriscono i muscoli estensori radiali, che aiutano l'estensione e la flessione radiale del polso. Sulla base del quinto osso metacarpale si inserisce il muscolo estensore ulnare mentre sul trapezio e sulla base del primo osso del metacarpo troviamo il muscolo abduttore lungo del pollice. Nel primo osso metacarpale si inserisce anche il muscolo opponente del pollice, necessario per il movimento di opposizione del pollice rispetto alle altre dita. Infine sulla superficie mediale del quinto osso del metacarpo; troviamo il muscolo opponente del mignolo, che flette il quinto osso metacarpale quando il mignolo viene messo in opposizione con la punta del pollice.\nPatologia.\nA causa di disturbi congeniti quali pseudoipoparatiroidismo e pseudopseudoipoparatiroidismo, il quarto e quinto osso metacarpale possono apparire smussati o accorciati.\nNella sindrome di Turner il quarto osso del metacarpo \u00e8 smussato, mentre il quinto appare normale. I metacarpi smussati sono anche un sintomo della sindrome del nervo basocellulare di Nevoid.\nIl collo di un metacarpo \u00e8 infine soggetto alle fratture, specialmente nei pugili.\nAnatomia comparata.\nNegli animali a quattro zampe, i metacarpi formano parte degli arti anteriori e il loro numero \u00e8 in relazione al numero di dita dei piedi. Nei digitigradi e negli ungulati, i metacarpi sono pi\u00f9 estesi e vanno a formare un segmento addizionale dell'arto, favorendo l'aumento della velocit\u00e0 dell'animale. Negli uccelli e nei pipistrelli, i metacarpi formano parte delle ali.\nStoria.\nIl medico greco Galeno si riferiva al metacarpo utilizzando la parola \u03bc\u03b5\u03c4\u03b1\u03ba\u03ac\u03c1\u03c0\u03b9\u03bf\u03bd (\"metakarpion\"). "}
{"id": "695741", "revid": "287204", "url": "https://it.wikipedia.org/wiki?curid=695741", "title": "Il quarto protocollo", "text": "Il quarto protocollo (\"The Fourth Protocol\") \u00e8 un romanzo di \"spionaggio\" e fantapolitica scritto da Frederick Forsyth, pubblicato nel 1984.\nIl romanzo prende le mosse dall'ipotesi, che attivisti comunisti dell'ultrasinistra britannica fedeli all'URSS avessero infiltrato il Partito Laburista fino alle posizioni di vertice - attendendo silenziosamente e attestandosi su posizioni politiche moderate - il momento in cui il Labour avrebbe vinto le elezioni nazionali per gettare la maschera e dar corso a un radicale cambiamento di politica interna ed estera: gli aspetti pi\u00f9 importanti della sovversione sarebbero stati la nazionalizzazione di ogni impresa, l'abrogazione della propriet\u00e0 privata e, soprattutto, l'uscita del Regno Unito, il pi\u00f9 fedele alleato degli Stati Uniti, dalla NATO. Secondo i piani di Mosca, questa uscita avrebbe dovuto innescare un effetto domino che avrebbe provocato l'abbandono del Patto Atlantico da parte anche di altri Paesi dell'Europa occidentale, sancendo l'isolamento politico e militare degli Stati Uniti e la fine della loro supremazia nucleare in Europa.\nPersonaggi.\nForsyth mescola personaggi veri e di fantasia sullo sfondo della Londra degli anni Ottanta. L'azione si svolge nel 1987. Il Primo Ministro \u00e8 la signora Thatcher e si fanno riferimenti all'allora recente guerra delle Falkland del 1982 e all'invasione in corso dell'URSS in Afghanistan.\nI personaggi principali sono:\nTrama.\nLa vicenda \u00e8 lunga ed elaborata, composta da diversi filoni che si dipanano attraverso circa sei mesi di narrazione, dall'antivigilia di Capodanno del 1987 fino alle elezioni politiche nel giugno di quello stesso anno, apparentemente slegati tra di loro, ma che hanno come punto di collegamento John Preston che ricopre un alto posto nello spionaggio del MI5, la sicurezza interna di tutti i Ministeri. Il prologo \u00e8 il 30 dicembre 1986 quando Jim Rawlings, uno scassinatore professionista, fa il suo ultimo sopralluogo per un furto di diamanti che effettuer\u00e0 la sera seguente, quando tutti staranno festeggiando l'arrivo del 1987. Non si sa nulla della vittima, si sa solo che sua moglie \u00e8 una nobildonna e la coppia abita nel quartiere londinese di Belgravia. Il furto verr\u00e0 portato a termine come previsto, ma questo innescher\u00e0 una serie di eventi non pianificati: la vittima cercher\u00e0 in tutti i modi di tornare in possesso della borsa usata da Rawlings per portar via i gioielli e, per far ci\u00f2, due ricettatori collegati a Rawlings moriranno. Questi verr\u00e0 avvertito per tempo che una banda di teppisti al soldo di qualcuno sta cercando di recuperare la borsa e sventer\u00e0 la minaccia alla sua persona; in seguito scopre che in un doppio fondo vi sono nascosti documenti classificati segretissimi che evidentemente non dovevano stare l\u00ec dentro. Quindi decide di imbustarli e spedirli anonimamente al servizio di sicurezza del Ministero della Difesa, e qui Rawlings esce di scena.\nLa busta viene ricevuta dal capo della sicurezza del Ministero, - il generale Bertie Capstick - che avvisa Preston, un tempo suo sottoposto. La notizia provoca un terremoto ai vertici dei servizi segreti e tra i sottosegretari, e si decide di affidare le indagini allo stesso Preston, che scopre l'identit\u00e0 di colui che ha trafugato i documenti: George Berenson, direttore delle forniture della Difesa e simpatizzante di destra e del regime segregazionista sudafricano, cosa questa che in passato gli ha precluso la nomina a baronetto. Proprio la mancata nomina a baronetto ha ingenerato in Berenson i risentimenti verso chi non ha capito la sua battaglia anticomunista. Venuto a scoprire che la persona con cui Berenson ha rapporti \u00e8 un funzionario dell'ambasciata del Sud Africa, Jan Marais, Preston viene distaccato da Hemmings all'MI6 per il tempo necessario a recarsi in quel Paese e aiutare il NIS, il National Intelligence Service sudafricano, a capire chi sia la persona che hanno a Londra. Tra Pretoria, Johannesburg e East London, Preston scoprir\u00e0 che Jan Marais \u00e8 in realt\u00e0 morto nel 1944 e la sua identit\u00e0 \u00e8 stata assunta fin dal 1945 da un suo commilitone, Friedrich (Frikki) Brandt, figlio di un immigrato comunista tedesco che nel 1936 fugg\u00ec dalla Germania di Hitler chiedendo un visto d'espatrio in Sud Africa spacciandosi per ebreo. Da quarant'anni il sedicente Marais \u00e8 una spia al servizio dell'URSS dall'interno del servizio diplomatico sudafricano, e Berenson \u00e8 una sua vittima reclutata sotto falsa bandiera, in quanto questi credeva di passare informazioni al Sud Africa (a suo dire, l'unico baluardo nell'Emisfero Australe contro il comunismo). Quando Nigel Irvine mostra a Berenson le prove che Marais \u00e8 un agente sovietico, Berenson crolla e collabora. Irvine si rende quindi conto che Berenson pu\u00f2 essere utilizzato come canale di disinformazione per passare ai sovietici false informazioni.\nContemporaneamente, a Mosca, il segretario del Partito Comunista convoca una commissione di strateghi capeggiata da Kim Philby, colonnello del KGB e composta anche da un generale dello stesso servizio, esperto in destabilizzazione; un influente scienziato esperto in tecnologia nucleare e un Grande Maestro di scacchi esperto in strategie. I quattro elaborano un piano per indurre i britannici a votare il Partito Laburista: circa una settimana prima delle elezioni, un agente sovietico (Petrovskij alias Ross) far\u00e0 esplodere un ordigno nucleare vicino a una base americana nel sud dell'Inghilterra, nei pressi di Ipswich. Il segretario del PCUS avrebbe decretato l'allarme rosso che solo un appello del leader laburista Neil Kinnock (che all'epoca realmente ricopriva quella carica) avrebbe fatto rientrare, e i britannici, stanchi degli incidenti nucleari sul loro territorio, avrebbero finalmente messo fine al governo conservatore di Margaret Thatcher. Una volta eletto, Neil Kinnock sarebbe stato rimpiazzato dall'esecutivo del Partito, infiltrato in larga parte da elementi fedeli a Mosca, e sarebbe stato nominato un nuovo leader che avrebbe ricevuto l'incarico di formare il nuovo governo, che avrebbe messo in pratica le direttive favorevoli a Mosca. La notizia delle elezioni anticipate nel giugno 1987 mette fretta al segretario generale, e a Philby viene dato incarico di attuare il piano, che dovr\u00e0 consistere nell'arrivo in Gran Bretagna di diverse componenti, che Ross ritirer\u00e0 dai corrieri (di varie nazionalit\u00e0, anche del blocco occidentale, come uno svedese al soldo dei sovietici, di un tedesco dell'Ovest che in realt\u00e0 lavora per Markus Wolf, capo del servizio segreto tedesco dell'Est, e di un tedesco dell'Est dal doppio passaporto, possedendo anche quello danese per via di madre) che di volta in volta entrano in Gran Bretagna per i pi\u00f9 disparati motivi.\nSfortunatamente per Mosca, un marinaio russo viene aggredito a Glasgow da alcuni teppisti. Il marinaio \u00e8 in realt\u00e0 il corriere di una delle componenti della bomba, e un poliziotto scozzese - che in realt\u00e0 \u00e8 il referente dell'MI5 - \u00e8 insospettito dal fatto che l'aggressione sia avvenuta lontano dal circuito dei bar che i marinai di norma frequentano. Decide quindi di chiamare Londra e Preston, con uno stratagemma, una volta arrivato a Glasgow, riesce a impadronirsi degli oggetti che il marinaio portava seco. Tornato a Londra, li porta a un suo conoscente, professore di fisica all'Universit\u00e0, e scopre che uno degli oggetti rinvenuti \u00e8 un disco di polonio che ha solo due possibili usi: in medicina o come iniziatore di una bomba nucleare. Preston riferisce cos\u00ec l'accaduto ad Harcourt-Smith ma questi, timoroso di apparire allarmista e di agitare le acque - nonch\u00e9 di mettersi in cattiva luce presso i Laburisti, che hanno forti possibilit\u00e0 di vincere le elezioni e non potrebbero vedere di buon occhio un funzionario dei servizi segreti che indaga su di loro - non trasmette il rapporto e manda Preston in ferie forzate, adducendo la giustificazione che negli ultimi quindici mesi non ne ha usufruito ed \u00e8 contro il regolamento accumulare ferie non godute.\nIl complotto (chiamato Piano Aurora) ordito a Mosca arriva alle orecchie del generale Karpov tramite un suo fedele amico, che si trova il suo reparto saccheggiato degli uomini migliori dagli emissari del Cremlino. Karpov decide di indagare segretamente e di capire perch\u00e9 un progetto cos\u00ec importante non sia passato per il suo ufficio, essendo proprio la sua la direzione preposta alla gestione degli agenti illegali (ovvero, che si spacciano per cittadini nel Paese in cui operano). Trattandosi di Gran Bretagna, Karpov capisce subito che dietro il piano c'\u00e8 Philby in combutta con il segretario generale, che per quel Paese ha sempre avuto una predilezione al limite dell'ossessione. Decide quindi di far pesare il suo grado per obbligare l'autista di Philby a rivelare i nomi delle altre persone coinvolte nel piano. Una volta venutone a conoscenza, riesce a farsi dare i dettagli da esse con vari metodi: sfruttando il debole per l'alcool del generale e usando il ricatto per lo scienziato (gli mostra prove fotografiche dell'omosessualit\u00e0 di suo figlio e minaccia di denunciarlo al Partito). Karpov sulle prime \u00e8 tentato di non fare nulla, vista l'ingegnosit\u00e0 del piano, ma quando un dispaccio dalla stazione del KGB presso l'ambasciata a Vienna lo avverte che il servizio segreto britannico sta per mettere le mani su di un agente illegale che sta per fare esplodere una bomba in Inghilterra, decide di sabotare il Piano Aurora. Invia cos\u00ec un agente cecoslovacco a Londra dandogli l'identit\u00e0 di Frank Winkler, un austriaco gi\u00e0 segnalato alla CIA e all'MI5 per spionaggio nucleare negli Stati Uniti, e gli d\u00e0 ordine di recarsi per un controllo alla stazione trasmittente da dove Ross comunica i progressi del Piano Aurora a Mosca.\nCome previsto, l'arrivo di Frank Winkler in Gran Bretagna non passa inosservato e la notizia viene passata a Preston che, ancora in ferie, lavora in veste semiufficiale per Nigel Irvine all'MI6. Irvine convince Hemmings, in assenza per malattia, a nominare Preston controllore sul campo, scavalcando Harcourt-Smith, e cos\u00ec Preston si mette sulle tracce dell'austriaco, che lo porter\u00e0 a Chesterfield a casa di due fratelli greci (in realt\u00e0 agenti comunisti greco-ciprioti). Una volta trovato il luogo della trasmittente, Preston attende gli eventi, che qualche giorno dopo si materializzeranno con l'arrivo di Ross, che comunicher\u00e0 che Aurora \u00e8 pronto per l'esecuzione, essendo stata effettuata l'ultima consegna e costruito l'ordigno. La squadra di Preston non far\u00e0 in tempo a fermare la trasmissione del messaggio, ma riuscir\u00e0 a seguire Ross fino alla sua base a Ipswich. Preston capisce che sarebbe impossibile agire con una squadra di pedinatori, e riferisce a Londra che c'\u00e8 bisogno delle squadre speciali del SAS.\nIl SAS prepara un piano ed entra in azione proprio la sera in cui Radio Mosca, con un errore voluto nel notiziario, d\u00e0 a Ross l'ordine di far esplodere l'ordigno l'indomani. Il comandante della squadra uccide Ross nonostante questi non avesse pi\u00f9 la possibilit\u00e0 di operare sulla bomba, suscitando le proteste di Preston che avrebbe voluto catturare vivo l'agente sovietico.\nQualche giorno dopo, Preston chiede spiegazioni a Irvine: non gli \u00e8 chiaro perch\u00e9 mai il KGB avesse mandato in Gran Bretagna un agente il cui nome era segnalato ai servizi segreti, e perch\u00e9 Petrovskij alias Ross fosse stato ucciso. Preston esterna a Irvine il sospetto che il piano sia stato deliberatamente sabotato da qualcuno a Mosca. Irvine allora, messo di fronte al fatto che Preston ha capito tutto, lo invita a recarsi con lui a Ginevra l'indomani. Qui Irvine incontrer\u00e0 a colloquio Karpov, e al ritorno racconter\u00e0 a Preston cos'\u00e8 successo: dopo aver appreso del Piano Aurora e letto il dispaccio da Vienna, Karpov si era messo in contatto con un influente membro del Politburo. Questi, facente parte della corrente avversa all'attuale segretario, aveva fatto capire a Karpov che in caso di comprovato avventurismo dei vertici del Partito, c'erano gli elementi per un cambio di guida politica, e Karpov aveva recepito il messaggio: aveva mandato in Gran Bretagna un agente incapace per sabotare deliberatamente il piano. Il patto implicito era che Petrovskij/Ross non venisse preso vivo. Resoconti falsati di un interrogatorio di Ross avrebbero accusato il segretario generale, cosa questa che ne avrebbe provocato la fine politica e, con lui, anche dei suoi fedelissimi incluso Philby, aprendo a Karpov la strada verso la poltrona di capo del KGB. Quanto a Londra, Irvine rivela a Preston che il dispaccio era un falso, fatto arrivare a Vienna tramite Marais che l'aveva ricevuto da Berenson e quindi accettato come vero vista l'attendibilit\u00e0 della fonte. Alla fine del 1987, quando poi Marais viene arrestato dagli agenti del NIS sull'aereo che lo riportava in Sud Africa, Karpov capisce che il suo agente \u00e8 stato bruciato e la sua fonte \u00e8 inservibile; infine, da un agente sovietico al soldo degli inglesi, Irvine fa arrivare a Mosca la notizia che Berenson avrebbe collaborato con gli inglesi fin da quando era stato contattato da Marais, e quindi tutto il materiale passato ai sovietici era falso."}
{"id": "695743", "revid": "554814", "url": "https://it.wikipedia.org/wiki?curid=695743", "title": "Chirurgia dell'orecchio esterno", "text": "La chirurgia dell'orecchio esterno interviene sia sulle vere e proprie malattie del padiglione auricolare che sugli eventuali difetti estetici dell'orecchio esterno.\nOrecchie a sventola.\nIl cosiddetto \"orecchio a sventola\" \u00e8 presente sin dalla nascita. Questa particolare forma dell'orecchio \u00e8 da attribuire a una malformazione della cartilagine che, non piegandosi formando cos\u00ec una sorta di conca, rimane dritta e piatta. Il difetto non \u00e8 soltanto congenito ma anche ereditario: per averne prova basti osservare l'incidenza di soggetti con orecchie di questo tipo nello stesso ambito famigliare.\nIl problema delle orecchie \"a sventola\" resta comunque confinato al solo piano estetico dato che la loro forma non interferisce in alcuna maniera con la funzionalit\u00e0 dell'apparato uditivo. Sul piano dell'immagine, invece, la malformazione del padiglione auricolare pu\u00f2 creare anche dei complessi ed in ogni caso costituisce una \"stonatura\" all'armonia e alla bellezza del viso. I disagi non sono inoltre proporzionali all'et\u00e0: anche un bambino di pochi anni pu\u00f2 \"vergognarsi\" delle proprie orecchie, magari perch\u00e9 canzonato con insistenza dai propri coetanei.\nLa correzione chirurgica delle orecchie, che fino a qualche anno fa richiedeva il ricovero ospedaliero e una lunga convalescenza, \u00e8 diventata ora una questione di pochi minuti. L'\"otoplastica\", riferisce uno specialista, \"si realizza adesso in day hospital, consentendo il ritorno alle mura domestiche poche ore dopo l'operazione. Un vantaggio per il paziente, soprattutto se in tenera et\u00e0, che non dovr\u00e0 sopportare, dal punto di vista pratico ma anche psicologico, il peso di una degenza fuori casa e di un post-operatorio un tempo piuttosto doloroso.\"\nL'intervento \u00e8 accessibile anche ai bambini di 5-6 anni: dopo quest'et\u00e0, infatti, le orecchie non subiscono rilevanti modificazioni e nel contempo si possono prevenire quei comprensibili complessi legati ad un inestetismo che invita facilmente a scherzi e freddure.\nSulla questione sono concordi anche gli psicologi: meglio intervenire in et\u00e0 pre-scolare non solo per migliorare l'estetica ma anche per non incrinare l'immagine di s\u00e9."}
{"id": "695744", "revid": "12079", "url": "https://it.wikipedia.org/wiki?curid=695744", "title": "Bir-Lehlu", "text": ""}
{"id": "695757", "revid": "287204", "url": "https://it.wikipedia.org/wiki?curid=695757", "title": "Springhead Motorshark", "text": "Springhead Motorshark \u00e8 il quarto album dei Britny Fox, uscito il 29 luglio 2003 per l'Etichetta Spitfire Records."}
{"id": "695767", "revid": "320578", "url": "https://it.wikipedia.org/wiki?curid=695767", "title": "Aram Kachaturian", "text": ""}
{"id": "695768", "revid": "74173", "url": "https://it.wikipedia.org/wiki?curid=695768", "title": "La Nuova Europa", "text": "La Nuova Europa fu una rivista di politica e cultura, a periodicit\u00e0 settimanale, fondata dallo storico Luigi Salvatorelli, pubblicata a Roma dal dicembre 1944 (Anno I, n. 1) al marzo 1946 (Anno III, n. 11).\nLa Nuova Europa nacque con il proposito di affrontare tutti i problemi che si presentavano, anche in forma drammatica, nelle fasi finali della Seconda guerra mondiale.\nDi indirizzo liberal-socialista, acquis\u00ec prestigio per le collaborazioni, tra gli altri, di Guido De Ruggiero - con articoli su temi istituzionali - Luigi Einaudi, Benedetto Croce, Ugo La Malfa, Bruno Visentini e Alberto Moravia."}
{"id": "695769", "revid": "1543377", "url": "https://it.wikipedia.org/wiki?curid=695769", "title": "Anselmo Bucci", "text": "Biografia.\nNasce a Fossombrone (PU) il 25 maggio 1887. Figlio secondogenito di Achille Muzio e Sestilia Chiavarelli, fratello di Giovanni, scrittore, segue la famiglia nel Veneto, a Cittadella, dove compie gli studi liceali a Venezia e inizia a dedicarsi alla pittura.Il fratello Giovanni intuisce subito il suo talento artistico e lo appoggia materialmente e spiritualmente nei momenti meno felici.\nNel 1905 \u00e8 in Lombardia, conosce Boccioni e segue i corsi dell'Accademia di Brera di Milano, ma risiede a Monza dove si lega al gruppo di artisti che fino al 1909 vi danno vita al \"Coenobium.\"\u00c8 amico di Dudreville e con lui, nel 1906, si reca a Parigi. Qui si dedica all'incisione e conosce i principali artisti presenti nella capitale francese.\nViaggia ancora prima di rientrare in patria nel 1914; si arruola volontario nel Battaglione lombardo ciclisti.\nNel dopoguerra ha molte mostre che lo fanno conoscere e gli procurano l'invito alla Biennale di Venezia del 1920. Aderisce a Novecento, ma dal 1925 tende a distaccarsi dal gruppo per affiancare all'attivit\u00e0 di artista quella di giornalista e di scrittore.\nNel 1930 vince il premio Viareggio con il volume \"Il pittore volante\".\nSi dedica anche all'arredo dei grandi piroscafi degli anni '30, pur continuando a prendere parte a mostre internazionali.\nNel 1943 i bombardamenti su Milano gli distruggono lo studio e l'artista si trasferisce nella casa paterna di Monza.\nNegli anni 1949-1950, partecipa alla costituzione dell'importante collezione Verzocchi, sul tema del lavoro, inviando, con un autoritratto, \"Il ponte sul Metauro\"; la Collezione oggi \u00e8 conservata nella Pinacoteca Civica di Forl\u00ec.\nGli ultimi suoi anni sono segnati da un progressivo isolamento.\nMuore a Monza nel 1955. Riposa nel Cimitero urbano.\nLa sua citt\u00e0 natale, Fossombrone, conserva nella \"Quadreria Cesarini\" un consistente \"corpus\" di suoi dipinti delle varie fasi e maniere pittoriche."}
{"id": "695770", "revid": "123781382", "url": "https://it.wikipedia.org/wiki?curid=695770", "title": "Orizzonti perduti (album)", "text": "Orizzonti perduti \u00e8 il tredicesimo album in studio di Franco Battiato, pubblicato nel dicembre 1983 con l'etichetta EMI Italiana. Il disco, che l'autore cur\u00f2 particolarmente in fase di registrazione, raggiunse il settimo posto in classifica e risult\u00f2 il trentaduesimo pi\u00f9 venduto del 1984.\nL'album, a differenza dei precedenti, presenta un maggiore uso dell'elettronica e del computer per la riproduzione dei suoni, con la totale eliminazione degli strumenti acustici. Il disco si presenta in alcuni tratti autobiografico: non per caso, infatti, il principale scenario narrativo \u00e8 l'ambiente siciliano. Vengono poi toccati temi come la satira musicale e la decadenza culturale dell'Occidente.\nTracce.\nTesti e musiche di Franco Battiato, tranne dove indicato."}
{"id": "695771", "revid": "1543377", "url": "https://it.wikipedia.org/wiki?curid=695771", "title": "Leonardo Andervolti", "text": "Figlio di Giuseppe Andervolt, successivamente italianizzato in Andervolti, e Lucia Urbanis, \u00e8 conosciuto in Friuli-Venezia Giulia, dove ha avuto un ruolo importante nel Risorgimento italiano. Dopo aver frequentato le scuole a Portogruaro, frequent\u00f2 l'Accademia di Belle Arti di Venezia. Ebbe un ruolo importante nella difesa di Osoppo e Venezia contro gli austriaci nel 1848 durante la prima guerra di indipendenza. \u00c8 noto anche per il suo trattato \"Benemeriti Campioni dell'Indipendenza Italiana\", un elogio alla figura mitica di Enrico Ulissi."}
{"id": "695774", "revid": "7", "url": "https://it.wikipedia.org/wiki?curid=695774", "title": "Orbilius Pupillus", "text": ""}
{"id": "695778", "revid": "7", "url": "https://it.wikipedia.org/wiki?curid=695778", "title": "Sibilla cumana", "text": ""}
{"id": "695783", "revid": "1372005", "url": "https://it.wikipedia.org/wiki?curid=695783", "title": "Max August Zorn", "text": "Si occup\u00f2, nel corso delle sue ricerche, di algebra, in particolare teoria dei gruppi, e di analisi numerica.\n\u00c8 particolarmente noto per il lemma che prende il suo nome."}
{"id": "695793", "revid": "125945021", "url": "https://it.wikipedia.org/wiki?curid=695793", "title": "Alessio Cigliano", "text": "Biografia.\nHa iniziato l'attivit\u00e0 nel 1980, legando la sua voce ad alcuni dei pi\u00f9 noti cartoni animati del momento, fra cui \"Ken il guerriero\" (molti i personaggi da lui doppiati compreso il protagonista Kenshiro), \"Maison Ikkoku - Cara dolce Kyoko\" e \"Yattaman\". Nel 1989 sottoscrive un'esclusiva prima con la S.A.S. e successivamente con La BiBi.it societ\u00e0 per la quale ha anche doppiato Agumon, uno dei Digimon nelle prime due serie dell'anime.\nFra gli attori doppiati, si ricordano Heath Ledger in \"I segreti di Brokeback Mountain\", Zachary Quinto negli ultimi lungometraggi di \"Star Trek\", Billy Crudup in \"Watchmen\", Erdo\u011fan Atalay in \"Squadra Speciale Cobra 11\", Noah Wyle in \"E.R. - Medici in prima linea\" e \"Falling Skies\", Michael Imperioli in \"I Soprano\" e \"Detroit 1-8-7\", Leslie Cheung in \"Addio mia concubina\" e Walton Goggins in \"The Shield\"\nHa diretto il doppiaggio della serie TV \"The O.C.\", della seconda, terza e quarta stagione di \"Digimon\" e di \"Zorori\"\nNel 2003 ha vinto il premio per la migliore direzione del doppiaggio di un cartone animato per \"Digimon Frontier\" al Gran Gal\u00e0 del Doppiaggio Romics DD.\nNel 2014 fonda e gestisce Radio Cigliano, una web radio personale nata dalla passione per la musica. Tra le dirette, c'\u00e8 \"Dopocena con...\", con ospiti del doppiaggio italiano che si raccontano e interagiscono col pubblico via chat.\nNel 2018, invitato dalla produzione tedesca, ha partecipato come comparsa in una puntata di \"Squadra Speciale Cobra 11\".\n\u00c8 fratello dell'attore e doppiatore Patrizio Cigliano e nipote del cantante Fausto Cigliano.\nEnnio Morricone \u00e9 stato il padrino al suo battesimo.\nTelevisione.\nDal 1989 al 1991 \u00e8 lo speaker dei servizi giornalistici di \"Big!\", contenitore per ragazzi in onda nel pomeriggio di Rai 1."}
{"id": "695804", "revid": "77358", "url": "https://it.wikipedia.org/wiki?curid=695804", "title": "Glassarmonica", "text": ""}
{"id": "695805", "revid": "2039709", "url": "https://it.wikipedia.org/wiki?curid=695805", "title": "Zafferano (spezia)", "text": "Lo zafferano () \u00e8 una spezia che si ottiene dagli stigmi del fiore del \"Crocus sativus\", conosciuto anche come \"zafferano vero\", una pianta della famiglia delle Iridacee. La pianta di zafferano vero cresce fino a 20\u201330\u00a0cm e d\u00e0 fino a quattro fiori, ognuno con tre stigmi color cremisi intenso. Gli steli e gli stigmi vengono raccolti e fatti seccare per essere usati principalmente in cucina, come condimento e colorante. Lo zafferano, annoverato tra le spezie pi\u00f9 costose del mondo, \u00e8 originario della Grecia o dell'Asia Minore e fu coltivato per la prima volta in Grecia. Come clone geneticamente monomorfo, si \u00e8 diffuso lentamente per la maggior parte dell'Eurasia e pi\u00f9 tardi \u00e8 stato portato in aree del Nord Africa, dell'America del Nord e dell'Oceania.\nLo zafferano vero, la cui specie selvatica \u00e8 sconosciuta, probabilmente discende dal \"Crocus cartwrightianus\", originario dell'isola di Creta; il \"Crocus thomasii\" e il \"Crocus pallasii\" sono altri possibili precursori. La pianta \u00e8 un triploide autoincompatibile il cui maschio \u00e8 sterile; subisce una meiosi aberrante e quindi non \u00e8 capace di riprodursi sessualmente in maniera indipendente. La propagazione avviene infatti con moltiplicazione vegetativa, attraverso la selezione di un clone iniziale o per ibridazione interspecifica. Se il \"C. sativus\" \u00e8 una forma mutata del \"C. cartwrightianus\", potrebbe essersi sviluppata come specie, preferita per i lunghi stigmi, da una selezione vegetale nella Creta della tarda et\u00e0 del bronzo.\nL'aroma dello zafferano e l'odore simile a fieno e iodoformio sono dovuti alle molecole picrocrocina e safranale. Contiene inoltre un pigmento carotenoide, la crocina, che d\u00e0 una tonalit\u00e0 giallo-dorata ai piatti e ai tessuti. La sua storia documentata comincia con un trattato botanico assiro del VII secolo a.C. compilato sotto il regno di Sardanapalo e per oltre quattro millenni \u00e8 stato commerciato ed usato. Ha costituito nel Medioevo l'unica spezia commerciata in Occidente di provenienza indigena. Attualmente la produzione iraniana di zafferano rappresenta il 90% di quella mondiale.\nEtimologia.\nIl termine zafferano \u00e8 attestato nella lingua italiana dal XIV secolo e deriva dall'arabo \"za\u02bffar\u0101n\" (\u0632\u064e\u0639\u0652\u0641\u064e\u0631\u064e\u0627\u0646), che equivale al persiano \"za\u00e2fara\", termine indicante il croco. La parola \u00e8 giunta alla lingua italiana attraverso la forma del latino medioevale \"safaranum\", da cui deriva anche la forma spagnola \"azafran\".\nUna derivazione alternativa vorrebbe che \"za\u02bffar\u0101n\" sia la forma resa in arabo della parola persiana \u0632\u0631\u067e\u0631\u0627\u0646 \"zarpar\u0101n\", data da \"zar\" + \"par\" + \"-\u0101n\", propriamente \u2018alle ali d'oro\u2019. Ancora pi\u00f9 antico \u00e8 l'accadico \"azupiranu\", \"zafferano\". Nel latino classico il termine usato era invece \"cr\u014fcum\", prestito linguistico di provenienza semitica: \u00e8 adattato dalla forma aramaica \"kurkema\" attraverso il termine arabo \"kurkum\" e gli intermedi greci \"krokos\" o \"karkum\", che significa ancora \"giallognolo\". L'origine ultima potrebbe essere il sanscrito \"kunkumam\", a meno che non sia anch'esso un prestito dalle lingue semitiche.\nSpecie.\nDescrizione.\nLa forma domestica del croco da zafferano, il \"Crocus sativus\", \u00e8 una pianta perenne delle Angiosperme che fiorisce in autunno, la cui forma selvatica \u00e8 sconosciuta. Progenitore potrebbe essere il \"Crocus cartwrightianus\", anch'essa angiosperma dalla fioritura autunnale, originaria della zona orientale del bacino mediterraneo. La forma domestica si \u00e8 probabilmente originata quando il C. cartwrightianus \u00e8 stato sottoposto ad un'intensiva selezione artificiale da parte di agricoltori alla ricerca di stigmi pi\u00f9 lunghi. Altri possibili progenitori della pianta sono il \"C. thomasii\" e il \"C. pallasii\".\n\u00c8 una forma sterile triploide, ovvero avente tre copie di ogni cromosoma omologo a costituire il corredo genetico di ogni esemplare; il \"C. sativus\" ha un corredo aploide di otto cromosomi, per un totale quindi di 24. Essendo la pianta sterile, i fiori non riescono a riprodursi attraverso i semi, dovendo fare affidamento sull'intervento umano: gruppi di cormi, organi simili a bulbi che si trovano sottoterra e immagazzinano amido, devono essere scavati, divisi e ripiantati. Un cormo sopravvive per una stagione, producendo con la sua divisione vegetativa fino a dieci piccoli cormi che possono svilupparsi in nuove piante nella stagione successiva. I cormi compatti sono piccoli globi marroni che hanno un diametro di 5\u00a0cm, una base piatta e sono avvolti in una densa rete di fibre parallele, rivestimento chiamato \"tunica del cormo\". Il cormo inoltre sostiene delle fibre verticali sottili e simili ad una rete che crescono fino a 5\u00a0cm al di sopra del collo della pianta.\nLa pianta cresce fino ad un'altezza di 20\u201330\u00a0cm e da essa germogliano 5-11 catafilli, foglie bianche e non fotosintetiche. Queste strutture coprono e proteggono come membrane le 5-11 foglie vere del croco quando sbocciano e si sviluppano. Queste ultime sono verdi, sottili, dritte e lanceolate, con un diametro di 1\u20133\u00a0mm e possono svilupparsi o dopo che i fiori si sono aperti (isteranzia) oppure contemporaneamente alla fioritura.\nI catafilli del C. sativus potrebbero comparire, secondo alcuni, prima della fioritura se nella stagione di crescita la pianta viene irrigata presto. L'asse dei fiori ha delle piccole brattee, foglie specializzate che germogliano dallo stelo del fiore, il pedicello. Dopo l'estivazione in primavera, la pianta emette le sue foglie vere, ognuna lunga fino a 40\u00a0cm. In autunno compaiono le gemme viola. Solo nel mese di ottobre, dopo che la maggior parte delle altre piante ha liberato i propri semi, si sviluppano dei fiori dal colorito brillante che varia tra una leggera sfumatura pastello di lilla e un malva pi\u00f9 scuro e screziato. I fiori hanno un profumo dolce, simile al miele. Appena terminata la fioritura, le piante raggiungono un'altezza media minore di 30\u00a0cm. Da ogni fiore spunta uno stilo a tre punte, ognuna delle quali termina con uno stigma cremisi intenso alto 25\u201330\u00a0mm.\nColtivazione.\nIl \"Crocus sativus\" cresce molto bene nella macchia mediterranea e in climi simili come chaparral californiano e matorral cileno, dove la brezza estiva, calda e secca, soffia su terre semi-aride. Pu\u00f2 tuttavia sopravvivere anche a inverni freddi, tollerando temperature fino a -10\u00a0\u00b0C e brevi periodi coperto dalla neve. \u00c8 necessaria l'irrigazione se cresce al di fuori di ambienti umidi come quello del Kashmir, dove ci sono precipitazioni medie annuali di 1000\u20131500\u00a0mm; rispetto alla zona di coltivazione principale, quella iraniana, le regioni di coltura in Spagna (500\u00a0mm annui) e in Grecia (400\u00a0mm annui) sono molto pi\u00f9 secche. Ci\u00f2 \u00e8 possibile grazie alla tempistica della stagione umida locale: abbondanti piogge primaverili ed estati pi\u00f9 secche costituiscono un clima ottimale. La pioggia immediatamente precedente alla fioritura aumenta il raccolto di zafferano, un tempo piovoso o freddo durante la fioritura invece promuove malattie e riduce il raccolto. Un'umidit\u00e0 persistente e condizioni di forte caldo danneggiano le coltivazioni; conigli, topi ed uccelli causano danni scavando i cormi. Nematodi, ruggini delle foglie e marcescenza dei cormi costituiscono altre minacce. Tuttavia l'inoculazione del bacillo del fieno pu\u00f2 portare vantaggi ai coltivatori accelerando la crescita dei cormi e aumentando la biomassa di stigmi raccolti.\nLa pianta sopravvive male in condizioni d'ombra, crescendo al meglio esposta alla piena luce solare. Ideali sono i terreni inclinati verso la luce del sole, come ad esempio quelli inclinati verso sud nell'emisfero boreale. La semina viene effettuata principalmente a giugno nell'emisfero settentrionale, dove i bulbi vengono piantati ad una profondit\u00e0 di 7\u201315\u00a0cm; le radici, lo stelo e le foglie possono svilupparsi tra ottobre e febbraio. La profondit\u00e0 e lo spazio tra i cormi sono fattori critici nel determinare i raccolti. Cormi \"madre\" piantati pi\u00f9 in profondit\u00e0 producono zafferano di alta qualit\u00e0, ma formano meno boccioli e cormi \"figli\". Gli agricoltori italiani ottimizzano la resa dei pistilli piantando a 15\u00a0cm di profondit\u00e0 e in file a una distanza di 2\u20133\u00a0cm; una profondit\u00e0 di 8\u201310\u00a0cm ottimizza invece la produzione di fiori e cormi. I coltivatori greci, marocchini e spagnoli impiegano profondit\u00e0 e distanze proprie, adattate ai loro ambienti.\nIl \"C. Sativus\" preferisce suoli argilloso-calcarei friabili, a bassa densit\u00e0, ben irrigati e ben drenati e con alto contenuto organico. Letti coltivati tradizionalmente promuovo un buon drenaggio. Il contenuto organico dei suoli veniva storicamente incrementato con l'applicazione di 20-30 tonnellate di concime per ettaro. In seguito, senza ulteriori applicazioni di concime, venivano piantati i cormi. Dopo il periodo estivo di quiescenza, i cormi emettono le loro foglie strette ed iniziano a gemmare nella prima parte dell'autunno, a met\u00e0 del quale, poi, fioriscono. La raccolta deve necessariamente essere fatta velocemente: dopo essere sbocciati all'alba, i fiori appassiscono velocemente con il passare del giorno; tutte le piante fioriscono in una finestra di una o due settimane. All'incirca 150 fiori insieme fruttano 1 g di pistilli di zafferano secchi; per produrre 12 g di zafferano secco (o 72 g umido e raccolto da poco) \u00e8 necessario 1\u00a0kg di fiori. Un fiore appena colto ha una resa media di 30\u00a0mg di zafferano fresco o 7\u00a0mg di zafferano secco.\nCirca il 90% della produzione mondiale di zafferano arriva dall'Iran. In Italia lo zafferano viene prodotto in diverse regioni, con il riconoscimento di denominazione di origine protetta per lo zafferano aquilano (Abruzzo, provincia dell'Aquila), lo zafferano di Sardegna (provincia di Cagliari) e lo zafferano di San Gimignano (Toscana, provincia di Siena). Altre zone di coltivazione nella penisola sono a Montegiorgio, nelle Marche, e a Cascia e Citt\u00e0 della Pieve, in Umbria.\nSpezia.\nChimica.\nLo zafferano contiene pi\u00f9 di 150 composti volatili ed aromatici ed ha anche svariati composti attivi non volatili, molti dei quali sono carotenoidi, tra cui si possono citare zeaxantina, licopene ed \u03b1- e \u03b2-carotene. Il colore giallo-arancione dorato dello zafferano per\u00f2 \u00e8 dovuto principalmente all'\u03b1-crocina, l'estere di trans-crocetina e di di-(\u03b2-D-gentiobiosile), avente il nome IUPAC di acido 8,8-diapo-8,8-carotenoico. Ci\u00f2 significa che la crocina alla base dell'aroma dello zafferano \u00e8 un estere digentiobiosico del carotenoide crocetina. Le crocine stesse sono una serie di carotenoidi idrofili, esteri polieni della crocetina o monoglicosilici o diglicosilici. La crocetina \u00e8 un acido dicarbossilico polienico coniugato che \u00e8 liposolubile, essendo idrofobico. Quando la crocetina \u00e8 esterificata con due molecole di gentobiosio, uno zucchero idrosolubile, il prodotto \u00e8 anch'esso idrosolubile. L'\u03b1-crocina che ne risulta \u00e8 un pigmento carotenoide che pu\u00f2 costituire pi\u00f9 del 10% della massa di zafferano secco. I due gentobiosi esterificati rendono l'\u03b1-crocina ideale per colorare piatti a base acquosa e non lipidici, come pietanze a base di riso.\nIl glucoside amaro picrocrocina \u00e8 responsabile del sapore dello zafferano. La picrocrocina (formula chimica: ; nome sistematico: 4-(\u03b2-D-glucopyranosyloxy)-2,6,6- trimethylcyclohex-1-ene-1-carboxaldehyde) \u00e8 l'unione di una subunit\u00e0 aldeidica conosciuta come safranale (nome sistematico: 2,6,6-trimetilcicloesa-1,3-diene-1-carbossialdeide) con un carboidrato. Ha delle propriet\u00e0 insetticide e pesticide e pu\u00f2 costituire fino al 4% dello zafferano secco. La picrocrocina \u00e8 una versione troncata del carotenoide zeaxantina prodotta attraverso clivaggio ossidativo ed \u00e8 anche il glicoside dell'aldeide terpenica safranale.\nQuando lo zafferano, dopo la raccolta, viene fatto seccare, il calore e l'azione enzimatica dividono la picrocrocina in D-glucosio e una molecola libera di safranale. Il safranale, un olio volatile, dona allo zafferano gran parte del suo caratteristico aroma; esso \u00e8 meno amaro della picrocrocina e in alcuni saggi pu\u00f2 arrivare a costituire fino al 70% della frazione volatile dello zafferano secco. Un altro elemento determinante per l'aroma dello zafferano \u00e8 il 2-idrossi-4,4,6-trimetil-2,5-cicloesadien-1-one, che quando viene fatto seccare come il fieno, produce un profumo descritto come quello dello zafferano. I chimici ritengono che questo abbia l'influenza pi\u00f9 forte nel determinare il profumo dello zafferano, nonostante la sua presenza quantitativamente minore rispetto al safranale. Lo zafferano secco \u00e8 molto sensibile alle fluttuazioni di pH e i suoi legami chimici si rompono rapidamente in presenza di luce ed agenti ossidanti. Per questo motivo deve essere conservato in contenitori ermetici, per minimizzare il contatto con l'ossigeno atmosferico. Lo zafferano \u00e8 per\u00f2 piuttosto resistente al calore.\nClassi e categorie ISO 3632.\nLo zafferano non \u00e8 tutto della stessa qualit\u00e0 e intensit\u00e0. L'intensit\u00e0 dipende da vari fattori, tra cui la quantit\u00e0 di stilo raccolto insieme allo stigma rosso e l'et\u00e0 dello zafferano stesso. La maggior presenza di stilo nella parte raccolta significa una minore intensit\u00e0 per grammo di zafferano, poich\u00e9 il colore e il profumo sono concentrati negli stigmi. Lo zafferano da Spagna, Iran e Kashmir viene classificato in classi in base alle quantit\u00e0 relative di stigmi rossi e stili gialli. Le classi dello zafferano iraniano sono: \"sargol\" (solo le punte degli stigmi rossi, la classe con la maggior intensit\u00e0), \"pushal\" or \"pushali\" (stigmi rossi pi\u00f9 alcuni stili gialli, intensit\u00e0 pi\u00f9 bassa), \"bunch\" (stigmi rossi pi\u00f9 una maggiore quantit\u00e0 di stili gialli, presentato in piccoli mazzetti come fascetti di grano in miniatura) e \"konge\" (solo stili gialli, per cui viene rivendicato l'avere un aroma, ma con uno scarso potenziale colorante). Le classi dello zafferano spagnolo sono: \"coup\u00e9\" (il pi\u00f9 intenso, come il \"sargol\" iraniano), \"mancha\" (come il \"pushal\" iraniano), e, in ordine di intensit\u00e0 decrescente, \"rio\", \"standard\" e \"sierra\". Il nome \"mancha\" nella classificazione spagnola pu\u00f2 avere due significati: una classe generica di zafferano oppure una variet\u00e0 di qualit\u00e0 molto alta coltivata in Spagna, con una specifica origine geografica. Il vero zafferano \"La Mancha\" coltivato in Spagna ha il riconoscimento di prodotto DOP, indicato sull'etichetta. I coltivatori spagnoli hanno lottato molto per ottenere questo status poich\u00e9 si sono resi conto che le importazioni di zafferano iraniano rietichettato in Spagna e venduto come zafferano \"La Mancha\" stavano danneggiando il marchio originale.\nLe nazioni che producono quantit\u00e0 minori di zafferano non hanno termini specifici per le diverse classi e possono produrne solo una. Di contro, i produttori artigianali in Europa e Nuova Zelanda hanno la maggior parte del lavoro nella raccolta di zafferano mirata all'alta qualit\u00e0, offrendo solo un prodotto di classe estremamente alta.\nIn aggiunta alle descrizioni basate sul metodo di raccolta, lo zafferano pu\u00f2 essere categorizzato in base allo standard internazionale ISO 3632 dopo misurazioni in laboratorio del contenuto in crocina (responsabile del tipico colore), picrocrocina (responsabile del gusto) e safranale (responsabile dell'aroma). Spesso per\u00f2 sull'etichetta del prodotto non c'\u00e8 una chiara informazione riguardo alla classe e solo una piccola parte dello zafferano in vendita pronto nel Regno Unito \u00e8 etichettato con la categoria ISO. Questa mancanza di informazioni rende difficile per gli acquirenti condurre delle scelte consapevoli al momento di comparare i prezzi ed acquistare zafferano.\nSecondo lo standard ISO 3632 \u00e8 dirimente anche la determinazione del contenuto che non provenga dagli stigmi (\"contenuto in scarti floreali\") e di altre sostanze estranee come materiali inorganici (le \"ceneri\" della chimica analitica, residuali dopo la combustione di un campione). Gli standard per la classificazione vengono stabiliti dall'Organizzazione internazionale per la normazione, una federazione di organizzazioni nazionali di standardizzazione. L'ISO 3632 riguarda unicamente lo zafferano e fissa tre categorie: III (di qualit\u00e0 pi\u00f9 bassa), II e I (di qualit\u00e0 pi\u00f9 alta). Precedentemente esisteva anche una categoria IV, al di sotto della III. I campioni vengono assegnati alle varie categorie valutando il contenuto di crocina e picrocrocina nella spezia, rivelato dalla misura dell'assorbanza specifica all'analisi per spettrofotometria. Il safranale \u00e8 trattato in maniera leggermente diversa, poich\u00e9 le misurazioni non vengono distinte in base a valori soglia, ma i campioni di ogni categoria devono restituire un valore tra 20 e 50.\nQuesti dati vengono misurati attraverso analisi spettrofotometriche eseguite in laboratori certificati presenti in tutto il mondo. Una maggiore assorbanza indica maggiori livelli di crocina, picrocrocina e safranale, e di conseguenza un maggior potenziale colorante, ed \u00e8 anche segno di una maggiore intensit\u00e0 per grammo. Il valore di assorbanza della crocina \u00e8 chiamato \"forza colorante\" dello zafferano esaminato e pu\u00f2 variare da un minimo inferiore ad 80 (tipico della categorie IV) fino ad un massimo di 200 ed oltre (per la categoria I). I campioni migliori (costituiti dalle punte degli stigmi, per la maggior parte rosso-marroncine, selezionate dai fiori pi\u00f9 pregiati) forniscono all'esame una forza colorante superiore a 250, rendendo uno zafferano di questo livello quattro volte pi\u00f9 intenso di uno di categoria IV. I prezzi di mercato delle diverse variet\u00e0 dipendono da queste categorie ISO. Il sargol e il coup\u00e9 ricadono generalmente nella categoria I dell'ISO 3632, il pushal e il mancha nella II. Su molte delle etichette delle confezioni di zafferano non vengono indicate n\u00e9 la categoria ISO 3632 n\u00e9 la forza colorante (che misura la crocina contenuta).\nMolti coltivatori, commercianti e consumatori per\u00f2 rifiutano i risultati di questi test di laboratorio. Alcune persone preferiscono un metodo pi\u00f9 olistico, campionando i lotti di pistilli in base a gusto, aroma, flessibilit\u00e0 ed altre caratteristiche in una maniera simile a quella praticata dai degustatori di vino professionisti. Le informazioni sulle classi ISO 3632 e sulla forza colorante permettono comunque ai consumatori di fare comparazioni istantanee tra la qualit\u00e0 di diversi marchi, senza la necessit\u00e0 di acquistare e saggiare lo zafferano. In particolare, i consumatori possono calcolare il valore economico in base al prezzo per unit\u00e0 di forza colorante invece che in base al prezzo per grammo, vista l'ampia gamma di forza colorante che i diversi tipi di zafferano possono avere.\nNonostante tentativi per controllare la qualit\u00e0 e per una standardizzazione, una lunga storia di adulterazione dello zafferano, in particolare nelle variet\u00e0 pi\u00f9 economiche, continua ancora in tempi moderni. Sofisticazioni sono state documentate per la prima volta in Europa nel Medio Evo, quando chi veniva trovato a vendere zafferano adulterato veniva giustiziato secondo il codice \"Safranschou\". Metodi tipici includono il mescolamento in sostanze diverse come barbabietola, fibre di melograno, fibre di seta tinte di rosso, e gli stami gialli del croco, senza sapore e senza odore. Un altro metodo \u00e8 quello di bagnare le fibre di zafferano con sostanze viscose come miele o oli vegetali per aumentarne il peso. Lo zafferano in polvere \u00e8 comunque di pi\u00f9 facile adulterazione, con curcuma, paprica e altre polveri usate come riempitivi per allungare la miscela. La sofisticazione pu\u00f2 consistere anche nella vendita di miscele di diverse classi di zafferano etichettate in modo fallace. In India infatti, lo zafferano di alta intensit\u00e0 del Kashmir viene spesso venuto e mescolato con un pi\u00f9 economico zafferano iraniano d'importazione, fenomeno che \u00e8 costato ai coltivatori del Kashmir molti dei loro guadagni.\nTipologie.\nLe diverse cultivar del croco da zafferano danno origine a tipi di pistilli spesso distribuiti regionalmente e caratteristicamente distinti. Le variet\u00e0 (non nel senso botanico) spagnole, inclusi i nomi commerciali \"Spagnolo Superiore\" e \"Creme\", hanno generalmente colore, sapore ed aroma pi\u00f9 dolce e vengono classificati in base a standard stabiliti dal governo. Le variet\u00e0 italiane sono leggermente pi\u00f9 forti di quelle spagnole, anche se le pi\u00f9 intense sono generalmente quelle iraniane. Diverse piccole coltivazioni provengono da Nuova Zelanda, Francia, Svizzera, Inghilterra, Stati Uniti ed altri paesi. Negli USA, lo zafferano tedesco della Pennsylvania (\"Pennsylvania Dutch\"), conosciuto per le sue note \"di terra\", \u00e8 commerciato in piccole quantit\u00e0.\nI consumatori possono considerare alcune cultivar come qualitativamente superiori. Lo zafferano dell'Aquila \u00e8 caratterizzato da un alto contenuto in safranale e crocina, una forma specifica dei pistilli, un aroma insolitamente pungente ed un colore intenso; cresce esclusivamente in otto ettari sull'altopiano di Navelli, vicino a L'Aquila, nella regione italiana d'Abruzzo. Venne introdotto per la prima volta da un monaco domenicano durante l'epoca dell'inquisizione spagnola. La pi\u00f9 grande coltivazione di zafferano in Italia si trova per\u00f2 a San Gavino Monreale, in Sardegna, dove ne crescono 40 ettari, che rappresentano il 60% della produzione nazionale; anche quello sardo ha un contenuto insolitamente alto in crocina, picrocrocina e safranale. Un altro tipo \u00e8 lo zafferano \"Mongra\" o \"Lacha\" del Kashmir (Crocus sativus 'Cashmirianus'), tra i pi\u00f9 difficili da reperire sul mercato per i consumatori; ripetute siccit\u00e0, ruggini e carenze nei raccolti nell'area indiana del Kashmir insieme al divieto indiano di esportazione contribuiscono a far raggiungere dei prezzi proibitivi. Lo zafferano del Kashmir \u00e8 riconoscibile dal suo colore granata-purpureo ed \u00e8 tra i pi\u00f9 scuri del mondo, con sapore, aroma ed effetto colorante forti.\nLavorazione.\nGli stigmi vanno raccolti a mano, con delicatezza, per non rovinarli. Per un chilogrammo di spezia occorrono circa centoventimila fiori. Per questo motivo i pistilli di zafferano costano almeno 12.000 euro al chilogrammo. A seconda delle variet\u00e0 dei bulbi e dei climi la raccolta dei fiori avviene fra ottobre e novembre."}
{"id": "695815", "revid": "92723", "url": "https://it.wikipedia.org/wiki?curid=695815", "title": "Talea (musica)", "text": "In musica la talea \u00e8 un modo isoritmico di condurre il tenor adottato nei mottetti del XIV e XV secolo, ma anche nella musica indiana e da compositori moderni come Alban Berg, Olivier Messiaen, e John Cage.\nConsisteva nel replicare ad oltranza uno schema ritmico per tutto l'arco della composizione. Nei mottetti era avviato dal tenor per essere talvolta ripreso anche dalle altre voci.\nIl termine fu coniato nel 1904 dallo storico Friedrich Ludwig per descrivere l'uso di questa tecnica ed esteso alla musica indiana e a quella di compositori del XX secolo come Alban Berg, Olivier Messiaen e John Cage, che la utilizzarono in chiave seriale.\nEsso pu\u00f2 essere usato in tutti i registri o solo in alcune voci.\nPhilippe de Vitry \u00e8 stato talvolta accreditato dell'invenzione di questa tecnica, che di fatto fu un patrimonio comune ad altri compositori dei primi anni del XIV secolo.\nIl suo termine complementare \u00e8 il color, nel quale una stessa melodia era eseguita con valori ritmici diversi."}
{"id": "695822", "revid": "124123", "url": "https://it.wikipedia.org/wiki?curid=695822", "title": "Cassiano Ricardo", "text": "La sua opera passa per diversi momenti: inizialmente sembra avvicinarsi al parniasanismo e al simbolismo, per poi approdare ad una fase modernista, in cui recupera e ripropone, in chiave nazionalista, motivi tipici brasiliani (soprattutto l'epopea dei \"bandeirantes\") da opporre ai temi europei, allora dominanti; fu questo il periodo del cosiddetto \"verdeamarelismo\" (dai colori della bandiera brasiliana: \"verde e amarelo\", in italiano verde e giallo), movimento che cercava una sorta di nazionalizzazione della letteratura, di cui fu, con Pl\u00ednio Salgado, Paulo Menotti Del Picchia e Raul Bopp, un esponente di spicco. Quando Pl\u00ednio Salgado impresse una direzione pi\u00f9 apertamente fascista al movimento, Cassiano se ne allontan\u00f2, ripiegando su temi quotidiani e intimistici.\nNel 1937 divenne membro dell'Accademia Brasiliana delle Lettere, onore, questo, che prima di lui era toccato a un solo altro rappresentante del modernismo, Guilherme de Almeida.\nUna delle sue composizioni poetiche, \"Jo\u00e3o o telegrafista\", tradotta in italiano dal lusista Ruggero Jacobbi, fu messa in musica da Enzo Jannacci e inserita nel suo album \"Vengo anch'io. No, tu no\" del 1968 con il titolo di \"Giovanni telegrafista\"."}
{"id": "695824", "revid": "1005847", "url": "https://it.wikipedia.org/wiki?curid=695824", "title": "Impero Coloniale Italiano", "text": ""}
{"id": "695825", "revid": "34971", "url": "https://it.wikipedia.org/wiki?curid=695825", "title": "PKZIP", "text": "PKZIP \u00e8 un software di archiviazione file e compressione dei dati, scritto dallo scomparso Phil Katz, e commercializzato dalla sua azienda PKWARE, Inc. PKZIP sta per \"Phil Katz's ZIP program\".\nLa prima versione di PKZIP \u00e8 apparsa nel 1989 come strumento ad esecuzione dalla riga di comando DOS, distribuito come shareware al costo di 25 dollari per la registrazione. PKZIP utilizza tre diversi algoritmi di compressione, noti rispettivamente con i coloriti termini inglesi di \"shrinking\", \"reducing\" e \"imploding\" (\"restringere\", \"ridurre\" e \"implodere\"), selezionati in base alle caratteristiche dei file da comprimere. Sebbene all'epoca molto popolare il formato PKZIP 1 \u00e8 attualmente molto raro, tanto che la maggior parte degli attuali strumenti di decompressione non sono in grado di effettuare le operazioni di \"shrinking\" e \"reducing\", mentre quella di \"imploding\" \u00e8 di solito supportata.\nNel 1993 la PKWARE lanci\u00f2 la versione PKZIP 2, senza tutti i vari metodi di compressione di PKZIP 1, sostituiti da un unico metodo di compressione che Phil Katz defin\u00ec \"deflating\". Nonostante si tratti di un unico metodo in effetti pu\u00f2 essere applicato con livelli di compressione diversi. Il formato di file risultante divenne da allora onnipresente nel mondo di Windows e di Internet. Quasi tutti i file con estensione .zip sono in formato PKZIP 2, e le utility per leggere e scrivere questi file sono generalmente fornite a corredo di tutte le piattaforme. Per assicurare l'interoperabilit\u00e0 del formato ZIP, Phil Katz ne ha reso pubblica la specifica tecnica, che viene tenuta periodicamente aggiornata e pubblicata.\nCon l'introduzione di standard di crittografia proprietari, alcuni sviluppatori decisero di non implementare, da allora in poi, tutte le estensioni al linguaggio, creando, di fatto, una sorta di \"frattura\" nel formato.\nNel 2004 PKWARE introdusse SecureZIP, una tecnologia data dall'unione di PKZIP e della crittografia AES fino a 256 bit. SecureZIP consente l'utilizzo di password o di certificati X.509.\nStoria.\nLe routine di archiviazione dei file risalgono almeno agli anni settanta, quando venivano distribuite come utility di serie con i sistemi operativi. Tra di esse si annoverano le utility UNIX ar, shar e tar. Questi software erano stati concepiti per raccogliere un certo quantitativo di file\nseparati in un singolo file di archivio, per facilitarne la copia e la distribuzione.\nDurante gli anni ottanta, la System Enhancement Associates (SEA) svilupp\u00f2 un'utility shareware denominata ARC, basata su programmi preesistenti, quali tar, che non si limitava a raccogliere i file in un unico archivio, ma li comprimeva per risparmiare spazio su disco: si trattava di una caratteristica di grandissima importanza sui primi personal computer, in cui lo spazio era molto limitato e le velocit\u00e0 di trasmissione via modem non erano elevate. I file di archivio prodotti da ARC avevano un'estensione .ARC, cosa da cui nasceva la denominazione \"file arc\".\nIn seguito, Phil Katz svilupp\u00f2 le sue utilit\u00e0 shareware, PKARC e PKXARC, per creare archivi ed estrarne il contenuto. Esse utilizzavano il formato di archiviazione utilizzato da ARC, ma erano molto pi\u00f9 veloci di quest'ultimo. A differenza della SEA, che aveva combinato le funzioni di creazione degli archivi e di estrazione dei file dagli archivi in un unico programma, Katz le divise in due utility separate, riducendo, in tal modo, la quantit\u00e0 di memoria necessaria ad eseguirle. Ci\u00f2 permetteva all'utility di estrazione dei file di essere incorporata nell'archivio, cos\u00ec da creare archivi autoestraenti, cos\u00ec definiti perch\u00e9 potevano scompattarsi autonomamente, senza che fosse richiesto un ulteriore software.\nLa concorrenza di Katz non fu gradita dalla SEA, che lo cit\u00f2 in giudizio per violazione di marchio registrato e violazione di copyright, sostenendo che Katz aveva plagiato sezioni del loro codice sorgente. Katz perse la causa, e dovette pagare 62.500 dollari di spese legali.\nSi scopr\u00ec, durante la fase istruttoria del processo, che Katz aveva utilizzato il codice sorgente di ARC per la maggior parte della propria applicazione, ed aveva solo fatto alcune ottimizzazioni al codice per incrementarne la velocit\u00e0. In primis, egli port\u00f2 la lunghezza di una parola utilizzata dall'algoritmo a 13 bit dai 12 originali, col risultato di ottenere una maggiore compressione per i file binari pi\u00f9 comuni.\nA seguito della causa, Katz cambi\u00f2 il nome delle sue utility in PKPAK e PKUNPAK, e svilupp\u00f2 PKZIP e PKUNZIP, che erano basati su nuove e differenti tecniche di compressione dei file. La causa della SEA infastid\u00ec molti utenti di software shareware, che ritenevano la SEA una 'grande azienda senza volto' e Katz 'un bravo ragazzo'. Per la verit\u00e0, sia la SEA che la PKWARE erano piccole aziende all'epoca.\nTuttavia, la comunit\u00e0 degli utenti si schier\u00f2 in gran parte a favore di Katz, e si persuase delle capacit\u00e0 di compressione migliori di PKZIP. ARC fu quasi del tutto abbandonato, mentre PKZIP e PKUNZIP divennero i software pi\u00f9 usati per la compressione dei dati in MS-DOS.\nAltre utility di archiviazione fecero la loro comparsa durante gli anni Ottanta: tra di esse si annoverano ZOO di Rahul Dhesi, DWC di Dean W. Cooper, e LHarc di Haruhiko Okomura ed Haruyasu Yoshizaki."}
{"id": "695826", "revid": "181699", "url": "https://it.wikipedia.org/wiki?curid=695826", "title": "Gavinana (San Marcello Piteglio)", "text": "Gavinana \u00e8 un antico borgo medievale, frazione del comune di San Marcello Piteglio in provincia di Pistoia.\nGeografia.\nIl paese si trova a circa 821\u00a0m sul livello del mare, adagiato sulle pendici del monte Crocicchio.\nStoria.\nNei pressi di Gavinana si svolse il 3 agosto 1530 la famosa e strenua battaglia, che vide scontrarsi le truppe della Repubblica fiorentina guidate dal mercante \u00abimprovvisatosi prode e astuto condottiero\u00bb Francesco Ferrucci, provenienti da Calamecca, e quelle imperiali di Carlo V. Nello stesso luogo il condottiero fiorentino, gi\u00e0 ferito gravemente, fu colpito a morte da Fabrizio Maramaldo, \u00abun capitano di ventura calabrese al servizio dell'Imperatore\u00bb , al quale si rivolse pronunciando la famosa frase \"Vile, tu uccidi un uomo morto\".\nGavinana \u00e8 anche il nome di un quartiere di Firenze e di una piazza di Pistoia, a ricordo della storica battaglia. \nQui offici\u00f2 l'antipapa sedevacantista Padre Frediani.\nMonumenti e luoghi d'interesse.\nDel borgo antico rimane la struttura del centro, con la bella piazza dedicata a Francesco Ferrucci, dove nel 1920 fu posta una statua equestre a ricordare l'avvenuta battaglia; di rilievo anche l'antica pieve di Santa Maria Assunta del XIII secolo, all'interno della quale si trova un grande organo a canne molto antico, e la sede del museo ferrucciano, dove sono raccolte armi e documenti sulla storia del Ferrucci.\nEconomia.\nIl borgo \u00e8 meta di turismo e villeggiatura estiva.\nFeste, manifestazioni e cultura.\nLe ultime due organizzate dal Gruppo Giovani Gavinana e la Pro loco Gavinana.\nNei pressi di Gavinana si trova l'osservatorio astronomico di Pian dei Termini, sito sulla strada che porta alla piana di Pratorsi e al rifugio scout La Spianessa; qui, fino ai primi anni ottanta, \u00e8 stato possibile praticare sport invernali grazie agli impianti di risalita oggi in disuso. A due ore di cammino \u00e8 raggiungibile il Rifugio del Montanaro () nella Foresta del Teso.\nGavinana \u00e8 citata nel film Amici miei di Mario Monicelli (1975) come la localit\u00e0 dove il conte Mascetti spedisce moglie e figlia (\"le villeggianti\") in estate, senza preoccuparsi di andarle a recuperare quando \u00e8 gi\u00e0 nevicato abbondantemente.\nInfrastrutture e trasporti.\nGavinana \u00e8 raggiungibile in auto o con i pullman di linea Copit dalla Strada statale 66 Pistoiese. Pur non trovandosi sulla provinciale (ex statale), vi sono una serie di strade che la collegano ad essa, attraversando Maresca, direttamente dal Passo dell'Oppio, tramite la via Casa Verde, costruita in parte sul vecchio sedime della Ferrovia Alto Pistoiese e tramite un collegamento diretto con San Marcello Pistoiese.\nLa strada provinciale Lizzanese, che attraversa Gavinana, la collega con le frazioni di Spignana (collegamento alternativo per San Marcello Pistoiese, il suo ospedale e la frazione Mammiano) e Lizzano Pistoiese terminando sulla Strada Statale 12 dell'Abetone e del Brennero.\nDal 1926 al 1965 fu attiva la stazione ferroviaria, sulla linea FAP."}
{"id": "695827", "revid": "767487", "url": "https://it.wikipedia.org/wiki?curid=695827", "title": "Entr'acte", "text": "Entr'acte \u00e8 un film del regista francese Ren\u00e9 Clair girato nel giugno 1924.\nIl film \u00e8 considerato il \"manifesto\" del cinema dadaista ed una delle opere pi\u00f9 significative delle avanguardie francesi nel cinema.\nTrama.\nSul tetto di un palazzo (il Th\u00e9\u00e2tre des Champs-Elys\u00e9es) un cannone punta minaccioso sulla citt\u00e0 di Parigi. Arrivano due personaggi (Satie e Picabia) che lo caricano e sparano. \u00c8 un rutilare di immagini. Marcel Duchamp e Man Ray giocano a scacchi su una terrazza. Appare una piazza di Parigi al centro della scacchiera (Place Vend\u00f4me) e un getto d'acqua, come pioggia sulla piazza, rovescia la scacchiera. Dei fantocci, la cui testa \u00e8 un palloncino che si gonfia, sfilano in treno, mentre pugili si esibiscono in place de l'Op\u00e9ra. Fiammiferi si muovono, sullo sfondo di una testa capelluta, poi si infiammano e l'uomo si gratta la testa.\nLe colonne di un edificio vengono riprese da pi\u00f9 angolazioni, mentre una barchetta di carta \"vola\" sui tetti di Parigi. La macchina da presa riprende da sotto, attraverso un pavimento trasparente su cui balla, una ballerina, che si scopre poi essere barbuta. Appaiono occhi rovesciati sullo sfondo del mare, e un uovo bagnato da uno spruzzo d'acqua. Un cacciatore in abiti tirolesi mira all'uovo, puntando il fucile dritto contro lo spettatore. L'immagine dell'uovo si sdoppia e si moltiplica, per poi venire colpito, mentre un colombo si poggia sul cappello del cacciatore. Un altro cacciatore mira allora al tirolese, che cade gi\u00f9 dal tetto. L'uovo ritorna integro.\nI partecipanti a un funerale escono dalla chiesa dietro a un carro funebre trainato da un dromedario e adornato da ghirlande di pane, da cui gli invitati staccano e mangiano pezzi. In discesa, il corteo funebre, nel quale si riconoscono molti degli artisti parigini dell'epoca amici del regista, tra cui Marcel Achard, Georges Charensol, Pierre Scize e Marcel Duchamp nelle vesti femminili di Rrose S\u00e9lavy, prende velocit\u00e0. In un crescendo di frenesia, acuita dal contrapporsi di scene di gare automobilistiche, montagne russe e traffico cittadino, la bara si stacca e rotola via, finendo in un prato. Tutti si recano attorno al catafalco che si apre e, nella sorpresa generale, esce un prestigiatore, che \u00e8 lo stesso cacciatore, interpretato da Jean B\u00f6rlin, il divo dei \"Balletti svedesi\". Costui fa sparire la bara e poi, uno a uno, tutti i presenti. Rivolge infine la bacchetta contro se stesso per eseguire il medesimo incantesimo, per cui scompare dalla scena senza lasciare traccia.\nSu un cartellone con la scritta fine irrompe, strappandolo, uno dei cannonieri della scena iniziale, interpretato da Picabia. Un calcio lo fa per\u00f2 tornare indietro, la scena si riavvolge su se stessa e la scritta ritorna integra.\nProduzione.\nTitolo.\nIl titolo si traduce in italiano come \"Intervallo\" o \"Intermezzo\". Il film nacque per essere proiettato durante l'intervallo tra i due tempi del balletto \"istantaneista\", \"Rel\u00e2che\", uno spettacolo dei Balletti Svedesi di Rolf de Mar\u00e9 con musica di Erik Satie, sceneggiatura e coreografia di Picabia e Jean B\u00f6rlin.\nLa parola \"intervallo\" allude inoltre al dadaismo che concepisce l'opera d'arte, in questo caso l'opera cinematografica, libera da ogni struttura.\nSceneggiatura.\nFirma la sceneggiatura, composta solo di due pagine, il pittore Picabia. Si racconta che Picabia aveva annotato su un foglio di carta da lettere intestata, del ristorante \"Chez Maxim's\", una serie di appunti da trasmettere al regista Ren\u00e9 Clair:\nRen\u00e9 Clair da queste indicazioni sommarie attinse temi che concert\u00f2, tagli\u00f2, ritm\u00f2 e ampli\u00f2.\nClair rimase cos\u00ec colpito dalla figura di Satie che lo volle assolutamente nel suo film; da notare che il musicista \u00e8 presente nella scena sul tetto del Th\u00e9\u00e2tre des Champs-Elys\u00e9es con il suo immancabile ombrello.\nPrima.\nLo spettacolo fu messo in scena al \"Th\u00e9\u00e2tre des Champs-Elys\u00e9es\" il 4 dicembre 1924.\nMusica.\nSatie \u00e8 l'autore di \"Cin\u00e9ma\", musica di accompagnamento del film, che egli scrisse fra il 25 ottobre e il 5 novembre del 1924. Il brano \u00e8 eseguito in sala da un'orchestra. \u00c8 una musica ironica e ritmata, che si adatta fedelmente alle immagini, in quanto Satie, rinunciando a ispirazioni personali, si \u00e8 messo completamente al servizio del regista Nella sequenza del funerale si riconosce la citazione, in chiave di parodia, dell'incipit della \"Marcia funebre\" della Sonata n. 2 in Si bemolle minore di Chopin.\nOrganico orchestrale.\nFlauto, oboe, clarinetto, fagotto, due corni, due trombe, trombone, percussioni e archi.\nTecnica cinematografica.\n\"Entr'acte\" \u00e8 un gioco in cui ritroviamo le vecchie attrazioni del cinematografo: la sovrimpressione, la dissolvenza incrociata, lo split screen, il rallenti, l'accelerato, il primo piano, la soggettiva, il montaggio puramente ludico, la fuga-inseguimento, la sparizione alla Meli\u00e9s.\nInfluenze culturali.\nMolti particolari tipicamente dadaisti si potevano riconoscere nelle commedie scritte allora da Louis Aragon e Tristan Tzara, ma molte gag, specialmente nella seconda parte, provenivano dalle comiche d'anteguerra, di cui il dadaismo aveva subito l'influsso, segnatamente Feuillade, Jean Durand, Path\u00e9 e Mack Sennett.\nAccoglienza.\nIl film ebbe un successo immediato e venne proiettato da solo nelle sale d'avanguardia.\nOmaggi.\nIl film, e in particolare il corteo che insegue il carro funebre, \u00e8 stato citato pi\u00f9 volte, anche in tempi recenti, in alcuni film italiani, tra cui \"Lo zio di Brooklyn\" di Cipr\u00ec e Maresco, \"Tutti gi\u00f9 per terra\" di Davide Ferrario e \"La fame e la sete\" di Antonio Albanese.\nEdizioni home video.\nAl momento esiste una sola edizione italiana Home-Video del film in Dvd, edita da DNA Srl, con il contributo dello studioso di storia del cinema Riccardo Cusin, che presenta anche la pellicola. Questa versione \u00e8 disponibile anche in streaming su alcune piattaforme. Il dvd contiene anche il film \"Parigi che dorme\" (\"Paris qui dort\", 1925), un mediometraggio muto realizzato sempre da Ren\u00e9 Clair."}
{"id": "695829", "revid": "1543377", "url": "https://it.wikipedia.org/wiki?curid=695829", "title": "Risposta libera", "text": "Nella teoria dei sistemi dinamici, la risposta libera o risposta ad ingresso nullo di un sistema dinamico, anche detta \"risposta libera nello stato\" in quanto interessa le variabili di stato del sistema, \u00e8 la sua risposta quando l'ingresso \u00e8 nullo, in modo che il comportamento del sistema dipende soltanto dalle condizioni iniziali. Nei sistemi lineari il principio di sovrapposizione stabilisce in particolare che \u00e8 possibile scomporre l'uscita come la somma della risposta libera pi\u00f9 la risposta forzata.\nSistemi LTI.\nSi consideri un sistema dinamico lineare stazionario:\nin cui formula_2, formula_3, formula_4 e formula_5 sono matrici costanti caratteristiche del modello matematico del sistema studiato, formula_6 rappresenta il vettore delle variabili di stato, formula_7 il vettore degli ingressi e formula_8 il vettore delle uscite. La matrice formula_2 ha dimensione formula_10, formula_3 ha dimensione formula_12, formula_4 ha dimensione formula_14 e formula_5 ha dimensione formula_16.\nGrazie al principio di sovrapposizione \u00e8 possibile scomporre la risposta di un sistema dinamico lineare come la somma della risposta libera formula_17 pi\u00f9 la risposta forzata formula_18:\nNel dominio della trasformata di Laplace:\ndove formula_21 \u00e8 la trasformata di formula_22 e le matrici formula_23 e formula_24 sono date da:\nIl termine formula_26 \u00e8 lineare rispetto a formula_27 e rappresenta la risposta del sistema quando l'ingresso \u00e8 nullo: lo stato del sistema dipende quindi linearmente dallo stato iniziale formula_27. Il termine formula_29 \u00e8 la risposta del sistema quando lo stato iniziale \u00e8 nullo, ed \u00e8 pertanto una funzione lineare solo dell'ingresso formula_22. formula_31 denota la matrice identit\u00e0 e formula_32 indica l'inversa di formula_33.\nNell'ipotesi che la matrice formula_2 sia diagonalizzabile con autovalori reali la risposta libera nello stato risulta:\ndove le colonne della matrice formula_36 sono gli autovettori formula_37 di formula_2 relativi agli autovalori distinti formula_39; formula_40 indica l'inversa di formula_36 e formula_42 l'esponenziale della matrice diagonale degli autovalori.\nPosto formula_43 si pu\u00f2 scrivere:\ndove formula_45 \u00e8 il prodotto della riga i-esima della matrice formula_40 per lo stato iniziale x(0).\nSviluppando i prodotti matriciali si ottiene:\nLa funzione formula_48 viene detta \"modo aperiodico\" i-esimo. Un modo si dice \"eccitato\" se compare nella risposta libera nello stato.\nLa risposta libera si pu\u00f2 quindi esprimere come la sovrapposizione di pi\u00f9 modi. In particolare, si nota che nell'ipotesi che lo stato iniziale formula_27 coincide con l'autovettore formula_50 allora si ha:\ne quindi soltanto il modo i-esimo risulta eccitato. Pertanto la traiettoria \u00e8 la retta individuata dall'autovettore formula_52"}
{"id": "695834", "revid": "767487", "url": "https://it.wikipedia.org/wiki?curid=695834", "title": "Helvella", "text": "\"Helvella\" L., Species Plantarum 2: 1180 (1753).\nAl genere Helvella appartengono funghi terricoli con i seguenti caratteri.\nDescrizione del genere.\nCappello.\nA forma di mitra o di sella, sottile, irregolare, con l'imenio situato sulla superficie esterna.\nGambo.\nCavo, in genere rugoso o profondamente solcato lungo tutta la sua lunghezza.\nCarne.\nCartilaginea oppure elastica.\nCommestibilit\u00e0 delle specie.\nTrascurabile. Diverse specie non eduli.\nConsigliabile astenersi dal consumo di Helvella crispa in quanto pu\u00f2 provocare intolleranze individuali e poich\u00e9 contiene tracce di Gyromitrina, una potente micotossina.\nSpecie di Helvella.\nLa specie tipo \u00e8 \"Helvella crispa\" (Scop.) Fr. (1822), altre specie appartenenti al genere sono:"}
{"id": "695841", "revid": "10652", "url": "https://it.wikipedia.org/wiki?curid=695841", "title": "Acetabula", "text": ""}
{"id": "695842", "revid": "10652", "url": "https://it.wikipedia.org/wiki?curid=695842", "title": "Macroscyphus", "text": ""}
{"id": "695844", "revid": "1564499", "url": "https://it.wikipedia.org/wiki?curid=695844", "title": "Francavilla in Sinni", "text": "Francavilla in Sinni o Francavilla sul Sinni (\"Francavill\" in dialetto locale) \u00e8 un comune italiano di 4.031 abitanti della provincia di Potenza, in Basilicata.\nGeografia fisica.\nSorge a 421 m s.l.m. nella parte meridionale della provincia. Il territorio, racchiuso tra i fiumi Sinni e Frida, alterna zone montuose (Caramola) e zone di colline e altipiani, con boschi di faggi, cerri e abeti. Nel territorio sono presenti tre piccoli laghi: il lago Viceconte (localit\u00e0 Avena), il lago del Pesce e il lago D'Erba (entrambi in localit\u00e0 Caramola). Confina con i comuni di Chiaromonte e Fardella (8\u00a0km), San Severino Lucano (18\u00a0km), Terranova di Pollino (20\u00a0km) e San Costantino Albanese (21\u00a0km). Dista 135\u00a0km dal capoluogo di regione Potenza, 108\u00a0km da Matera, 127\u00a0km da Taranto.\nStoria.\nFrancavilla nacque giuridicamente nel 1426, con la concessione ai Certosini di San Nicola in Valle di Chiaromonte di riunire vassalli all'interno dei vasti feudi donati dal duca Venceslao Sanseverino in seguito al voto fatto a San Nicola per la guarigione del proprio figlio. Ma gi\u00e0 negli anni precedenti, numerosi lavoranti erano presenti a vario titolo nella Certosa. Dal colle su cui sorse Francavilla era possibile sorvegliare la valle del fiume e il ponte che univa la valle al territorio di Chiaromonte e i mulini costruiti dai certosini sulla confluenza del torrente Frido (Frida) e il fiume Sinni. La descrizione dell'ambiente di Francavilla nel XVIII secolo: \"Il territorio non \u00e8 molto fertile, le risorse naturali sono pari a 1780, giusto il necessario di frumento e di vino per l'alimentazione dei residenti\" (L. Giustiniani). Questo era consono allo stile di vita dei certosini dediti ad una vita cristiana fatta di silenzio e di meditazione, di raccoglimento e di stabilit\u00e0, senza eccessi n\u00e9 sprechi. Da molte testimonianze dell'epoca si pu\u00f2 dire che tutta la Basilicata, come Francavilla, risultasse selvaggia e difficile da percorrere questo dovuto alla sua configurazione orografica e per le strade scabrose e malagevoli per non dire inesistenti.\nPochi campi coltivati, poche vigne, e molte aree boschive e montuose, sensazioni di terrore, dovute alle voci che raccontano di terribili criminali nascosti nelle montagne, e ansie provocate dal bosco ombroso e selvaggio del fiume Sinni che coinvolsero anche la poetessa Isabella Morra, fatta prigioniera nel castello della vicina Val Sinni. Numerosi manoscritti del 1300 raccontano di furti, rapine e delitti che accadevano tra queste zone montuose. Il pi\u00f9 famoso fu delitto fu quello al santo eremita Giovanni da Caramola morto nel 1338 nel monastero di Santa Maria del Sagittario, il quale aveva deciso di procurarsi da vivere facendo il guardiano di una vigna nel territorio di Chiaromonte ma alcuni ladroni lo aggredirono crudelmente, con la sottile speranza di toglierli del denaro. Il fiume Sinni era all'epoca navigabile come ricorda Edrisi: \"nel fiume Sinni entrano le navi: esso offre sicuro ancoraggio alimentato anche dal Serrapotamo (il fiume di Senise) che esce dai monti di Carbone, scorre tra Calvera e Castronuovo, passa davanti a Senise e si unisce poi al Sinni\".\nL'Imperatore Federico II concesse un privilegio ai monaci, nel settembre del 1232, il privilegio di avere la proprio barca sul fiume, dalla capacit\u00e0 di 10 cavalli con cui poter attraversare il fiume. L. Berti in un viaggio di esplorazione descrisse cos\u00ec il passaggio: \"a Francavilla vi \u00e8 un sontuoso monastero costruito dai certosini\". Oltre al fiume le vie di comunicazione erano scarsissime, tant'\u00e8 che Ruggero II inviando un suo agente-segretario Edrisi a misurare i confini del suo regno si vide rispondere che era impossibile misurare la zona se prima non si fossero create strade nei vari boschi, stesso esito ebbero le misurazioni di Domenico De Benedictis nel 1411 e di Tommaso Potenza nel 1472. La regione sinnica rimaneva dunque fuori dalle grandi vie di comunicazioni, la pi\u00f9 vicina era la Via Popilia che toccava Lagonegro, Lauria e Rotonda.\nNella documentazione di San Nicola si accenna ad un collegamento di Francavilla con la Calabria attraverso il Castello di Rubio. Una strada che inerpicandosi sulle montagne sovrastanti il monastero di San Nicola si dirigeva nella limitrofa regione Calabria. Questa strada denominata \"la tartarea seu via publica per la quale si va da Francavilla in Morano et in Calabria\" descrive l'ambiente selvaggio per la quasi completa assenza dell'uomo e d'animali domestici. Una strada secondaria o se vogliamo di montagna, ricca di querce farnie, di frassini e di faggi, difficilmente percorribile dai viaggiatori per i rischi di improvvise imboscate. Il nome Francavilla venne attribuito al piccolo borgo che si era creato sopra la certosa proprio dai primi abitanti che definirono quel posto Villa, cio\u00e8 citt\u00e0 o paese, Franca, cio\u00e8 libera da qualsiasi tassa, successivamente, per motivi non ancora accertati Villafranca divenne Francavilla, si aggiunse in seguito \"sul sinni\" per differenziarla dalle altre cittadine omonime. Dopo l'abolizione dei diritti feudali la Certosa venne distrutta durante l'occupazione delle truppe napoleoniche condotte da Gioacchino Murat (1808-1812). Dopo il 1861 Francavilla fece parte del Regno d'Italia (\"circondario\" di Lagonegro e \"mandamento\" di Chiaromonte).\nMonumenti e luoghi d'interesse.\nIl patrimonio architettonico ed artistico di Francavilla \u00e8 costituito dal\nFondata in contrada S. Elania (comunemente detta Fra Tommaso) nel 1395 \nLa Certosa doveva essere maestosa e magnifica, come appare dall'imponenza delle sue mura, ora diroccate, ed era la terza nel napoletano, dopo quella di Padula e l'altra di Serra San Bruno in Calabria. Possedeva numerose ricchezze donate dal Principe Sanseverino. \nLa Chiesa, ove non erano ammesse donne, non era grande, ma sfarzosa e splendida. \nVi erano custoditi due grandi busti d'argento, uno di S. Nicola e l'altro di S. Bruno, fondatore dell'ordine. \nIl Convento era opulentissimo ma i Certosini spendevano molto tanto che spesso erano costretti a fare debiti e, quando fu soppresso, la Chiesa di Francavilla vantava un credito di 4000 ducati che non riscosse e dovette accontentarsi di prendere parati ed arredi sacri. \nLa distruzione della Certosa fu quasi totale tra il 1808 ed il 1812.\nNel paese si conservano, risalenti al XIX secolo, le cappelle di Sant'Antonio, di San Giuseppe e dell'Assunta, e la chiesa parrocchiale di San Felice e San Policarpo, dedicata ai santi patroni del paese, restaurata nel 1957: ospita una tela del XVIII secolo con \"Presentazione al Tempio\" e un'altra con \"Madonna in trono e Santi\"; sempre al XVIII secolo risalgono gli altari in legno scolpito, con decorazione dipinta che imita intarsi in marmo. Il santuario della Madonna di Pompei, in localit\u00e0 \"San Biase\", risale anch'esso al XIX secolo. Da Piazza Gonfalone si gode una veduta panoramica sulla valle del fiume Sinni.\nIn localit\u00e0 \"Piano Lacco\" si trovano resti di un possibile insediamento e di strutture fortificate di epoca medioevale. Sulla collina del monte Catarozzo vi sono i resti del medioevale \"Castello di Rubbio\". Nei dintorni si trovano possibili mete di escursioni e passeggiate: il Rifugio di Acquafredda, la sorgente Catusa, la zona di \"Casa del Conte\", i punti panoramici di \"Pietra Sasso\", di \"Palladoro\" e delle alture del monte Catarozzolo e della \"Timpa Altosana\". La zona geologica della \"Timpa delle Murge\" consente l'osservazione di rocce di origine magmatica, formatesi sul fondo marino e successivamente emerse.\nParte del territorio \u00e8 compreso nel Parco nazionale del Pollino e vi si trova inoltre la \"Riserva Naturale Orientata del Bosco Rubbio\u201d (1.250 m s.l.m. in media), sulle pendici del Pollino lucano. Nella localit\u00e0 \"Bosco dell'Avena\", presso il fiume Sinni sgorga un'acqua solforosa (\u201cAcqua Fetente\u201d). Rifugi montani:\nLa fauna del Monte Caramola: lupo, volpe, lepre, cinghiale, capriolo, cerbiattolo, tasso, scoiattolo, poiana, colombaccio, aquila reale ecc.\nCultura.\nCucina locale.\nPiatti tipici:\nEconomia.\nL'attivit\u00e0 agricola si \u00e8 sviluppata in particolare per la coltivazione dell'ulivo e la produzione di olio. Si produce inoltre un vino rosato. Sono ancora presenti tradizionali lavorazioni artigianali del ferro battuto, della ceramica, dei cesti in vimini e, recentemente, \u00e8 ripresa anche l'attivit\u00e0 del ricamo. Dopo la Seconda guerra mondiale, dal tradizionale artigianato della falegnameria (costruzione di tini e botti), si \u00e8 sviluppata un'attivit\u00e0 industriale nell'ambito della lavorazione del legno, che sfrutta i boschi dei dintorni.\nInfrastrutture e trasporti.\nStrade.\nFrancavilla in Sinni \u00e8 collegata da una strada a scorrimento veloce, la strada statale 653 della Valle del Sinni (\"Sinnica\").\nSport.\nFootball Club Francavilla.\nIl Football Club Francavilla, che milita in Serie D da ben diciassette stagioni consecutive, \u00e8 la principale squadra di calcio del comune.\nImpianti sportivi.\nLo stadio \"Nunzio Fittipaldi\" ospita gli incontri del Football Club Francavilla: sito in Contrada Sant'Elania, \u00e8 dotato di manto erboso, tribuna coperta e di un piccolo settore distinti, ha una capienza di circa 1200 posti.\nIl comune \u00e8 dotato inoltre di un palazzetto dello sport polifunzionale."}
{"id": "695845", "revid": "60344", "url": "https://it.wikipedia.org/wiki?curid=695845", "title": "Africa e Mediterraneo. Cultura e societ\u00e0", "text": ""}
{"id": "695846", "revid": "287204", "url": "https://it.wikipedia.org/wiki?curid=695846", "title": "Leotia", "text": "\"Leotia\" Pers., \"Synopsis Methodica Fungorum\" (G\u00f6ttingen) (1794), \u00e8 un genere di funghi ascomiceti. Ad esso appartengono funghi di piccola taglia, con gambo cilindrico, ben separato da una capocchia simile a quella di un chiodo, leggermente ondulata, gelatinosa, di tonalit\u00e0 giallastre e verdastre.\nQueste specie crescono prevalentemente in suoli argillosi e non hanno interesse alimentare.\nSpecie di Leotia.\nLa specie tipo \u00e8 \"Leotia lubrica\" (Scop.) Pers. (1797), altre specie del genere sono:"}
{"id": "695851", "revid": "767487", "url": "https://it.wikipedia.org/wiki?curid=695851", "title": "Peziza", "text": "Peziza Fr., \"Systema mycologicum\", Index alphab. 2: 40 (1822).\nIl genere Peziza include funghi, lignicoli e terricoli, a forma di coppa, provvisti o meno di peduncolo, dalle pareti lisce o rugose, pi\u00f9 o meno carnose. L'imenio \u00e8 disposto sulla superficie interna del ricettacolo (apotecio).\nSpecie di Peziza.\nLa specie tipo \u00e8 \"Peziza vesiculosa\" Bull. (1790), altre specie incluse sono:"}
{"id": "695870", "revid": "767487", "url": "https://it.wikipedia.org/wiki?curid=695870", "title": "The Obsessed", "text": "Gli Obsessed sono un gruppo doom metal/stoner metal statunitense (Maryland), formato nel 1976 da Scott \"Wino\" Weinrich, cantante e chitarrista, che fece parte anche di gruppi come Saint Vitus, Spirit Caravan, Place of Skulls, e dei The Hidden Hand."}
{"id": "695877", "revid": "121551259", "url": "https://it.wikipedia.org/wiki?curid=695877", "title": "George Abbott", "text": "Biografia.\nI primi anni.\nAbbott nacque a Forestville, nello Stato di New York. Negli anni della sua infanzia e adolescenza, Abbott cambi\u00f2 spesso di residenza: visse a Salamanca, dove il padre era stato eletto sindaco, poi, nel 1898, la famiglia si trasfer\u00ec nel Wyoming, a Cheyenne, dove George venne iscritto alla Kearney Military Academy. Pochi anni dopo, gli Abbott ritornarono a New York e il giovane George si diplom\u00f2, nel 1907, alla Hamburg High School. Si iscrisse all'Universit\u00e0 di Rochester, laureandosi quattro anni pi\u00f9 tardi. La sua prima commedia, \"Perfectly Harmless\", la scrisse per il Club Drammatico dell'Universit\u00e0.\nGeorge Abbott segu\u00ec a Harvard i corsi di drammaturgia di George Pierce Baker. Sotto la sua influenza, scrisse \"The Head of the Family\", un lavoro teatrale che fu rappresentato all'Harvard Dramatic Club nel 1912. Per un anno, lavor\u00f2 come assistente al Bijou Theatre di Boston, dove vinse un concorso con la sua commedia \"The Man in the Manhole\".\nCarriera.\nLa carriera di Abbott cominci\u00f2 nel 1903. Attore teatrale a New York, mentre recitava, scriveva le sue commedie: il primo successo lo ebbe nel 1925 con \"The Fall Guy\". Si guadagn\u00f2 una reputazione anche come \"show doctor\": usava il suo talento per riaggiustare scene e trame un po' zoppicanti prima che le commedie debuttassero a Broadway. Il suo primo grande successo fu \"Broadway\", scritto e diretto insieme a Philip Dunning: ben 603 repliche dopo il debutto al Broadhurst Theatre il 16 settembre 1926. Le stagioni seguenti furono altrettanto fortunate. Raramente, si registrava un anno in cui Broadway non programmasse uno spettacolo firmato da Abbott. Anche quando cominci\u00f2 a lavorare per il cinema, non pens\u00f2 di abbandonare la carriera di commediografo.\nNel suo lavoro, Abbott ebbe rapporti professionali con tutti i nomi pi\u00f9 prestigiosi del teatro e del cinema: lavor\u00f2 con Desi Arnaz, Gene Tierney, Betty Comden, Hal Prince, Adolph Green, Leonard Bernstein, Jule Styne, Bob Fosse, Stephen Sondheim, Elaine Stritch, John Kander, Fred Ebb e Liza Minnelli.\nVita personale.\nAbbott si spos\u00f2 la prima volta nel 1914 con Ednah Levis. Ebbero una figlia, Judith, che divenne attrice e che nel 1946 si spos\u00f2 con Tom Ewell. Ednah mor\u00ec nel 1930. Abbott si rispos\u00f2 nell'aprile del 1946 con Mary Sinclair. Il matrimonio dur\u00f2 fino al 1951, quando i due divorziarono. Il 21 novembre 1983, cinque mesi dopo il suo 96\u00ba compleanno, Abbott si spos\u00f2 per la terza volta. La nuova moglie si chiamava Joy Valderrama.\nGeorge Abbott mor\u00ec a Miami Beach per un colpo all'et\u00e0 di 107 anni. Il New York Times usc\u00ec con un necrologio dove era scritto: \"Una settimana e mezza prima di morire, George Abbott stava dettando la revisione del secondo atto de \"Il gioco del pigiama\", avendo in mente di rimettere la commedia in scena. Nel 1993, all'et\u00e0 di 106 anni, aveva partecipato a una serata di gala, ricevendo l'ovazione del pubblico presente\".\nRiconoscimenti.\nNel 1965, il 54th Street Theatre venne ribattezzato \"George Abbott Theater\" in suo onore. L'edificio fu abbattuto nel 1970. A New York, gli fu anche dedicata la \"George Abbott Way\", sezione della West 45th Street Northwest di Times Square.\nNel 1976, George Abbott ricevette l'Handel Medallion della citt\u00e0 di New York, il dottorato onorario dalle universit\u00e0 di Rochester e di Miami, e, nel 1982, il Lifetime Achievement Award del Kennedy Center. Ebbe un posto anche nell'American Theatre Hall of Fame. Nel 1990, fu premiato con la National Medal of Arts."}
{"id": "695882", "revid": "125693457", "url": "https://it.wikipedia.org/wiki?curid=695882", "title": "Assedio di Roma (537-538)", "text": "L'assedio di Roma fu una battaglia combattuta tra romani d'oriente (bizantini) e ostrogoti, nel corso della guerra gotica, inizi\u00f2 nel marzo del 537 fino al marzo 538.\nSfondo.\nL'assedio di Roma fu una delle battaglie pi\u00f9 importanti della prima fase della guerra gotica, ed \u00e8 la parte che conosciamo meglio, grazie all'opera scritta dal consigliere giuridico di Belisario, Procopio. Questa battaglia sancisce la straordinaria bravura del generalissimo Belisario, che con poche truppe sconfigger\u00e0 gli ostrogoti, usando la superiore tecnologia dell'Impero bizantino, in confronto a quella degli ostrogoti che non avevano le capacit\u00e0 di combattere a disposizione dei bizantini. Belisario a Roma us\u00f2 la sua tattica prediletta, che consisteva nella cosiddetta \"guerra di logoramento\", cio\u00e8 nell'evitare il pi\u00f9 possibile lo scontro in campo aperto con il nemico, ma nel continuare a infastidirlo con scaramucce eseguite quasi interamente da arcieri a cavallo. Una tecnica che in questo frangente si rivel\u00f2 ottima, visto che gli ostrogoti avevano solo arcieri appiedati e non riuscivano ad addestrare truppe che sapessero montare a cavallo e scoccare frecce mentre galoppavano; quindi gli arcieri ostrogoti non potevano mai rispondere al saettamento nemico, perch\u00e9 erano assai pi\u00f9 lenti di un arciere a cavallo, e i bizantini potevano con agio mirare ai soldati o ai cavalieri ostrogoti. Belisario per condurre tali campagne di logoramento aveva bisogno di trincerarsi in un luogo ben fortificato: Roma era adattissima per un tal genere di strategia, e gli ostrogoti erroneamente avevano lasciato che Belisario occupasse la citt\u00e0, consentendo di attuare al meglio i piani del generale bizantino.\nFu totalmente colpa degli ostrogoti, se il loro assedio fall\u00ec, vista la loro incapacit\u00e0 di condurlo, nonostante la loro superiorit\u00e0 numerica. Quest'ultima, tuttavia, veniva annullata dai catafratti bizantini quando scendevano in campo; il blocco navale fatto dagli ostrogoti e un tentativo di costruzione di una flotta furono poi vanificati del tutto dalla potentissima Marina bizantina, che affond\u00f2 la piccola flotta ostrogota e riusc\u00ec a portare i viveri a Roma.\nBelisario entra a Roma.\nMentre Vitige stringeva un'alleanza con i Franchi, cedendo loro in cambio la Gallia ad est del Rodano (la Provenza), Belisario part\u00ec da Napoli, affidando la difesa della citt\u00e0 a trecento fanti capitanati da Erodiano. Si diresse dunque in direzione di Cuma, l'unica altra citt\u00e0 fortificata della Campania oltre a Napoli; gli abitanti di Cuma, essendo giunti a conoscenza della sorte di Napoli costretta a subire un saccheggio per aver resistito all'esercito di Belisario e temendo di dover condividere una sorte simile se avessero opposto anch'essi resistenza, si sottomisero spontaneamente permettendo al generale bizantino di entrare in citt\u00e0. Dopo aver rinforzato anche Cuma con una guarnigione adeguata, Belisario, conducendo l'esercito per la Via Latina lasciando a sinistra la Via Appia, avanz\u00f2 verso Roma.\nNel frattempo, nella Citt\u00e0 Eterna, la guarnigione gotica, disperando di riuscire a tenere la situazione sotto controllo, evacu\u00f2 l'Urbe ritirandosi a Ravenna. Mentre Belisario entrava a Roma per la Porta Asinaria, i Goti uscivano per la Porta Flaminia. Riconquistata Roma il 9 dicembre del 536, l'anno undicesimo di regno di Giustiniano I, Belisario invi\u00f2 Leuderi, comandante della guarnigione gotica, presso Giustiniano con le chiavi della citt\u00e0 e si impegn\u00f2 fin da subito a riparare le mura, in cattivo stato a causa dell'incuria: costru\u00ec dei merli, vi aggiunse un secondo bastione per proteggere i difensori dai dardi degli assalitori e le circond\u00f2 di un fosso largo e profondo. In vista del lungo assedio, fece trasportare dalle campagne circostanti e dalla Sicilia un'enorme quantit\u00e0 di grano.\nMentre era a Roma Belisario ricevette la resa spontanea del Sannio a ovest del fiume Garigliano; gi\u00e0 in precedenza gli abitanti della Calabria e dell'Apulia si erano sottomessi spontaneamente a Belisario. Belisario in breve tempo aveva conquistato tutta l'Italia che al di qua del Golfo Ionico si estendeva fino a Roma e al Sannio, mentre Costanziano aveva sottomesso la Dalmazia.\nBelisario, venuto in possesso di tutte le adiacenze di Roma sino al fiume Tevere, le fortific\u00f2. Invi\u00f2 poi Costantino alla testa di diversi guerrieri in Tuscia con lo scopo di sottomettere la provincia; ordin\u00f2 inoltre a Bessa di occupare Narni, situata sempre in Tuscia. Narni fu occupata da Bessa senza opporre resistenza, e Constantino ottenne nello stesso modo la sottomissione di Spoleto, Perugia e di altre citt\u00e0, venendo spontaneamente accolto dai Tusci entro le proprie mura; e presidiata Spoleto, si insedi\u00f2 con le sue truppe a Perugia. Vitige, informato di queste conquiste, sped\u00ec in Tuscia un'armata condotta da Unila e Pissa. Costanziano li sconfisse per\u00f2 in una battaglia, e, fatti prigionieri i due comandanti nemici, li sped\u00ec a Roma presso Belisario. Vitige, informato della sconfitta, non volle trattenersi ulteriormente a Ravenna, dove rimaneva in attesa di Marcia di ritorno con le truppe dalla Gallia. Invi\u00f2 dunque Asinario e Uligisalo con un poderoso esercito nella Dalmazia con l'obiettivo di riconquistarla, e con l'ordine di marciare verso Salona non appena giungessero le truppe barbare originarie dalla Svevia. Li mun\u00ec anche di una flotta per permettere di assediare Salona per terra e per mare. Dopo aver disposto cos\u00ec le cose, Vitige mosse alla volta di Roma, portando con s\u00e9, a dire di Procopio, non meno di 150.000 armati, tra fanti e cavalieri, molti dei quali erano catafratti. La cifra di 150.000 soldati sembra tuttavia esagerata, e studiosi moderni l'hanno ridotta a circa 30.000 soldati.\nMentre Asinario reclut\u00f2 truppe di barbari in Svevia, Uligisalo condusse la sua armata in Dalmazia venendo per\u00f2 sconfitto dagli Imperiali nella battaglia di Scardona e costretto a riparare nella citt\u00e0 di Burno, dove rimase in attesa di Asinario. Nel frattempo Costanziano, informato dell'arrivo imminente di Asinario con consistenti truppe barbare, temendo per le sorti di Salona, chiam\u00f2 a s\u00e9 le truppe a presidio di tutte le fortezze della Dalmazia, e rinforz\u00f2 le mura della citt\u00e0 cingendole con un fosso. Ben presto Asinario e Uligisalo, unite le forze, giunsero ad assediare Salona per terra e per mare, con il supporto della flotta gotica. La flotta gotica fu per\u00f2 distrutta in una battaglia navale dalla superiore flotta bizantina, ma nonostante tutto i Goti continuarono l'assedio per qualche tempo, che fall\u00ec comunque.\nAllorch\u00e9 Belisario venne a conoscenza dell'arrivo imminente dell'esercito di Vitige ad assediare Roma, fu consigliato da alcuni dei suoi ufficiali di richiamare Costantino e Bessa dalla Tuscia in modo da rinforzare l'esercito e poter difendere con maggior efficacia la Citt\u00e0 Eterna; Belisario, tuttavia, era restio ad abbandonare le fortezze conquistate nella Tuscia, temendo che fossero conquistate dai Goti che potessero valersene contro gli Imperiali; Belisario, alla fine, ordin\u00f2 ai due comandanti della Tuscia di tornare a Roma con il grosso delle loro truppe, non prima per\u00f2 di aver rinforzato con guarnigioni adeguate almeno le fortezze della Tuscia pi\u00f9 importanti strategicamente, che Belisario non era affatto intenzionato a perdere. Costantino, presidiate Perugia e Spoleto, torn\u00f2 repentinamente a Roma, mentre Bessa fu meno pronto ad eseguire gli ordini e fu assalito in battaglia da un esercito gotico che tentava di riconquistare Narni: Bessa li sconfisse in battaglia ma, assalito da una nuova armata gotica pi\u00f9 consistente, fu costretto a rinserrarsi dentro le mura della citt\u00e0. Rinforzata la guarnigione, Bessa lasci\u00f2 Narni e torn\u00f2 a Roma con il grosso delle sue truppe.\nNel frattempo Vitige, rinunciata all'espugnazione sia di Perugia che di Spoleto e Narni, ritenendole troppo ostiche da espugnare essendo ben fortificate e difese, marci\u00f2 verso Roma. A quattordici stadi della citt\u00e0 giunse ad un ponte fortificato da poco da Belisario al fine di rallentare la loro avanzata e permettere agli Imperiali di trasportare nell'Urbe una quantit\u00e0 maggiore di provviste. Le truppe della guarnigione posta a difesa del ponte, di fronte alla superiorit\u00e0 numerica dell'esercito nemico, fuggirono tuttavia senza nemmeno combattere, rifugiandosi in Campania invece che a Roma in quanto temevano la punizione di Belisario.\nMentre i Goti attraversarono il Tevere senza difficolt\u00e0 a causa della fuga della guarnigione, Belisario con un esercito di mille cavalieri era uscito dalla citt\u00e0 non pensando che i Goti avessero gi\u00e0 attraversato il fiume; fu assalito all'improvviso dall'esercito gotico e combatt\u00e9 tra le prime fila per respingere gli attacchi nemici, venendo assistito dal cavallo bianco che cavalcava. I Goti, ritenendo che uccidendo Belisario sarebbe stato pi\u00f9 agevole avere la meglio sui Bizantini, tentarono di assalirlo con tutte le forze ma Belisario riusc\u00ec a respingere tutti i loro attacchi uccidendo molti guerrieri nemici. Dopo un'aspra battaglia gli Imperiali costrinsero alla fuga i Goti che, tuttavia, rinforzati da nuovi contingenti, tornarono alla controffensiva, costringendo l'esercito di Belisario a ripararsi su un colle. I Goti assalirono l'esercito di Belisario che per\u00f2 riusc\u00ec a fuggire e a raggiungere una porta di Roma, chiamata da allora Porta Belisaria, inseguiti dal nemico. I cittadini di Roma non volevano per\u00f2 aprire le porte ai soldati fuggitivi, temendo che cos\u00ec facendo potesse entrare anche l'esercito nemico, e anche se Belisario ordinava di farlo entrare, i suoi soldati dentro le mura non eseguirono i suoi ordini perch\u00e9 sul momento non lo riconobbero essendo il generalissimo coperto di polvere e sudore. Inoltre in citt\u00e0 si era diffusa la voce falsa che Belisario fosse stato ucciso nella battaglia combattuta in quello stesso giorno. Mentre i Romani rifiutavano di aprire le porte a Belisario, non avendolo riconosciuto, giunsero in prossimit\u00e0 delle mura i Goti. Belisario, nella disperazione, decise che la battaglia era inevitabile e ordin\u00f2 ai soldati superstiti al suo comando di assalire i Goti in una battaglia disperata. L'esercito di Belisario riusc\u00ec inaspettatamente a vincere l'esercito nemico spingendolo al ritiro. Le truppe a presidio di Roma, dopo la ritirata dei Goti dalle mura, accettarono finalmente di concedere alle truppe di Belisario di entrare in citt\u00e0.\nGli ostrogoti assediano Roma.\nL'inizio dell'assedio.\nNel febbraio del 537, trentamila ostrogoti si trovavano alle porte di Roma, pronti ad assediare la citt\u00e0, per fermare l'avanzata dei Bizantini capitanati dal generale Belisario, e prendere il possesso dell'ex capitale dell'impero.\nBelisario si trovava svantaggiato, aveva solo cinquemila uomini, non sufficienti per la difesa della citt\u00e0, e le mura aureliane erano facilmente espugnabili dato il loro cattivo stato.\nGli ostrogoti si posizionarono attorno alla citt\u00e0, costruendo sette accampamenti onde bloccare l'arrivo di rifornimenti e iniziarono i preparativi. Inoltre tagliarono i quattordici acquedotti della citt\u00e0 per lasciare la popolazione senz'acqua.\nBelisario, per fronteggiare la situazione, prese i seguenti provvedimenti:\nI primi giorni d'assedio crearono i primi disagi della popolazione, non abituati allo stato d'assedio. Venutone a conoscenza, il re dei Goti Vitige decise di inviare a Belisario alcuni ambasciatori e Albis, che alla presenza del senato e dell'esercito, parlarono a Belisario, invitandolo ad affrontare i Goti in battaglia piuttosto che starsene rinserrato dentro le mura della citt\u00e0 per paura di affrontarli; Belisario rifiut\u00f2. Quando gli ambasciatori goti comunicarono a Vitige l'infelice esito della loro missione, il re goto decise di attaccare le mura della citt\u00e0: fece dunque costruire varie macchine d'assedio come torri di legno con ruote, delle scale tanto lunghe da giungere ai merli delle mura, e quattro arieti. Belisario rispose ponendo sulle mura delle baliste, macchine da guerra molto simili alle balestre, degli onagri (macchine che gettano sassi) e altre macchine da guerra chiamate \"lupi\".\nIl primo attacco goto.\nAll'alba del diciottesimo giorno d'assedio gli ostrogoti attaccarono, ma la loro disorganizzazione e l'inesperienza nell'uso delle macchine d'assedio permise ai bizantini di ottenere una facile vittoria, mietendo un gran numero di vittime tra le file nemiche. L'assalto inizi\u00f2 con i Goti che facevano avanzare le torri d'assedio verso le mura. Belisario ordin\u00f2 allora agli arcieri di mirare di proposito ai buoi che trainavano le torri in modo da ucciderli e da impedire alle torri di essere trasportate fino alle mura; la strategia funzion\u00f2 e i Goti si trovarono con un'arma inutilizzabile.\nVitige decide quindi di cambiare strategia: ad una parte del suo esercito ordin\u00f2 di tenere occupato Belisario nella difesa della Porta Salaria tramite il lancio di strali sopra i merli, mentre lui e un'altra parte dell'esercito avrebbero tentato l'attacco alla Porta Prenestina, pi\u00f9 facile da espugnare per il debole stato delle mura. Bessa e Peranio, i generali a difesa della porta e delle mura circostanti, chiesero allora aiuto a Belisario, il quale, affidata a un suo amico la difesa della Porta Salaria, and\u00f2 subito a soccorrere la porta Prenestina. Belisario, vedendo le mura in cattivo stato, ordin\u00f2 ai suoi uomini di non respingere il nemico: lasci\u00f2 pochi uomini a difesa dei merli mentre il fior dell'esercito venne collocato vicino alla Porta. I Goti, entrati da un foro nelle mura, vennero qui sconfitti e costretti alla fuga. Le loro macchine d'assedio vennero date alle fiamme.\nUn'altra parte dell'esercito goto assal\u00ec nel frattempo la Porta Aurelia, difesa da Costantino. Quest'ultimo aveva con s\u00e9 pochissimi uomini in quanto il Tevere, che scorreva vicino alla porta e al muro, sembrava proteggerlo abbastanza da un assalto goto e si prefer\u00ec lasciare ben difesi parti di mura pi\u00f9 importanti. I Goti, valicato il Tevere, assaltarono la Porta e il Muro con ogni macchina d'assedio di sorta (soprattutto scale) e tirando frecce contro gli Imperiali. Gli Imperiali sembravano disperare: le baliste erano inutilizzabili in quanto erano a lunga gittata e quindi erano inservibili per colpire nemici molto vicini alle mura; i Goti erano in superiorit\u00e0 numerica; e stavano appoggiando le scale per valicare le mura. I Bizantini per\u00f2 non si persero d'animo e, facendo a pezzi molte delle pi\u00f9 grandi statue, le gettarono dalle mura contro i nemici. La tattica ebbe successo e i nemici iniziarono a indietreggiare; allora gli Imperiali, rinvigoriti, attaccarono con maggior foga attaccando i Goti con frecce e pietre. I Goti, respinti, non attaccarono pi\u00f9, almeno per quel giorno, la porta Aurelia.\nI Goti provarono allora ad attaccare la Porta Trasteverina ma il generale bizantino Paolo riusc\u00ec a respingerli senza problemi. Rinunciato all'attacco della Porta Flaminia, protetta da un suolo dirupato e dal generale bizantino Ursicino, i Goti attaccarono allora la Porta Salaria subendo gravi perdite. Giunse infine la notte e la battaglia si concluse con la vittoria bizantina sui Goti. Curiosamente i Goti non attaccarono una parte delle mura non riparata da Belisario per la superstizione dei suoi uomini (essi dicevano che per via di una leggenda sarebbe stato San Pietro in persona a proteggerle dai Goti): se avessero deciso di attaccarle, forse la battaglia sarebbe finita in modo diverso per loro.\nProvvedimenti di Belisario per la difesa dell'Urbe.\nMa la vittoria non serv\u00ec a rompere l'assedio, e Belisario sapeva che il suo esercito era comunque di gran lunga inferiore a quello degli Ostrogoti, cos\u00ec decise di inviare un messaggero all'imperatore Giustiniano I per chiedere rinforzi:\nIl giorno dopo la battaglia si vide costretto ad effettuare delle scelte drastiche per migliorare la difesa dell'Urbe come far uscire dalla citt\u00e0 tutti coloro che non erano in grado di brandire un'arma (tra questi vi erano le donne e i bambini), che vennero trasferiti temporaneamente a Napoli. La decisione di far uscire dalla citt\u00e0 le persone non in grado di combattere era dovuta alla volont\u00e0 di far durare il maggior tempo possibile le scorte di cibo utilizzandole solo per sfamare le persone in grado di combattere, mentre gli altri, trasferendosi a Napoli, venivano comunque sfamati. Le persone trasferite a Napoli vi giunsero o per via mare o seguendo la Via Appia, senza venire attaccata dai Goti in quanto, essendo Roma una citt\u00e0 di vastissima estensione, i Goti non erano riusciti a circondarla tutta quanta, quindi bast\u00f2 uscire da una via distante dagli accampamenti goti.\nProprio per questi motivi fu possibile introdurre a Roma scorte di cibo per parecchi giorni senza essere notati dai Goti. E, durante la notte, capitava di sovente che i \"Mauri\", soldati \"foederati\" dell'Impero, facessero delle sortite contro gli accampamenti goti, uccidendone alcuni durante il sonno e spogliandoli. Belisario nel frattempo not\u00f2 la sproporzione tra l'estensione delle mura e il numero dei soldati che le dovevano sorvegliare e decise di risolvere il problema obbligando gli abitanti rimasti a diventare soldati e far ronda sulle mura aureliane. Prese delle severe precauzioni per assicurarsi della fedelt\u00e0 dei suoi uomini: cambiava due volte al mese gli ufficiali posti a custodia delle porte della citt\u00e0, ed essi venivano sorvegliati da cani e altre guardie per prevenire un eventuale tradimento.\nIn quei giorni i Bizantini deposero Papa Silverio, accusato di parteggiare con i Goti, e lo spedirono in esilio in Grecia. Venne eletto al suo posto Virgilio, gradito dall'Imperatrice Teodora. Vennero espulsi, per lo stesso motivo, alcuni senatori.\nLa conquista di Porto e i problemi arrecati ai Romani.\nNel frattempo Vitige decise per rappresaglia di uccidere i senatori romani rifugiatisi a Ravenna\nall'inizio della guerra. Inoltre, per tagliare i contatti degli assediati con l'esterno, impedendo cos\u00ec loro di ricevere scorte di cibo e acqua, decise di conquistare Porto, lontana circa 20 stadi, la distanza che separa Roma dal Mediterraneo. Dunque, trovatala senza presidio, i Goti occuparono Porto, sterminando la popolazione locale e arrecando grossi problemi agli assediati in quanto a Porto giungevano principalmente le scorte di cibo necessarie per resistere all'assedio. I Romani furono quindi costretti a recarsi ad Ostia per rifornirsi di cibarie, facendo tra l'altro molta fatica in quanto abbastanza lontana da Roma a piedi.\nScontri sotto le mura.\nVenti giorni dopo la conquista ostrogota di Porto, arrivarono a Roma i primi rinforzi inviati da Giustiniano: i generali Valentiniano e Martino alla testa di mille e cinquecento cavalieri, per lo pi\u00f9 Unni, ma comprendenti anche Sclaveni ed Anti, popolazioni alleate dell'Impero residenti oltre Danubio. Belisario, confortato dall'arrivo di rinforzi, decise di adoperare una tattica di guerriglia, approfittando della superiorit\u00e0 degli arcieri bizantini per logorare le forze nemiche: ordin\u00f2 ad una sua lancia, Traiano, di attaccare, alla testa di duecento pavesai, i Goti, impedendo ai suoi di combatterli da vicino con la spada o con l'asta, e permettendo loro di adoperare solo l'arco; quando le frecce sarebbero finite i soldati bizantini sarebbero riparati alle mura. Traiano, ricevuto l'ordine, prese i 200 pavesai e usc\u00ec con essi dalla Porta Salaria, dirigendosi verso il campo nemico. I barbari, sorpresi dall'arrivo dei 200 pavesai, si gettarono fuori degli steccati per assalire l'armata di Traiano, dispostosi sulla sommit\u00e0 di una collina per ordine di Belisario: i pavesai di Traiano cominciarono a colpire i nemici di frecce, uccidendone almeno mille, per poi ripararsi dentro le mura. Visto che la tattica di guerriglia cominciava a dare i suoi frutti, infliggendo perdite all'armata nemica, Belisario, alcuni giorni dopo, invi\u00f2 trecento pavesai alla testa di Mundila e Diogene, per attaccare allo stesso modo, adoperando l'arco, gli Ostrogoti, infliggendo cos\u00ec loro delle perdite persino peggiori rispetto al primo scontro; Belisario, incoraggiato, invi\u00f2 altri trecento pavesai sotto il comando di Oila, i quali inflissero ulteriori perdite ai Goti; in tre scontri sotto le mura, gli arcieri di Belisario era riusciti a uccidere, secondo Procopio, ben 4.000 Goti.\nVitige, allora, volendo adoperare la stessa tattica di Belisario, ordin\u00f2 a cinquecento cavalieri di avvicinarsi alle mura, e di fare all'esercito di Belisario la stessa accoglienza che essi avevano ricevuto. I cinquecento cavalieri goti, saliti su un'altura non distante da Roma, furono per\u00f2 attaccati da 1.000 arcieri scelti bizantini posti sotto il comando di Bessa, i quali, attaccando a suon di frecce i guerrieri goti, inflissero loro pesanti perdite, costringendo i pochi superstiti a fuggire negli accampamenti goti, dove furono pesantemente rimproverati per il loro fallimento da Vitige, il quale sperava che il giorno successivo, adoperando diversi combattenti e la stessa tattica, il successo avrebbe forse arriso ai Goti. Due giorni dopo Vitige invi\u00f2 altri cinquecento Goti, selezionati da tutti i suoi campi, contro il nemico; Belisario, accortosi del loro arrivo, invi\u00f2 a combatterli Martino e Valeriano alla testa di mille e cinquecento cavalieri, i quali inflissero pesanti perdite agli Ostrogoti.\nProcopio spiega i motivi per cui la tattica di guerriglia di Belisario aveva successo: Belisario, infatti, si era accorto dei talloni di Achille dell'esercito ostrogoto, e stava provando a sfruttarli: infatti, mentre \"quasi tutti i Romani, gli Unni ed i confederati loro sono valentissimi arcieri a cavallo\", i cavalieri ostrogoti al contrario non sapevano combattere con l'arco, venendo addestrati a maneggiare le sole aste e spade; per questo motivo, negli scontri non in campo aperto, gli arcieri a cavallo bizantini, approfittando della loro abilit\u00e0 nell'arco, riuscivano ad infliggere pesanti perdite al nemico.\nBattaglia in campo aperto.\nSuccessivamente, gli Imperiali, boriosi delle riportate vittorie, erano smanianti di combattere coll'intero esercito ostrogoto, convinti di esserlo in grado di vincerlo in una decisiva giornata campale. Belisario, al contrario, constatando il grandissimo divario esistente ancora tra Bizantini e Ostrogoti, esitava di continuo a cimentarsi con tutte le truppe, e, con maggiore attenzione cercava di scontrarsi sempre con loro con piccole sortite, con azioni di guerriglia, ma mai scontrandosi con il nemico in campo aperto. Furono tante le voci di protesta contro la tattica prudente e accorta adoperata da Belisario, e tanta l'insistenza dell'esercito di scontrarsi con il nemico in campo aperto, Belisario alla fine cedette, e diede loro il permesso di scontrarsi con gli Ostrogoti in campo aperto.\nDopo una esortazione, Belisario condusse fuori l'esercito attraverso la porta Pinciana e la Salaria, facendone uscire un piccolo reggimento da quella Aurelia con ordine di giungere al campo di Nerone in sostegno di Valentino, comandante della cavalleria, senza cominciare battaglia, n\u00e9 accostarsi al steccato gotico; avrebbe piuttosto dovuto dato mostra di volere senza indugio assalire il nemico, e impedire che i Goti non corressero, valicato il vicino ponte, a rafforzare gli altri corpi. Alcuni del popolo romano si erano uniti all'esercito bizantino come volontari, ma Belisario decise di non schierarli perch\u00e9 temeva, che essendo inesperti nella guerra, fuggissero impauriti all'avvicinarsi del pericolo, creando scompiglio e compromettendo la battaglia. Formatone pertanto un corpo separato, li mand\u00f2 alla porta Pancraziana di l\u00e0 dal Tevere, dove sarebbero rimasti in attesa di nuovi suoi ordini. Belisario era intenzionato inoltre a battagliare in quel giorno con la sola cavalleria, essendo molti dei suoi fanti, avendo tolto i cavalli ai nemici, divenuti cavalieri, mentre considerava i rimanenti fanti, pochi di numero, non idonei al combattimento conseguente. Ma Principio, la sua lancia preferita, e Termuto isauro, fratello di Enna capitano degli Isauri, convinsero Belisario a disporre che parte della plebe romana vegliasse alla difesa delle porte, dei merli e delle macchine, e schierare i fanti in battaglia con ordine di obbedire a Principio e Termuto, acciocch\u00e9 intimoriti dal pericolo non sgomentassero il rimanente esercito, o se qualche drappello de' cavalieri voltasse le spalle non potesse vie maggiormente dilungarsi, ma fattovi corpo tornasse a respingere il nemico.\nNel frattempo, Vitige, comandato ai Goti di armarsi, lasciando nelle trincee i soli cagionevoli, impose alle truppe di rimanere nel campo di Nerone, e custodissero con diligenza il ponte per non venire da quel fronte molestati dal nemico. Vitige pose quindi in ordinanza l'esercito collocando nel centro le coorti dei fanti e nei due corpi i cavalieri; n\u00e9 tenne lo schieramento lontano dagli steccati, ma quanto pi\u00f9 vicino pot\u00e9, bramando che, non appena volto in fuga il nemico, i suoi lo avrebbero inseguito e annientato senza incontrare nemmeno un istante di resistenza a causa della grandissima disparit\u00e0 di forze tra i due eserciti.\nAl sorgere dell'alba, dunque, cominci\u00f2 la battaglia tra Imperiali e Ostrogoti: la fortuna, sulle prime, arrise agli imperiali, ma, sebbene molti Goti cadessero vittime delle frecce nemiche, continuavano tuttavia a resistere, potendo essi, essendo in quantit\u00e0 immense, supplire prontamente i feriti con nuove truppe di qualit\u00e0. Gli Imperiali, di gran lunga in inferiorit\u00e0 numerica, venuto il pomeriggio, decisero di tornare in Roma, approfittando della prima buona occasione. In quella battaglia tre soldati dell'esercito bizantino si segnalarono per le loro gesta individuali in battaglia: Atenodoro (di stirpe isaurica e lancia di Belisario), Teudorito e Giorgio (lance di Martino ed originari della Cappadocia), i quali uccisero con l'asta molti barbari. Nel campo di Nerone, nel frattempo, per lungo tempo, entrambe le fazioni stettero a rimirarsi a vicenda, mentre gli alleati dell'Impero Mauri molestavano continuamente i Goti a suon di dardi, n\u00e9 gli assaliti ardivano farsi loro addosso, \u00abper tema non le turbe della romana plebe, collocate a breve distanza e presupposte schiere di fanti, rimanessersi cola di pie fermo a macchinare insidie, e ad attendere l'ora d'inseguirli alle spalle, per distruggere quanti ne avessero intercettati con sorpresa di schiena e di fronte\u00bb. Era giunto il pomeriggio quando l'esercito bizantino si scagli\u00f2 contro i Goti, i quali, sopraffatti dall'urto improvviso ed inopinatamente messi in fuga, non potendo riparare nelle proprie trincee, salirono le vette dei colli vicini, dove erano abbondantissime le truppe di Belisario, che tuttavia non erano tutte esperte delle armi, anzi il pi\u00f9 di esse erano la plebe di Roma arruolatosi come volontari; per cui, essendo Belisario assente, molti nocchieri e bagaglioni alla coda dell'esercito, bramosi di prender parte nel combattimento, si erano mescolati con le truppe, e pur costoro riuscirono a mandare in fuga gli Ostrogoti. Sennonch\u00e9, la confusione creata nell'esercito bizantino, a causa della mescolanza dei nocchieri e dei bagaglioni, fu deleteria per l'esercito imperiale, perch\u00e9 i soldati non udivano pi\u00f9 la voce di Valeriano, che cercava di incoraggiarli, n\u00e9 cercavano di uccidere i nemici, n\u00e9 venne loro in mente di tagliare il vicino ponte in modo da impedire che Roma, tolta ai Goti l'opportunit\u00e0 di trincerarsi di qua dal fiume Tevere, fosse poi dall'una e dall'altra parte assediata. Non venne loro nemmeno l'idea, una volta valicato il ponte, di prendere alle spalle coloro che, sull'opposto lido, combattevano contro Belisario: e, secondo Procopio, se avessero avuto quest'idea, avrebbero mandato in fuga gli Ostrogoti. Al contrario, gli Imperiali, impadronitesi del campo nemico, volsero ogni loro premura al saccheggio del bottino nemico, causando la reazione dell'esercito ostrogoto, che, dopo aver rimirato da sopra le alture per qualche istante gli imperiali mentre erano dediti a saccheggiare la loro roba, si fiondarono sul nemico, arrestando il depredamento delle robe loro, uccidendone molti e scacciandone il resto.\nAl succedere di tali faccende nel campo di Nerone, un altro esercito ostrogoto, che si trovava vicino ai suoi steccati e protetto dagli scudi, respingeva coraggiosamente il nemico, infliggendogli enormi perdite sia per quanto riguarda gli uomini che per i cavalli. Costretti pertanto ad abbandonare l'ordinanza, i soldati imperiali, disperati per l'enorme disparit\u00e0 di forze a tutto loro svantaggio, subirono l'assalto nemico: i cavalieri ostrogoti del corno destro lo assalirono furiosamente con le aste costringendolo a riparare verso i fanti; sennonch\u00e9, rotti con eguale impeto i fanti, anch'essi fuggirono insieme ai cavalieri, per cui tutto l'esercito bizantino cominci\u00f2 a ripiegare in ritirata, inseguito e molestato dal nemico. Principio e Termuto, con la loro piccola schiera di fanti, si comportarono in modo davvero coraggioso, continuando a combattere fino alla fine contro il nemico nonostante la notevole disparit\u00e0 di forze: Principio si spense dopo aver ucciso ben quarantadue guerrieri nemici; Termuto, invece, armatesi entrambe le mani con due dardi isaurici, continu\u00f2 a combattere fino alla fine nonostante le numerose ferite subite, anche perch\u00e9 confortato dall'arrivo del fratello Enne con parecchi cavalieri, prima di ritirarsi verso la porta Pinciana. Varcata tuttavia la soglia della porta Pinciana, Termuto cadde per le numerose ferite ricevute, e, ritenuto deceduto dai suoi compagni, fu condotto a Roma sopra uno scudo, dove, dopo due giorni, per\u00ec per davvero. I Romani, avviliti per la sconfitta e intenti unicamente alla difesa della citt\u00e0, serrate le porte, negavano di accogliere i fuggitivi per il timore che cos\u00ec potesse entrare anche il nemico. I Goti, in principio, incoraggiati dallo scarso numero di guerrieri a difesa dei merli, continuavano la battaglia nella speranza di uccidere tutti coloro che erano rimasti fuori dalla citt\u00e0, e mandare in fuga l'interno presidio: ma, una volta notato successivamente che le mura erano in realt\u00e0 cinte da una folta corona di soldati e di cittadini, si scoraggiarono, e abbandonarono i loro piani bellicosi, ponendo fine alla battaglia.\nNuovi scontri sotto le mura.\nGli imperiali, dopo la sconfitta subita in campo aperto, ripresero l'antica tattica di infliggere perdite al nemico con piccole sortite di arcieri a cavallo fuori le mura, e in questo modo pi\u00f9 volte vinsero i Goti. Procopio narra che nella prima sortita fuori le mura Bessa, armato di asta, uccise tre valorosi cavalieri goti, volgendone in fuga il resto. In un'altra occasione, verso la sera, Costantino, mandati i suoi guerrieri Unni contro il campo di Nerone e oppresso dal nemico in netta superiorit\u00e0 numerica, riusc\u00ec a fuggire e a salvarsi usando uno stratagemma: fece saltare gi\u00f9 dal cavallo i suoi Unni e alla testa loro trov\u00f2 riparo in una di quelle vie anguste di un anfiteatro che un tempo ospitava combattimenti tra gladiatori; da quel luogo gli arcieri a cavallo unni riuscirono a infliggere pesanti perdite al nemico scoccando frecce. I Goti tentarono di resistere per qualche tempo, nella speranza che gli arcieri a cavallo Unni avrebbero esaurito le frecce, in modo da poterli agevolmente circondare, vincere e condurre prigionieri nei propri accampamenti. Avendo per\u00f2 perso pi\u00f9 della met\u00e0 dei propri soldati, i Goti decisero di ritirarsi e di tornare nei propri accampamenti, subendo ulteriori perdite durante la ritirata. Superato cos\u00ec il pericolo Costantino ricondusse di notte le proprie truppe a Roma.\nPochi giorni dopo le truppe imperiali, guidate da Peranio, uscirono dalla Porta Salaria per assalire l'accampamento goto nelle vicinanze. Procopio narra che uno dei fanti imperiali precipit\u00f2 in un'alta buca, nelle quali un tempo i contadini, secondo l'opinione di Procopio, vi riponevano il frumento. Non potendo urlare essendo vicino il nemico, decise di passarvi la notte. Il giorno successivo cadde nella stessa buca un soldato goto. I due soldati nemici, capitati nella stessa buca, insolitamente si abbracciarono, giurandosi a vicenda che l'uno avrebbe permesso la salvezza dell'altro; entrambi dunque cominciarono a urlare, venendo uditi dai Goti che risposero chiedendo chi fosse colui che chiedeva aiuto. Il soldato imperiale si mantenne in silenzio, mentre l'altro, esprimendosi in lingua gotica, supplic\u00f2 loro di calare una fune. Il soldato imperiale insistette sul fatto che fosse il primo a salire, in quanto temeva che, se fosse salito per prima il soldato goto, i suoi commilitoni goti, una volta salvato il loro compagno, avrebbero rifiutato di tirarlo fuori essendo un loro nemico. I Goti, vedutolo, rimasero sorpresi, ma, informati della faccenda, tirarono fuori dalla buca il loro commilitone e permisero al soldato imperiale di tornare nell'Urbe sano e salvo. Si ebbero poi altre piccole sortite fuori le mura, terminate sempre con successi imperiali.\nProcopio riferisce che nel corso di una battaglia nei pressi del campo di Nerone, un unno di nome Corsamante, lancia di Belisario, insegu\u00ec con le poche truppe a sua disposizione un modesto reggimento di settanta barbari ma nel corso dell'inseguimento fu abbandonato dalla sua scorta, che lo lasci\u00f2 solo a incalzare i fuggitivi. I Goti tentarono di approfittarne, spronandogli contro i cavalli, ma Corsamante respinse i loro assalti per almeno tre volte, e, dopo averli molestati da solo fino al vallo, rientr\u00f2 nelle mura. Qualche tempo dopo, Corsamante, ferito nel corso di una battaglia alla tibia sinistra da una freccia, fu costretto ad alcuni giorni di forzato riposo. Non appena ripresosi, un giorno, mentre sedeva al desco e aver bevuto, deliber\u00f2 di assalire i Goti da solo per vendicare la ferita alla tibia. Si avvi\u00f2 alla Porta Pinciana, dove persuase le guardie che era stato mandato per ordine di Belisario all'accampamento nemico, ed esse, credendogli, gli aprirono le porte permettendogli di uscire. I Goti, vedendolo avvicinarsi in lontananza, all'inizio lo scambiarono per un disertore, ma, vedutolo sciogliere l'arco, gli mandarono contro venti soldati. Alla fine Corsamante, accerchiato dal nemico, fu ucciso. Belisario e l'esercito imperiale, informati della perdita di Corsamante, ne piansero la morte.\nL'arrivo di Eutalio con il soldo.\nNel frattempo, in prossimit\u00e0 del solstizio d'estate, Eutalio, partito da Costantinopoli con l'incarico di portare il soldo ai soldati imperiali in Italia, giunse a Terracina. Temendo di essere intercettato lungo la via dai Goti, perdendo cos\u00ec denaro e vita, scrisse a Belisario chiedendogli una scorta durante il viaggio di andata a Roma. Belisario accolse la sua richiesta scegliendo cento guerrieri di provato valore e aggiungendovi due lance della propria guardia personale, e ordinando loro di scortare Eutalio a Roma con il soldo destinato ai soldati. Belisario fece inoltre in modo che i Goti vivessero nella certezza di un imminente assalto con tutto l'esercito, in modo da renderli guardinghi e scongiurare una loro eventuale uscita in drappelli dai loro accampamenti, ad esempio per foraggiare. Informato inoltre che Eutalio sarebbe giunto verso sera, impose ai suoi soldati di rimanere armati alle porte nel corso della mattina, e, arrivato il pomeriggio, ordin\u00f2 che rientrassero; i Goti fecero altrettanto, persuaso che la battaglia fosse stata rinviata al giorno successivo.\nNel frattempo Belisario aveva inviato Martino e Valeriano con le loro truppe al Campo di Nerone, con l'incarico di tenere impegnati i nemici. Altri seicento guerrieri uscirono dalla Porta Pinciana sotto il comando del persiano Artasire, dell'unno Boca e del trace Cotila, assalendo l'accampamento nemico. Segu\u00ec uno scontro equilibrato, con pesanti perdite da ambedue le parti. Alla fine i Goti batterono in ritirata, incalzati da Cutila. Nel frattempo al Campo di Nerone l'esercito di Valeriano e Martino, messo alle strette dai Goti in netta superiorit\u00e0 numerica, fu rinforzato dall'arrivo dei soldati di Boca, che, non appena tornati dall'altra battaglia presso la Porta Pinciana, ricevettero l'ordine da parte di Belisario di accorrere in soccorso dell'esercito di Valeriano e Martino. I Goti furono messi in fuga, ma Boca, nell'incalzarli, fu circondato da dodici astati goti, subendo delle ferite ma salvandosi momentaneamente per l'intervento in suo soccorso di Valeriano e Martino, che misero in fuga il nemico. Essi tornarono entro le mura, portando entrambi per la briglia il cavallo di Boca. Nel corso della notte giunse Eutalio con il soldo destinato ai soldati. Si tent\u00f2 nel frattempo di medicare i feriti, ma non si pot\u00e9 far niente per Cutila e Boca, che perirono in breve tempo (Boca dopo tre giorni di agonia) per le letali ferite ricevute nel corso della battaglia. Piccoli scontri fuori le mura di modesta rilevanza avvennero anche nei giorni successivi, e Procopio ne cont\u00f2 77 nel corso dell'intero assedio (non comprese le ultime due).\nBlocco della citt\u00e0.\nGli Ostrogoti, per impedire l'introduzione di derrate alimentari nella Citt\u00e0 Eterna, avevano nel frattempo bloccato due acquedotti tra la Via Latina e la Via Appia, ponendovi a guardia non meno di 7.000 guerrieri. Il blocco all'Urbe esercitato dagli Ostrogoti per impedire l'introduzione di derrate in citt\u00e0 per prenderla per fame fu efficace, e in prossimit\u00e0 del solstizio d'estate dell'anno 537 popolo e soldati soffrivano di fame e per la peste. Poich\u00e9 i campi nel frattempo erano diventati maturi, alcuni soldati, a loro rischio e pericolo, avevano furtivamente mietuto le spighe e caricati i giumenti nel corso della notte, per poi venderle a caro prezzo agli opulenti cittadini, mentre i meno facoltosi furono costretti a cibarsi di erbe cresciute entro le mura; e alcuni vendevano salsicce prodotte usando le carni dei muli spentisi nell'Urbe. La popolazione, giunta agli stremi, implor\u00f2 Belisario di porre fine alle loro sofferenze ingaggiando battaglia con il nemico, giurando che anche loro avrebbero preso le armi e sarebbero scesi in campo. Belisario rispose pregando la popolazione di pazientare ancora per qualche giorno, perch\u00e9 presto sarebbero giunti rinforzi dall'Imperatore Giustiniano nonch\u00e9 le tanto attese derrate alimentari.\nBelisario, congedati i Romani dopo averli rassicurati, sped\u00ec Procopio di Cesarea a Napoli, dove era giunto un nuovo esercito inviato dall'Imperatore, con l'ordine di caricare moltissime navi di frumento e di trasportare, con i soldati imperiali appena giunti da Costantinopoli e quelli gi\u00e0 di stanza nella Campania, tutte le biade a Ostia. Procopio usc\u00ec di notte dall'Urbe con la lancia Mundila e pochi cavalieri passando per la porta che prende il nome dell'apostolo Paolo. Quando Mundila torn\u00f2 a Roma, rifer\u00ec che Procopio era raggiunto la Campania senza incontrare un nemico, in quanto essi si rinserravano dentro i loro accampamenti durante la notte. Belisario invi\u00f2 allora l'ordine ai cavalieri di stanza nelle fortezze vicine di fare in modo di ostacolare l'arrivo di vettovaglie negli accampamenti ostrogoti intorno all'Urbe, in maniera tale da far sembrare i Goti quelli maggiormente assediati e non i Romani. Sped\u00ec inoltre Martino e Traiano con mille guerrieri a Terracina, mentre invi\u00f2 la moglie Antonina, protetta da una scorta, a Napoli. Belisario infine affid\u00f2 la difesa della fortezza di Tivoli ai comandanti Magno e Sintuo, mettendo a loro disposizione cinquecento guerrieri, mentre sped\u00ec un reggimento di Eruli condotto da Guntari ad Albano per proteggerla.\nNel frattempo la Basilica di San Paolo fuori le mura, posta a quattordici stadi dalle mura dell'Urbe, venne allagata dal fiume Tevere. Gli Ostrogoti veneravano tanto le basiliche di San Paolo e di San Pietro da guardarsi bene dal violarle e da consentire ai sacerdoti di celebrare le funzioni sacre solite celebrarsi in entrambe. Inoltre Valeriano, per ordine di Belisario, si accamp\u00f2 con tutti gli Unni a sua disposizione nei pressi delle rive del Tevere al fine da garantire ai cavalli un pascolo pi\u00f9 libero e di limitare la libert\u00e0 di movimenti degli Ostrogoti al di fuori dei loro accampamenti; disposte le truppe secondo la volont\u00e0 di Belisario, Valeriano ritorn\u00f2 nell'Urbe.\nI giorni passavano e Belisario continu\u00f2 a evitare di provocare il nemico in battaglie rischiose, continuando comunque a mantenere la guardia alta, tenendosi pronto a respingere qualunque eventuale assalto alle mura. Nel frattempo Martino e Traiano, usciti di notte per evitare di essere notati e attaccati dagli Ostrogoti, raggiunsero Terracina e inviarono con scorta Antonina in Campania; occuparono inoltre le fortezze adiacenti, usandole per condurre scorrerie improvvise contro i Goti sbandati giunti da quelle parti. Nel frattempo Magno e Sintoe avevano riparato in breve tempo le mura rovinate della fortezza di Tivoli, usandolo per condurre scorrerie improvvise contro i Goti per impedire loro di trasportare le vettovaglie nei loro accampamenti. Tuttavia Sintoe, a causa di una grave ferita alla mano destra riportata in una di queste scorrerie, non fu pi\u00f9 in grado di combattere. A causa della tattica di Belisario, i Goti cominciarono a soffrire anch'essi la fame, dato che l'arrivo delle derrate alimentari nei loro accampamenti era ostacolato o impedito dalle scorrerie delle truppe imperiali, e molti perirono. Anche gli Unni comunque soffrirono la fame e la carestia. Nel frattempo a Napoli Procopio, raggiunto successivamente da Antonina, aveva caricato le navi di frumento. Nel frattempo il Vesuvio dava segni di irrequietezza, e sembrava imminente una sua eruzione.\nL'arrivo dei rinforzi e lo stratagemma di Belisario.\nNel frattempo arrivavano da Costantinopoli i rinforzi: sbarcarono infatti a Napoli tremila Isauri sotto il comando di Paolo e Conone, a Otranto poi ottocento cavalieri traci capitanati da Giovanni, nipote dal lato di sorella di Vitaliano, ed altri mille sotto gli ordini di Marcenzio e di Alessandro. Tutte queste truppe si riunirono a Ostia e si incamminarono per Roma con nuove scorte di cibo. Era inoltre arrivato a Roma, passando per il Sannio e la via Latina, Zenone con trecento cavalieri. Giovanni, giunto in Campania con i suoi soldati, si un\u00ec ai cinquecento gi\u00e0 l\u00ec, e, provvedutosi di moltissimi carri dalla Calabria, marci\u00f2 lungo le coste con essi, intendendo usarli come una sorta di vallo, per respingere eventuali attacchi nemici. Comand\u00f2 inoltre a Paolo e Conone di raggiungerlo con tutte le loro truppe a Ostia via mare. Riempiti i carri di molto frumento ne fece riempire anche le navi con l'aggiunta di vino e di qualunque altro bene primario; intendeva inoltre ricongiungersi con Martino e Traiano nei pressi di Terracina per continuare con loro il cammino, ma, avvicinatosi a quella citt\u00e0, fu informato della loro partenza; erano stati infatti richiamati poco prima a Roma.\nBelisario, informato dell'arrivo imminente delle truppe di Giovanni, temette che i Goti, sfruttando la loro superiorit\u00e0 numerica, riuscissero a intercettarle lungo la via e ad annientarle in battaglia; per evitare questa evenienza Belisario escogit\u00f2 uno stratagemma. All'inizio della guerra Belisario aveva chiuso con un muro di pietre la porta Flaminia, al di fuori della quale vi era un accampamento goto, per migliorare le difese dell'Urbe assediata. Ebbene, Belisario fece abbattere di notte col massimo silenzio quel muro di pietre addossato alla porta mettendovi in ordinanza la maggior parte dell'esercito, ed ai primi albori ordin\u00f2 a Traiano e Diogene una sortita dalla porta Pinciana con mille cavalieri per assalirne gli steccati con frecce, raccomandando loro di riparare subito dentro le mura a galoppo; dispose inoltre altri soldati nei pressi della porta. I cavalieri di Traiano, in adempimento dell'ordine ricevuto, provocarono cos\u00ec i Goti che per\u00f2 in breve tempo li costrinsero a indietreggiare fuggendo verso la porta Pinciana, inseguiti dai Goti.\nBelisario allora apr\u00ec la porta Flaminia, attaccandoli inaspettatamente con altre truppe. Vicino a tale porta vi era uno degli accampamenti goti, per raggiungere il quale occorreva superare un'erta di malagevole accesso. Per di pi\u00f9 uno dei Goti, vedendo avvicinarsi i Bizantini, chiam\u00f2 ad alta voce i compagni esortandoli ad occupare quella stretta per difenderla insieme. Nonostante tutto Mundila, uccidendolo, ne rese vani i propositi, e imped\u00ec che altri soldati goti facessero lo stesso. Gli imperiali riuscirono dunque ad avvicinarsi agli steccati vicini, e ne tentarono invano l'assalto, nonostante il presidio lasciatovi alla difesa fosse non molto consistente, perch\u00e9 l'accampamento era munito di un'alta fossa e ben murato. Allora il pavesaio bizantino Aquilino, tenendo in briglia il cavallo, spicc\u00f2 un salto riuscendo a penetrare nell'accampamento e a uccidere alcuni nemici. Tuttavia, circondato dai Goti, bersagliato dalle loro frecce, e, cadutogli per le ferite il cavallo, tent\u00f2 di fuggire, riuscendo inaspettatamente a tornare colle sue truppe alla porta Pinciana, dove, trovato ancora il nemico alle prese con i Bizantini, cominci\u00f2 ad attaccarli con frecce, assistito da Traiano e dai suoi cavalieri. I Goti, ingannati dallo stratagemma e assaliti improvvisamente da ogni dove, subirono perdite consistenti, indietreggiando nel loro accampamento. I Goti degli altri accampamenti, vedendo l'esito di questo scontro, si rinchiusero dentro i loro accampamenti non volendo pi\u00f9 saperne di rispondere a simili provocazioni.\nTrattative con i Goti.\nGli Ostrogoti, nel frattempo, erano stati pesantemente indeboliti dalle sortite degli assediati fuori le mura e dalla pestilenza, perdendo molti uomini. Procopio afferma addirittura che, poich\u00e9 soffrivano gravemente la fame a causa del mancato arrivo di vettovaglie nei loro accampamenti (ostacolato dalle scorrerie bizantine), i Goti potevano soltanto di nome e di apparenza considerarsi assediatori, ma in realt\u00e0, in un certo senso, erano loro gli assediati. Quando furono informati dell'imminente arrivo per terra e per mare dei rinforzi inviati dall'Imperatore, gli Ostrogoti, perdute le speranze di uscirne vincitori dall'assedio, decisero di ricorrere alla diplomazia inviando un romano e due goti in qualit\u00e0 di oratori a Belisario. Questo fu il discorso tra Belisario e gli oratori goti secondo Procopio:\nIl discorso termin\u00f2 qui e i Goti tornarono nei loro campi. Nei giorni successivi fu stabilita una tregua di tre mesi.\nNel frattempo le navi degli Isauri approdarono nel Porto di Roma, e Giovanni con le sue truppe raggiunse Ostia senza trovare opposizioni. Per prevenire un eventuale attacco nemico, gli Isauri decisero di scavare intorno al Porto un'alta fossa e di farvi una continua guardia a turni; similmente le truppe di Giovanni fortificarono il loro accampamento circondandolo con i carri. Belisario li raggiunse nel corso della notte a Ostia con cento cavalieri, raccontando loro l'esito della recente battaglia e della tregua stabilita con i Goti, comandando loro di affidare a lui il carico e di trasferirsi prontamente a Roma, assicurando loro che avrebbe provveduto affinch\u00e9 non incontrassero pericolo di sorta. All'alba Antonina, la moglie di Belisario, convoc\u00f2 i comandanti dell'esercito per deliberare su come trasportare nell'Urbe le vettovaglie portate, impresa certo ardua, non potendo n\u00e9 fare affidamento sui buoi sfiniti per le fatiche precedenti, n\u00e9 essendo sicuro percorrere con i carri le vie anguste, n\u00e9 potendole trasportare su imbarcazioni lungo il Tevero, essendo il fiume insidiato dai presidi goti. Antonina mun\u00ec i palischelmi di alte tavole in modo da proteggere i condottieri a bordo dalle frecce nemiche, e vi pose arcieri, nocchieri, e tutte le vettovaglie possibili. Sospinti da vento propizio, ma ostacolati lungo le svolte del fiume dalla forte corrente in senso opposto, i palischelmi carichi di vettovaglie navigarono verso Roma lungo il Tevere, mentre gli Isauri, rimasti in grande numero nei pressi del Porto, vegliarono la sicurezza delle navi. I Goti nei loro accampamenti e quelli a presidio della citt\u00e0 di Porto si guardarono bene dall'insidiarli, dubitando che sarebbero riusciti a raggiungere la citt\u00e0 con le vettovaglie per tale via, e non volendo essere accusati di frode e vanificare la tregua promessa da Belisario ma non ancora raggiunta. I Bizantini riuscirono dunque a trasportare a Roma tutto il carico delle navi, quando era gi\u00e0 giunto il solstizio d'inverno dell'anno 537. Il resto delle truppe entr\u00f2 a Roma, ad eccezione di Paolo, rimasto con un reggimento di Isauri a presidiare Ostia.\nFurono poi consegnati gli ostaggi da ambedue le parti (dai Bizantini Zenone, dai Goti Ulia) e sancita una tregua di tre mesi. Nel frattempo tornarono gli ambasciatori da Costantinopoli con gli ordini dell'Imperatore Giustiniano, che stabil\u00ec che, se una delle parti in questo intervallo osasse provocare l'altra con oltraggi, non si dovesse per questo impedire agli inviati di fare ritorno presso la gente loro; e cos\u00ec gli oratori dei Goti, accompagnati da scorta bizantina, si avviarono per Costantinopoli. Nel frattempo il genero di Antonina, Ildigero, arriv\u00f2 dall'Africa conducendo un grande numero di cavalieri, e i Goti di presidio nella fortezza di Porto, sprovvisti di annona, perch\u00e9 i Bizantini bloccarono ogni possibilit\u00e0 ai Goti di trasportare vettovaglie nella fortezza via mare, ottennero da Vitige il permesso di abbandonare la fortezza e di tornare nei propri accampamenti. Dopo l'abbandono di Porto da parte dei Goti, vi entr\u00f2 il generale bizantino Paolo con gli Isauri di stanza a Ostia. Sempre per mancanza di cibo, i Goti abbadonarono Centumcelle, citt\u00e0 marittima della Tuscia lontana 280 stadi da Roma, come anche la citt\u00e0 di Albano, prontamente occupate dai Bizantini. Vitige, furioso, invi\u00f2 oratori a Belisario, accusandolo di aver violato la tregua, con l'occupazione di Porto, Centumcelle e Albano; ma il comandante bizantino li conged\u00f2 con ironico riso chiamando vano pretesto le loro lamentele.\nDiversivo di Giovanni.\nNel frattempo, Belisario, vedendo Roma abbondante di truppe, ne mand\u00f2 parte nei dintorni dell'Urbe a qualche distanza dalle mura, e sped\u00ec Giovanni, figlio della sorella di Vitaliano, a svernare con gli ottocento cavalieri sotto il suo comando nei pressi di Alba, citt\u00e0 del Piceno; e ve ne aggiunse altri quattrocento di quelli sotto Valeriano, aventi a capo Damiano (nipote da parte di sorella di Valeriano), e ottocento suoi pavesai, sotto il comando di Sutan e Abigan, ordinando loro di obbedire a ogni ordine di Giovanni. Belisario raccomand\u00f2 inoltre a Giovanni di rimanersi tranquillo fintanto il nemico sarebbe rimasto ligio agli accordi; in caso contrario avrebbe dovuto invadere improvvisamente e rapidamente con tutte le truppe l'agro Piceno, approfittando del fatto che i Goti, avendo concentrato tutti i loro reggimenti nell'assedio dell'Urbe, avessero sguarnito la regione di truppe. Belisario inoltre raccomand\u00f2 a Giovanni di assediare e di espugnare qualunque centro fortificato incontrato lungo la via, per prevenire eventuali attacchi alle spalle da parte dei centri fortificati rimasti inespugnati. Dopo aver dato queste istruzioni a Giovanni, lo fece partire con le sue truppe.\nNel frattempo, Dazio, vescovo di Milano, e alcuni suoi concittadini venuti a Roma, chiesero a Belisario di inviare nell'Italia Settentrionale alcuni reggimenti, in modo da sottrarre ai Goti e restituire all'Imperatore non solo Milano, ma anche l'intera Liguria. Belisario promise loro aiuti, e pass\u00f2 a Roma l'inverno.\nNel frattempo un romano di nome Presidio residente a Ravenna, guardato con sospetto dai Goti, con il pretesto di una battuta di caccia, aveva lasciato Ravenna, portando con s\u00e9, di tutti i suoi oggetti preziosi, soltanto due pugnali con guaine adorne di molto oro e gemme. Arrivato a Spoleto, prima di entrarvi con il seguito, si avvi\u00f2 a un tempio fuori dalle mura. Costantino, di stanza a Spoleto, lo chiam\u00f2 a giudizio facendosi cedere entrambi i pugnali, mandandovi a tale scopo Massenziolo suo pavesaio. Presidio reag\u00ec recandosi a Roma per presentare ricorso a Belisario; nel frattempo anche Costantino ripar\u00f2 nell'Urbe, essendo stato informato dagli esploratori dell'avvicinarsi dell'esercito nemico. Fintanto l'Urbe sopportava i rigori dell'assedio e gli affari imperiali erano avvolti nell'incertezza e nella confusione Presidio tacque, ma non appena visto gli oratori gotici calcare la via di Bisanzio, Presidio cominci\u00f2 frequentemente a vedersi con Belisario per rammentargli il torto sofferto e pregandolo di rendergli giustizia; Belisario rimprover\u00f2 allora Costantino, pregandogli di restituire il maltolto per purgarsi dall'azione iniqua commessa, ma invano. Un giorno Presidio, imbattutosi in Belisario mentre questi cavalcava nel Foro, prese le redini del cavallo e gli chiese ad alta voce se gli statuti imperiali prevedessero che un disertore dei Barbari, venuto supplichevole con buone intenzioni, fosse per strada spogliato violentemente di tutto quanto avesse con s\u00e9. Tutti coloro nelle vicinanze gli imposero minacciosi di ritrarre la mano dalle redini, ma non le abbandon\u00f2 finch\u00e9 non si fosse fatto promettere da Belisario che sarebbe tornato in possesso delle sue armi.\nIl giorno dopo, dunque, Belisario, convocati in una camera del palazzo imperiale Costantino e molti altri comandanti e riepilogato quanto era avvenuto il giorno precedente, esort\u00f2 il reo alla restituzione dei pugnali. Costantino si rifiut\u00f2 dichiarando di preferire il gettarli mille volte nel Tevere, piuttosto che restituirli al legittimo proprietario. Belisario, irritato, gli ramment\u00f2 di essergli subordinato e comand\u00f2 l'intervento delle sue guardie. All'entrata delle guardie, Costantino, temendo che lo volessero uccidere, attent\u00f2 alla vita di Belisario tentando di ucciderlo con una spada, ma senza riuscirci. Valentino e Ildigero, allora, lo trattennero, prendendolo per la destra l'uno e per la sinistra l'altro, mentre le lance levarono di forza dalla mano dell'assalitore la spada, e non molto tempo dopo, per ordine di Belisario lo uccisero.\nPoco tempo dopo, i Goti fecero un ultimo tentativo di espugnare l'Urbe: calarono alcuni soldati in un acquedotto prosciugato all'inizio della guerra, i quali con lumi e fiaccole in mano procedettero lungo l'acquedotto alla ricerca di un'entrata nell'Urbe. Tuttavia, per tale apertura, non distante dalla Porta Pinciana, una delle guardie a presidio della suddetta Porta, insospettitosi al vedere l'insolito chiarore, rifer\u00ec tutto ai compagni, ma essi congetturarono che si fosse trattato di un lupo. Nel frattempo i Goti non poterono procedere oltre a causa di un ostacolo piazzato da Belisario per precauzione all'inizio dell'assedio; essi, dunque, dopo aver estratto una pietra, decisero di tornare indietro e di riferire tutto a Vitige, mostrandogli la pietra che mostrava indicazioni precise del luogo dov'essa giaceva. Il giorno successivo, avendo Belisario sentito il discorso tra le guardie riguardante il sospetto del lupo, il condottiero comand\u00f2 che i guerrieri pi\u00f9 coraggiosi dell'esercito, con la sua lancia Diogene, si intrufolassero nell'acquedotto per eseguirvi prontamente diligentissime ricerche. Essi riscontrarono nell'acquedotto le gocciolature delle lucerne, le smoccolature delle fiaccole e anche il luogo dove i Goti avevano estratto la pietra; essi dunque, tornati indietro, riferirono tutto a Belisario, il quale, per tutta risposta, guern\u00ec l'acquedotto di valenti guerrieri.\nI Goti, nel frattempo, avevano deciso di assalire apertamente le mura, e, scelta l'ora del pranzo, si diressero verso la porta Pinciana cogliendo di sprovvista gli assediati. Muniti di scale e fuoco, tutti ricolmi di speranza che avrebbero espugnato l'Urbe gi\u00e0 al primo assalto, assalirono le mura, venendo tuttavia respinti da Ildigero e dai suoi uomini. I Romani, informati dell'attacco, accorsero da ogni parte a respingere gli assalitori, e i Goti retrocedettero nei loro accampamenti. Vitige tent\u00f2 allora di sfruttare il fatto che gli antichi Romani, fidandosi delle difese naturali gi\u00e0 fornite dal Tevere, avevano fabbricato con tanta negligenza le mura che esse erano molto basse e del tutto prive di torri. Vitige allora istig\u00f2 con denaro due Romani domiciliati nei pressi della chiesa dell'apostolo Pietro a visitare di notte, portando un otre piena di vino, i custodi l\u00e0 di stanza, simulando amicizia; essi avrebbero dovuto versare nel bicchiere di vino dei custodi del sonnifero. Non appena le guardie fossero vinte dal sonno, dall'opposta riva del Tevere i Goti avrebbero dovuto oltrepassare il Tevere per poi, muniti di scale, scalare le mura. Tuttavia, uno dei romani corrotti da Vitige con denaro avvis\u00f2 della trama ordita Belisario, che dunque fece torturare l'altro romano corrotto, il quale confess\u00f2 e tir\u00f2 fuori il narcotico avuto da Vitige. Belisario, per punire il tradimento, gli fece tagliare il naso e le orecchie, e lo mand\u00f2 in groppa a un asino presso l'accampamento nemico per informare i Goti del fallimento del loro piano.\nNel frattempo Belisario aveva scritto a Giovanni comandandogli di devastare il Piceno e di ridurre in schiavit\u00f9 la prole e le mogli dei Goti con i suoi duemila cavalieri. Giovanni esegu\u00ec prontamente gli ordini ricevuti, devastando con successo il Piceno e annientando un esercito goto condotto da Uliteo, zio del re Vitige. Tuttavia, non rispett\u00f2 l'ordine ricevuto da Belisario di espugnare tutte le citt\u00e0 fortificate lungo il cammino (in modo da non lasciarsi eserciti ostili alle spalle). Evit\u00f2 di assediare e di espugnare i centri fortificati di Osimo e Urbino, puntando direttamente su Rimini, distante da Ravenna un giorno di viaggio. La guarnigione di Rimini, alla notizia della marcia di Giovanni, fugg\u00ec celermente a Ravenna, permettendo cos\u00ec a Giovanni di occupare la citt\u00e0 senza nemmeno combattere. A Rimini Giovanni ricevette un messaggero inviatogli in segreto da Matasunta, moglie del re Vitige, che gli chiese di sposarla.\nSecondo Procopio di Cesarea Giovanni occup\u00f2 Rimini lasciandosi alle spalle le guarnigioni nemiche di Osimo e di Urbino, non perch\u00e9 avesse dimenticato gli ordini di Belisario o fosse diventato sconsideratamente audace, ma perch\u00e9 riteneva, e i fatti confermarono la sua supposizione, che i Goti, alla notizia dell'esercito bizantino nelle vicinanze di Ravenna, avrebbero levato l'assedio dell'Urbe per accorrere in difesa di Ravenna. Alla fine la tattica di Giovanni funzion\u00f2: i Goti, infatti, non appena furono informati della caduta di Rimini in mano di Giovanni, patendo di gravi carenze di vettovaglie e prossimi alla fine dell'armistizio trimestrale, levarono l'assedio dell'Urbe. Si era gi\u00e0 in prossimit\u00e0 dell'equinozio di Primavera dell'anno 538 quando i Goti, bruciate per intero le proprie trincee, batterono la ritirata all'alba dopo un anno e nove giorni di assedio. Gli Imperiali, vedutane la fuga, erano divisi su come reagire a quel frangente, poich\u00e9 Belisario aveva spedito molti cavalieri fuori dalle mura, che non potevano competere alle molto superiori numericamente truppe nemiche. Belisario fece armare fanti e cavalieri, e, non appena oltre la met\u00e0 dei Goti ebbe valicato il Ponte, usc\u00ec dalla Porta Pinciana con l'esercito. Nella battaglia che segu\u00ec entrambe le parti ebbero pesanti perdite. Volendo ciascuno essere il primo a valicare il ponte, si affollarono in spazi angustissimi, venendo uccisi dalle armi dei propri commilitoni e da quelle delle truppe nemiche, senza contare i molti che dal ponte cadevano gi\u00f9 nel Tevere. Il resto dei Goti raggiunse precipitosamente coloro che avevano gi\u00e0 oltrepassato il ponte. In quella battaglia si distinsero l'isauro Longino e Mundila, astati di Belisario. L'ultimo riusc\u00ec a tornare sano e salvo dopo aver ucciso quattro Goti in singolare tenzone, mentre il primo, a cui Procopio ascrive il merito della fuga dei Goti, per\u00ec nel corso dello scontro."}
{"id": "695886", "revid": "125300907", "url": "https://it.wikipedia.org/wiki?curid=695886", "title": "Habitat", "text": "Lhabitat (termine che nella lingua latina significa \"egli abita\") \u00e8 il luogo le cui caratteristiche fisiche e ambientali possono permettere ad una determinata specie di vivere, svilupparsi, riprodursi, garantendo, qualit\u00e0 della vita, la quale pu\u00f2 diminuire o aumentare in base ai cambiamenti climatici o demografici. \u00c8 essenzialmente l'ambiente che pu\u00f2 circondare una popolazione di una specie e delle loro simili.\nDescrizione.\n\u00c8 importante precisare che nonostante i termini \"habitat\" e \"nicchia ecologica\" siano spesso usati impropriamente come sinonimi, in senso rigoroso \"habitat\" indica il luogo fisico, mentre la \"nicchia ecologica\" indica il ruolo della specie all'interno dell'ecosistema e, come questa, \u00e8 un attributo specie-specifico.\nIn questo contesto si utilizza il termine \"popolazione di una specie\", invece di \"organismo\", perch\u00e9 quando si descrive l'\"habitat dell'orso nero\", non si intende generalmente un orso particolare o specifico ma il raggruppamento degli orsi di una data popolazione che occupano una certa zona geografica. Inoltre, questo habitat potrebbe essere in qualche modo differente dall'habitat di un altro gruppo o popolazione di orsi che vivono altrove. Quindi, il termine habitat non \u00e8 usato di solito n\u00e9 per la specie n\u00e9 per l'individuo. Microhabitat (o microambiente) indica i dintorni immediati ed altri fattori fisici di una pianta o di un animale specifici all'interno del relativo habitat.\nTuttavia, il termine \"habitat\" pu\u00f2 essere usato pi\u00f9 largamente in ecologia. Originariamente \u00e8 stato definito come \"le condizioni fisiche che circondano una specie, o popolazione di specie, o raduno della specie, o comunit\u00e0\" (Clements e Shelford, 1939). Quindi, ad avere un habitat non \u00e8 solo una popolazione di specie, bens\u00ec un insieme di pi\u00f9 specie che convivono nello stesso luogo. Gli ecologi chiamano biotopo l'habitat condiviso da varie specie.\nLa distruzione dell'habitat \u00e8 un fattore rilevante, che pu\u00f2 far diminuire la popolazione di una specie e pu\u00f2 metterla in pericolo o portarla all'estinzione, ma che allo stesso tempo potrebbe favorire altre specie, gi\u00e0 presenti o nuove.\nUn bioma \u00e8 l'insieme della flora e fauna che vive in un habitat ed occupa una certa geografia.\nHabitat-type.\nHabitat non equivale all'habitat-type (Daubenmire 1968), da intendere come vegetation-type, una semplificazione del concetto che coincide con la vegetazione dominante (struttura e composizione floristica). Pur essendo approccio grossolano, \u00e8 valido per applicazioni su vasta scala e sottolinea il ruolo degli stadi seriali in una successione ecologica.\nDiverse specie, o diverse fasi del ciclo vitale della stessa specie, mostrano affinit\u00e0 con determinati stadi seriali e ci\u00f2 implica che con il procedere della successione, gli \u201chabitat\u201d per le specie variano nel tempo causando cambiamenti delle popolazioni."}
{"id": "695887", "revid": "36426", "url": "https://it.wikipedia.org/wiki?curid=695887", "title": "Eracle", "text": "\u00c8racle (, composto da , Era, e , \"gloria\", quindi \"gloria di Era\") \u00e8 un eroe e semidio della mitologia greca, corrispondente alla figura della mitologia etrusca Hercle e a quella della mitologia romana Ercole. Figlio di Alcmena e di Zeus, egli nacque a Tebe ed era dotato di una forza sovrumana. Il patronimico poetico che lo definisce \u00e8 Alcide, derivante da Alceo, suo nonno paterno putativo.\nIl mito.\nLa nascita e il nome.\nElettrione, re di Micene, figlio di Perseo, aveva una figlia, chiamata Alcmena, di straordinaria bellezza. Anfitrione, giovane re di Tirinto e nipote dello stesso Elettrione, in quanto figlio di suo fratello Alceo, si invagh\u00ec di lei e decise di prenderla in sposa. Elettrione decise di dare il proprio consenso a patto che il pretendente sconfiggesse in guerra la popolazione dei Tafi che, alcuni anni prima, avevano sterminato i figli del re. Anfitrione accett\u00f2 la sfida ma, durante una battaglia, uccise a causa di un incidente lo stesso Elettrione. Sconfitto da Stenelo fratello del defunto re, Anfitrione fu costretto a trovare rifugio presso Tebe dove il re locale, Creonte, gli diede in dono un magnifico palazzo, degno di un ospite tanto nobile.\nAnfitrione riprese, dopo qualche tempo, la guerra contro i Tafi, riuscendo cos\u00ec a compiere la vendetta promessa. Durante la sua assenza Zeus, invaghitosi di Alcmena, prese le forme del marito e si un\u00ec a lei, facendo persino in modo che la notte durasse ben tre volte di pi\u00f9. Frutto di questa relazione fu appunto Eracle, il futuro eroe greco. Ermes, che aveva accompagnato il padre presso il palazzo di Tebe, rimase fuori, facendo in modo che nessuno potesse mai disturbare i due amanti. Anfitrione, tornato dalla guerra proprio in quel momento, mand\u00f2 il proprio servitore, Sosia, ad avvertire la moglie del suo ritorno. Il servitore per\u00f2 si trov\u00f2 davanti Ermes, sotto le sembianze dello stesso Sosia, che, tra un pugno e l'altro, lo convinse di non essere in realt\u00e0 quello che lui credeva. Questa serie di equivoci fu fonte d'ispirazione per Plauto, che scrisse appunto una commedia chiamata \"Anfitrione\".\nAnfitrione, rientrato nelle proprie stanze, ignaro di tutto, si unisce alla propria sposa. Da questo incontro sarebbe nato Ificle, futuro guerriero e compagno del fratello in molte avventure.\nPoco prima che Eracle nascesse, Zeus si vant\u00f2 di questo suo imminente figlio che avrebbe regnato sulla casa di Tirinto. Era, gelosa, ritard\u00f2 allora il parto di Alcmena e acceler\u00f2 quello di Nicippe, moglie di Stenelo, zio di Alcmena. Il figlio di questi ultimi, Euristeo, nacque perci\u00f2 un'ora prima di Eracle e ottenne cos\u00ec la primogenitura. Eracle nacque dunque insieme a Ificle e Anfitrione, ancora ignaro della relazione segreta, cos\u00ec come ignara era anche Alcmena, credeva di aver generato due gemelli. Fu Tiresia, il grande indovino, a rivelare alla donna la straordinaria origine del figlio.\nAlcmena cap\u00ec che il piccolo sarebbe stato perseguitato dai famigerati furori della regina dei cieli, e non osando allevarlo con le sue sole forze lo port\u00f2 all'aperto, in un campo, confidando che Zeus non avrebbe negato al frutto del suo seme la divina protezione. Il padre degli dei ordin\u00f2 dunque al fedele Ermes di attuare un astuto stratagemma. Mentre Era dormiva il celere messaggero divino, portando in braccio il bambino lo avvicin\u00f2 al seno della dea, facendogli cos\u00ec succhiare un po' del suo latte che, essendo divino, rendeva il fortunato un invincibile eroe. Era per\u00f2, svegliatasi a causa di un morso del bambino, ebbe un moto di terrore. Quel repentino movimento fece cadere, dal seno della dea, una piccola parte del suo latte che fu dunque origine della Via Lattea, denominata cos\u00ec proprio in ricordo di tale evento.\nIl nome di Eracle significa letteralmente \"gloria di Era\", e il motivo di ci\u00f2 ha avuto varie spiegazioni, sin dall'antichit\u00e0: forse perch\u00e9 fu a motivo delle persecuzioni di Era che Eracle dovette compiere le sue imprese ed ottenere la gloria, o forse perch\u00e9 fu allattato dalla dea, che pu\u00f2 dunque vantarsi di avere allattato un eroe cos\u00ec forte. C'\u00e8 anche un'altra spiegazione: dopo che Era fece impazzire Eracle, che fuori di s\u00e9 uccise i propri figli, l'eroe si rec\u00f2 all'oracolo di Delfi, dove la sacerdotessa d Apollo gli ingiunse di andare a Tirinto dal cugino Euristeo, dove avrebbe dovuto servirlo e compiere tutte le imprese che lui gli avrebbe imposto, e ci\u00f2 l'avrebbe dovuto fare per la gloria di Era, e da allora in poi si sarebbe chiamato \"Eracle\", cio\u00e8 \"gloria di Era\" (precedentemente il suo nome era Alcide).\nLa giovent\u00f9.\nTornando alle storie dell'infanzia di Eracle, Era non accett\u00f2 l'affronto e cov\u00f2 contro il piccolo, frutto del tradimento del marito, propositi omicidi: qualche mese pi\u00f9 tardi mise due serpenti velenosi nella camera dove dormivano Eracle e Ificle. Quando questi si svegli\u00f2, con il pianto fece sopraggiungere i suoi genitori, che giunsero in tempo per vedere il piccolo Eracle strangolare i serpenti, uno per mano.\nSecondo un'altra versione del mito, i serpenti non erano velenosi, ma furono messi nella camera dei gemelli da Anfitrione, che voleva sapere quale dei due fosse suo figlio, poich\u00e9 aveva saputo anche lui dall'indovino Tiresia che uno dei due gemelli non era figlio suo.\nAnfitrione non risparmi\u00f2 comunque nessuna cura nell'allevare quello straordinario figlio adottivo. Egli stesso insegn\u00f2 al bambino a domare i cavalli e a guidare il cocchio. Da ogni angolo della Grecia vennero convocati i pi\u00f9 rinomati maestri: Chirone, primo fra tutti, gli insegn\u00f2 l'arte della medicina e della chirurgia, Eurito fu maestro di tiro con l'arco, Castore lo allen\u00f2 nell'utilizzo della spada e delle armi, Autolico nello sforzo fisico e nel pugilato, materia che il giovane Eracle apprezz\u00f2 grandemente. Non ebbero la stessa sorte per\u00f2 arti come ad esempio la musica.\nLino, discendente del divino Apollo, era suo maestro di musica. Il giovane allievo, rude nei movimenti, non era in grado di trattenere la propria forza fisica, distruggendo, letteralmente, la lira che avrebbe dovuto suonare. Lino, un giorno, non riuscendo a sopportare l'incredibile insensibilit\u00e0 musicale dell'allievo, lo rimprover\u00f2 aspramente e lo costrinse a un severo castigo. Eracle, di carattere piuttosto focoso, sebbene inconsapevolmente, non riuscendo a trattenere la propria forza, colp\u00ec con la lira il maestro, che cadde morto a causa dell'urto.\nA causa di ci\u00f2 Anfitrione fu costretto a mandarlo a vivere fra i guardiani dei suoi greggi, in montagna: qui Eracle si riconcili\u00f2 col maestro Chirone e impar\u00f2 dal saggio mentore non solo leggi scientifiche ma anche, e soprattutto, leggi morali. Cresciuto forte e bello, rimase presso le greggi del monte Citerone fino all'et\u00e0 di diciotto anni. Secondo alcuni autori raggiunse la statura di 4 cubiti e 1 piede (2,33\u00a0m), ma viene raffigurato dagli artisti come un uomo di statura normale.\nPrima di ritirarsi da questa vita faticosa ma felice, durante una meditazione, Eracle incontr\u00f2 sulla via due donne affascinanti, ognuna delle quali lo invitava a raggiungerla sul proprio cammino. La prima, di aspetto florido e stupendamente vestita, rappresentava il piacere e mostrava al giovane un sentiero erboso e idilliaco. La seconda donna, in abiti solenni, era invece il Dovere, che avrebbe condotto l'eroe presso un sentiero sassoso e terribile. Eracle, bench\u00e9 affascinato dalle proposte del Piacere, prefer\u00ec seguire il Dovere, segnando tutta la sua vita al servizio dei pi\u00f9 deboli.\nPrime imprese di Eracle.\nIn seguito alla scelta del Dovere, Eracle cominci\u00f2 a prodigarsi per il bene altrui, sconfiggendo banditi e ladruncoli che imperversavano nelle pianure. Eracle si vantava di non aver mai cominciato un litigio, ma di aver sempre trattato i suoi aggressori cos\u00ec come essi volevano trattare lui. Un certo Termero usava uccidere i viandanti sfidandoli a battersi con lui a testate; il cranio di Eracle si dimostr\u00f2 il pi\u00f9 solido ed egli spacc\u00f2 la testa di Termero come se fosse un uovo. Eracle, tuttavia, era cortese per natura, e fu il primo mortale che spontaneamente restitu\u00ec ai nemici le spoglie dei loro morti perch\u00e9 le seppellissero.\nSul monte Citerone misur\u00f2 la sua forza sconfiggendo un terribile leone che faceva stragi di pecore. Durante la sua ricerca egli si ferm\u00f2 presso il re Tespio. Simbolo di virilit\u00e0, Eracle diede esempio di grande prestanza fisica durante questo periodo di ritiro. Il re Tespio aveva cinquanta figlie e, desiderando che avessero un figlio da Eracle, mentre questi era ospite presso il suo palazzo, ne invi\u00f2 una ogni notte dall'eroe, a cominciare dalla primogenita Procri e facendo credere all'eroe che fosse sempre la stessa. Secondo alcuni una sola, desiderando restare vergine, rifiut\u00f2. Eracle si un\u00ec alle altre figlie di Tespio: in tutto loro ebbero cinquanta figli, poich\u00e9 la primogenita partor\u00ec due gemelli.\nAl ritorno incontr\u00f2 per strada i messi del re di Orcomeno, Ergino, che si recavano a Tebe per riscuotere il tributo di cento buoi che la citt\u00e0 gli doveva. Durante una festa infatti un tebano, tale Periere, uccise il padre del re, Climeno, scatenando cos\u00ec una guerra fra i Mini di Orcomeno e gli abitanti della citt\u00e0 di Tebe. Questi ultimi persero e furono dunque costretti a pagare tributo ai vincitori. Gli araldi, mandati in citt\u00e0, trattavano per\u00f2 con brutale superiorit\u00e0 gli sconfitti. Questo accese il furore del giovane Eracle che, di carattere piuttosto impetuoso, li assal\u00ec e tagli\u00f2 loro naso e orecchie. Gli araldi, orribilmente mutilati, tornarono presso il loro re chiedendo vendetta.\nErgino, accesosi d'ira, prepar\u00f2 il proprio esercito e marci\u00f2 verso Tebe. I tebani, fra i quali figuravano Anfitrione, Ificle e lo stesso Eracle, non erano per\u00f2 disposti a cedere. Nello scontro che ne segu\u00ec l'eroe, dotato di invincibili armi, dono degli dei (frecce da Apollo, una spada da Ermes, uno scudo da Efesto), e soprattutto dalla protezione della dea Atena, dimostr\u00f2 tutto il proprio coraggio e la propria tenacia, uccidendo con le proprie mani l'invasore Ergino. Tebe riusc\u00ec dunque a vincere la guerra ma gravi furono le perdite. Fra i caduti vi era anche Anfitrione, il padre adottivo di Eracle, che si era dimostrato tanto affettuoso nei suoi confronti.\nCreonte re di Tebe diede\na Eracle come segno di riconoscenza sua figlia Megara in sposa.\nEracle argonauta.\nEracle partecip\u00f2 alla spedizione degli Argonauti portandosi dietro il giovane e bellissimo scudiero Ila. Durante il viaggio gli Argonauti fecero sosta a Cizico, dove furono ospitati dal sovrano omonimo, che era il giovanissimo figlio di un amico defunto di Eracle. Ripresero quindi la navigazione, ma una tempesta li ricacci\u00f2 nella terra di Cizico in una notte senza luna. Cizico li scambi\u00f2 per pirati, gli Argonauti da parte loro non lo riconobbero, e si arriv\u00f2 a uno scontro armato che vide cadere il re giovinetto e dodici suoi uomini, due dei quali vennero uccisi da Eracle. All'alba gli Argonauti capirono cosa era successo e in preda allo strazio seppellirono le loro vittime in una grande tomba. La nave arriv\u00f2 quindi in Misia e qui Ila scese a terra in perlustrazione, venendo rapito dalle Naiadi del luogo. Non vedendolo tornare Eracle si mosse alla sua ricerca; i Boreadi, che nutrivano una profonda antipatia per Eracle, convinsero i compagni a ripartire senza di lui. Cos\u00ec Eracle, che non era riuscito a ritrovare il compagno, rest\u00f2 solo e decise di trattenersi per qualche tempo a Cizico, per allevare i figlioletti del re accidentalmente ucciso dagli Argonauti.\nSecondo alcuni autori, Eracle s'imbarc\u00f2 prima di compiere le dodici fatiche per Euristeo, secondo altri dopo una di esse.\nMatrimonio con Megara.\nRitornato in Grecia, Eracle visse alcuni anni felici con la moglie Megara, dalla cui unione nacquero ben otto figli. Durante un'assenza dell'eroe, per\u00f2, Lico decise di prendere in pugno la citt\u00e0 di Tebe. Questi uccise il vecchio re Creonte e divenne un sovrano dispotico e arrogante. Lico inoltre, affascinato dall'eccezionale bellezza di Megara, volle stuprarla. Eracle, tornato in tempo per fermare questo oltraggio, aggred\u00ec l'usurpatore e lo uccise, dando giusta vendetta al suocero.\nEra non intendeva tuttavia concludere le persecuzioni contro il figliastro. In combutta con Lissa, la Rabbia, fece sconvolgere la mente dell'eroe e questi, in preda al furore, uccise di propria mano moglie e figli (o, secondo altre versioni pi\u00f9 tarde, solo i propri figli e alcuni del fratello Ificle). Tornato in s\u00e9 e resosi conto dell'accaduto, l'eroe decise di suicidarsi per porre fine alle proprie sofferenze. Fu Teseo, il giovane ateniese, a farlo desistere dal suo gesto disperato, mentre il re Tespio, che celebr\u00f2 un minimo rito di purificazione, gli consigli\u00f2 invece di recarsi a Delfi per chiedere al celebre oracolo un modo per cancellare dal proprio animo tutto quel sangue versato. Questa storia diede spunto per la trama della celebre tragedia \"Eracle\" di Euripide.\nLe dodici fatiche presso Euristeo.\nLa risposta dell'oracolo lo costrinse a mettersi al servizio del re di Argo, Micene e Tirinto, Euristeo. Questi gli ordin\u00f2 di affrontare dodici incredibili fatiche, simbolo della lotta fra l'uomo e la natura nella sua forma pi\u00f9 selvaggia e terribile.\nIl Leone di Nemea.\nPrima fatica fu l'uccisione di un terribile leone, figlio di Tifone e di Echidna, che terrorizzava la zona fra Micene e Nemea.\nNella sua ricerca, giunto a Cleone, tra Corinto e Argo, Eracle alloggi\u00f2 nella casa di un contadino o pastore chiamato Molorco, il cui figlio era stato ucciso dal leone. Molorco gi\u00e0 si preparava a offrire un capro a Era come sacrificio propiziatorio, ma Eracle lo trattenne dicendogli di aspettare il suo ritorno, cos\u00ec avrebbero sacrificato il capro a Zeus Salvatore.\nIl leone viveva in una grotta nei pressi della zona di Nemea. Non appena Eracle vide comparirsi dinanzi la belva mostruosa tent\u00f2 di colpirla con il proprio arco ma questi, dotato di una pelle invulnerabile, non venne nemmeno scalfito.\nDeciso a non arrendersi, l'eroe sradic\u00f2 un enorme ulivo usandolo come clava contro l'animalesco avversario. Anche questo tentativo fu per\u00f2 inutile. Le sue stesse braccia sarebbero divenute armi invincibili. L'eroe riusc\u00ec infatti a soffocare il terribile mostro utilizzando semplicemente le proprie mani. Il cadavere della belva venne condotto festosamente alla presenza di Euristeo che, stupefatto, decise di affidargli una seconda prova ben pi\u00f9 difficile della prima.\nCon la pelle invulnerabile del leone Nemea, tagliata con gli stessi artigli della belva (i soli in grado di penetrarla), Eracle si fece un mantello che l'avrebbe dunque protetto dalle armi degli altri uomini.\nL'Idra di Lerna.\nViveva in una palude a Lerna, in Argolide, un serpente enorme, figlio anche lui, come il Leone di Nemea, di Tifone ed Echidna. Questo mostro era immortale e aveva sette (o nove) teste, di cui una immortale, mentre le altre rinascevano appena recise. Divorava chiunque capitasse, impestava l'aria e isteriliva le terre con il suo fiato pestilenziale.\nEracle, giunto presso la tana del mostro con il proprio carro, guidato dal nipote Iolao, cominci\u00f2 a colpire l'entrata della caverna con le proprie frecce, al fine di far uscire dal suo covo la terribile idra. Non appena vide apparirsi dinanzi il mostro, Eracle cominci\u00f2 a decapitare le sue molteplici teste con la sua spada, ma queste ricrescevano in numero doppio non appena tagliate. L'eroe ebbe per\u00f2 una geniale intuizione e, grazie all'aiuto di Iolao, riusc\u00ec a bruciare i tronconi prima che le teste potessero riformarsi, impedendone cos\u00ec la ricrescita. L'ultima testa, immortale, venne schiacciata sotto un gigantesco masso.\nPer rendere nulla la vittoria di Eracle, Era mand\u00f2 contro di lui un granchio gigante, che l'eroe riusc\u00ec comunque a sconfiggere schiacciandogli il guscio. La regina degli dei fece in modo che i due mostri sconfitti divenissero costellazioni, quelle che gli antichi denominarono \"Idra\" e \"Cancro\".\nVincitore anche in questa seconda fatica, l'eroe intinse le proprie frecce nel sangue dell'idra, rendendo le ferite causate da esse inguaribili. A causa del veleno di queste frecce sarebbero morti in seguito Chirone e Paride, figlio del re di Troia Priamo.\nLa cerva di Cerinea.\nEuristeo, ancor pi\u00f9 stupito per l'eccezionale efficacia di Eracle, decise di affidargli una terza impresa. Nei pressi della regione di Cerinea viveva una splendida cerva, sacra ad Artemide, dalle corna d'oro e dagli zoccoli di bronzo (o di argento, secondo una variante) che fuggiva senza mai fermarsi incantando chi la inseguiva, trascinandolo cos\u00ec in un paese dal quale non avrebbe pi\u00f9 fatto ritorno.\nEracle non poteva assolutamente ucciderla, poich\u00e9 essa era una cerva sacra, e quindi l'eroe si limit\u00f2 a inseguirla. La frenetica corsa dur\u00f2 circa un anno, sconfitto in ogni tentativo di raggiungerla, non gli rimase altra scelta che ferire leggermente l'agile cerva con un dardo, e caricarsela sulle spalle per riportarla in patria.\nLungo la strada del ritorno incapp\u00f2 in Artemide, infuriata con lui per aver ferito una bestia a lei sacra: ma l'eroe riusc\u00ec a placare le sue ire, e ottenne da lei il permesso di portare la cerva a Euristeo. Dopodich\u00e9 al leggiadro animale venne permesso di tornare a correre libero nelle foreste.\nIl cinghiale d'Erimanto.\nLa quarta fatica fu quella di catturare un feroce cinghiale selvatico che devastava le alture di Erimanto, fra l'Attica e l'Elide. Riusc\u00ec a stanarlo fuori dalla foresta fino alla nuda cima del monte, dove lo sfin\u00ec con serrati inseguimenti nei profondi cumuli di neve, fino a che fu in grado di legarlo con delle corde robuste e portarlo vivo al suo signore Euristeo che, per la paura, si rinchiuse dentro una botte.\nLo scontro con i centauri.\nLungo la strada che l'avrebbe portato a Erimanto, Eracle incontr\u00f2 un suo amico centauro, Folo, che decise di imbandire un banchetto in suo onore. Il pasto non poteva per\u00f2 essere coronato con del vino, poich\u00e9 l'unico disponibile era quello donato dal dio Dioniso alla comunit\u00e0 dei centauri che non poteva essere utilizzato senza il permesso dei compagni di Folo.\nEracle riusc\u00ec a convincere il suo ospite a trasgredire il patto: ma non appena il fortissimo aroma del vino raggiunse i boschi vicini, un'orda di centauri, armati con sassi e rami d'abete, salt\u00f2 fuori da ogni cespuglio. Rabbiosi per la perdita del prezioso liquido, essi assalirono l'eroe, il quale prese a difendersi scagliando contro di loro le sue frecce mortali, costringendoli a rifugiarsi nella grotta di Chirone, suo antico precettore.\nNella mischia che ne segu\u00ec il saggio e anziano centauro venne colpito da una freccia vagante: il sangue velenoso dell'Idra nel quale era stata intrisa da Eracle condusse Chirone a una lenta agonia, senza che le sue arti di guaritore potessero arrestare il fatale processo. Anche Folo, l'ospite gentile, messosi al fianco dell'amico, mor\u00ec nello scontro.\nGli uccelli del Lago di Stinfalo.\nQuinta (o sesta secondo alcuni) prova per Eracle, fu quella di eliminare i mostruosi uccelli che devastavano la zona adiacente al lago di Stinfalo, in Arcadia. Questi micidiali volatili avevano penne, ali, artigli e becco di bronzo, uccidevano lanciando le loro penne come frecce e si nutrivano di carne umana.\nErano allevati da Ares ed erano cos\u00ec numerosi che quando prendevano il volo oscuravano il cielo. La palude da loro abitata inoltre emanava un odore nauseabondo a causa dei cadaveri di coloro che avevano tentato di eliminare questi feroci avversari.\nAtena consegn\u00f2 a Eracle, prima di cominciare lo scontro, delle nacchere di bronzo, dono di Efesto, che avrebbero spaventato gli uccelli facendoli volare via e rendendoli quindi facilmente raggiungibili dalle frecce dell'eroe. Quest'ultimo fece quanto gli aveva consigliato la dea e, non appena suon\u00f2 le nacchere, i mostruosi volatili si librarono nell'aria spaventati, diventando cos\u00ec suo facile bersaglio. Alcuni di loro vennero uccisi, altri riuscirono a fuggire nell'isola di Aretias, vicino alla Colchide.\nLe stalle del re Augia.\nLe immense stalle del re dell'Elide, Augia, non erano mai state ripulite dal letame ed erano circa trent'anni che vi si accumulavano escrementi. Euristeo ordin\u00f2 dunque a Eracle di recarsi nell'Elide e ripulire in un solo giorno le stalle del re Augia. L'eroe, recatosi presso il sovrano, ricevette da questi una solenne proposta: se fosse riuscito a compiere una fatica simile avrebbe ricevuto in cambio met\u00e0 delle sue ricchezze.\nEracle, che di certo era molto furbo oltre che forte, devi\u00f2 le acque dei fiumi Alfeo e Peneo, riversandole all'interno delle stalle che, in un baleno, furono totalmente ripulite. Fiero della propria impresa l'eroe torn\u00f2 da Augia che non volle per\u00f2 rispettare i patti accusandolo di aver agito con l'astuzia e non compiendo una fatica vera e propria. A parer di ci\u00f2, intent\u00f2 un processo contro Eracle prendendo come testimoni i principi d'Elide suoi figli. Tutti testimoniarono a favore del padre, solo Fileo, uno di essi, os\u00f2 difendere l'eroe, causando cos\u00ec l'ira di Augia, che lo cacci\u00f2 dal suo regno insieme con l'eroe. Quest'ultimo, prima di andarsene, giur\u00f2 che si sarebbe presto vendicato sul re e sui suoi figli.\nDurante il viaggio di ritorno difese la giovane Desamene dalle grinfie di un brutale centauro che venne prontamente sconfitto dall'eroe. Questi tornato da Euristeo ricevette una terribile risposta: dato che avrebbe ricevuto met\u00e0 delle ricchezze di Augia, se questi avesse rispettato i patti, la fatica non avrebbe avuto pi\u00f9 valore.\nLe cavalle di Diomede.\nDiomede, figlio di Ares, era re dei Bistoni, popolo di guerrieri, provenienti dalla Tracia. Questo sanguinario sovrano allevava con cura quattro cavalle, che nutr\u00ec, dapprima, con la carne di soldati caduti in battaglia, in seguito con la carne degli ospiti che egli invitava periodicamente nel proprio palazzo. Euristeo ordin\u00f2 a Eracle di portare a Micene queste mitiche giumente, non rivelandogli per\u00f2 le loro terribili abitudini alimentari, sicuro che l'eroe sarebbe caduto nel tranello.\nIn compagnia di un gruppo di giovani compagni, fra i quali figurava Abdero, Eracle affront\u00f2 il terribile Diomede e, mentre teneva occupato quest'ultimo, ordin\u00f2 ai suoi di catturare le cavalle. Abdero, che tent\u00f2 per primo di catturarle, venne divorato dalle mostruose giumente. Furente, Eracle sconfisse Diomede e lo costrinse a condividere il destino delle sue vittime: anche lui divenne pasto delle sue belve. In onore del defunto amico Abdero, egli fond\u00f2, nel luogo della sua morte una citt\u00e0. Tornato da Euristeo gli present\u00f2 le mitiche cavalle e il sovrano, spaventato da tali animali, ordin\u00f2 che venissero portati via.\nSecondo la leggenda, Bucefalo, cavallo di Alessandro Magno, era discendente da tali giumente.\nLa resurrezione di Alcesti.\nBench\u00e9 fosse impegnato nelle fatiche impostegli da Euristeo, Eracle non era per\u00f2 deciso a smettere di aiutare il prossimo e a seguire il sentiero del Dovere, cos\u00ec come aveva scelto in giovent\u00f9.\nDurante un viaggio l'eroe trov\u00f2 rifugio nel palazzo del re di Fere, Admeto, che lo accolse con tutti gli onori. Questi per\u00f2 nascondeva al nobile ospite un triste segreto: Apollo gli aveva infatti detto che, se qualcuno della sua famiglia si fosse sacrificato per lui, sarebbe vissuto pi\u00f9 a lungo. N\u00e9 il padre n\u00e9 la madre del re, bench\u00e9 anziani, avevano accolto questa richiesta, solo Alcesti, la moglie, era pronta a sacrificarsi pur di rendere felice il marito e, a tale scopo, era scesa agli Inferi poco prima dell'arrivo di Eracle.\nL'eroe ignaro dell'accaduto, cominci\u00f2 a gozzovigliare mentre gli abitanti della casa piangevano nelle proprie stanze. Un servo, furioso per un simile comportamento, rimprover\u00f2 l'ospite per la propria maleducazione, raccontandogli tutto l'accaduto. Vergognatosi per il proprio atteggiamento, Eracle decise allora di ripagare la gentilezza dell'ospite. Sceso ancora una volta negli inferi, narr\u00f2 ad Ade e a Persefone la struggente storia di Alcesti. I due sovrani, commossi, concessero all'eroe di ricondurre la donna nel mondo dei vivi. E cos\u00ec avvenne.\nIl Toro di Creta.\nEuristeo ordin\u00f2 a Eracle di catturare un terribile toro, che in quel tempo devastava i domini di Minosse, sovrano di Creta. Poseidone aveva infatti mandato al re un toro possente perch\u00e9 lo offrisse a lui in sacrificio. Poich\u00e9 Minosse non lo fece, il dio del mare rese furiosa la bestia che prese cos\u00ec a devastare tutta l'isola di Creta. Secondo alcune interpretazioni fu proprio questo il toro con cui si un\u00ec Pasifae, moglie di Minosse, che gener\u00f2 il Minotauro, per una maledizione dello stesso Poseidone.\nEracle cattur\u00f2 la belva, richiudendola in una rete, e la riport\u00f2 presso Euristeo che ordin\u00f2 di liberarla. Il toro fin\u00ec i suoi giorni presso la piana di Maratona, dove verr\u00e0 ucciso da Teseo.\nIl cinto di Ippolita.\nSu richiesta di Admeta, figlia di Euristeo, desiderosa di avere la stupenda cintura di Ippolita, regina delle Amazzoni, dono di suo padre Ares, Eracle dovette recarsi nel regno di queste temibili donne guerriere per compiere cos\u00ec la nona fatica. Insieme a un nutrito gruppo di eroi, fra i quali figurava anche Teseo, Eracle part\u00ec verso Temiscira, capitale del regno di Ippolita.\nDurante una sosta, presso l'isola di Paro, uno dei guerrieri venne ucciso per ordine di alcuni figli del re Minosse, che dimoravano in quella zona. Eracle, indignato per tale comportamento, si scontr\u00f2 con questi e, grazie all'aiuto dei suoi compagni, riusc\u00ec a eliminare i principi inospitali. Il viaggio per\u00f2 era ancora lungo e pieno di pericoli: ospite presso il re Lico, in Misia, difese questi dall'esercito dei Bembrici, guidato da Migdone, uccidendone il comandante e costringendo i soldati nemici alla fuga.\nGiunti a Temiscira, gli eroi vennero accolti calorosamente da Ippolita, disposta a cedere pacificamente il proprio cinto ai suoi nobili ospiti. Era per\u00f2 suscit\u00f2 alcune Amazzoni che, convinte che Eracle volesse rapire la propria regina, si armarono, decise a uccidere lui e i suoi compagni. Nello scontro che ne segu\u00ec la stessa regina Ippolita trov\u00f2 la morte (secondo un'altra versione essa fugg\u00ec insieme con Teseo e divenne madre di Ippolito).\nDurante il viaggio di ritorno, con il prezioso cinto ben conservato, Eracle e i suoi uomini giunsero presso il lido di Troia, dove un terribile mostro marino, divoratore di uomini, stava per cibarsi della principessa Esione, figlia del re Laomedonte. Eracle, mosso a compassione, affront\u00f2 la terribile creatura e la uccise. Laomedonte, che aveva promesso all'eroe una giusta ricompensa, non rispett\u00f2 i patti, scatenando cos\u00ec l'ira dell'eroe, pronto a ritornare a Troia dopo aver concluso le fatiche.\nNel suo tragitto Eracle incontr\u00f2 ancora terribili avversari, come per esempio Sarpedonte, figlio di Poseidone, un brigante assetato di sangue. Presso Torone, fu invece ospitato da due figli di Proteo, Poligono e Telegono, abili pugili e atleti che, felici di avere nel proprio regno un simile concorrente, lo sfidarono in alcune gare. Eracle per\u00f2, che spesso non riusciva a trattenere la propria forza, li uccise inconsapevolmente durante un incontro di lotta.\nI buoi di Gerione.\nDecima fatica per Eracle fu quella di catturare i leggendari buoi rossi di Gerione. Quest'ultimo era un mostro che dalla cintura in su aveva tre tronchi, tre teste e tre paia di braccia. Geloso dei suoi splendidi animali, il gigante aveva posto come custodi delle sue mandrie un mostruoso cane, Ortro, figlio di Echidna, e il terribile vaccaro, Eurizione, figlio di Ares.\nI possedimenti di Gerione erano posti agli estremi confini della terra allora conosciuta. Eracle separ\u00f2 cos\u00ec i due monti Abila e Calipe, in Europa e in Libia, e vi piant\u00f2 due colonne, le cosiddette \"Colonne d'Ercole\" (il moderno Stretto di Gibilterra). Mentre le attraversava os\u00f2 lanciare le sue frecce contro il cocente Elio, il Sole. Il dio, ammirato per il suo coraggio, gli consent\u00ec di usare il suo battello d'oro a forma di coppa per raggiungere il nemico.\nNell'isola di Erythia vi fu lo scontro con Gerione, sia lui sia i suoi due fedeli, vennero sconfitti dai terribili colpi di Eracle che non esit\u00f2 a colpire perfino la dea Era, accorsa in aiuto del mostro contro l'odiato figliastro.\nImpossessatosi della mandria, Eracle part\u00ec alla volta della Grecia, percorrendo la terra italica, colma di terribili briganti. Nella zona del Lazio viveva il gigante Caco che esalava fumo e fiamme dalle fauci. Questi rub\u00f2 le bestie migliori della mandria approfittando del suo sonno. Per non lasciare tracce del furto, egli trascin\u00f2 per la coda gli animali verso la caverna che gli serviva da rifugio. Ingannato dal trucco del gigante, Eracle cerc\u00f2 invano gli animali. Dandoli per dispersi si apprestava a riprendere il viaggio quando sent\u00ec le bestie dal fondo di una grotta. Per liberarli Eracle dovette affrontare il gigante, il quale si rese conto troppo tardi di chi aveva osato derubare.\nIn una sosta in Calabria, fu ospitato dal suo amico Crotone figlio di Eaco. Un ladro del luogo, chiamato Lacinio, rub\u00f2 i tanto splendidi buoi; subito Eracle, insieme a Crotone, and\u00f2 a stanarlo nel luogo dove abitava ma nella seguente colluttazione oltre al ladro mor\u00ec Crotone, ucciso proprio per mano dall'eroe stesso. Eracle pianse la morte del caro amico e, senza indugio, provvide alla costruzione di un reale monumento funebre, supplicando gli Dei di far s\u00ec che su quella tomba sorgesse una delle citt\u00e0 pi\u00f9 fiorenti dell'antica Magna Grecia. Accolte le suppliche, Apollo, per bocca dell'oracolo di Delfi, invi\u00f2 degli Achei nelle terre italiche che fondarono l'omonima citt\u00e0 di Crotone.\nIn Sicilia venne sfidato in una gara di pugilato da Erice, figlio di Afrodite, che rimase ucciso; il suo luogo di sepoltura diede nome all'omonima cittadina. Non contenta, Era mand\u00f2 contro le mandrie un tafano che caus\u00f2 la loro dispersione. Eracle le segu\u00ec freneticamente fino alle distese selvagge della Scizia. Nonostante queste disavventure riusc\u00ec comunque a portare le bestie sane e salve in Grecia, dove Euristeo voleva usarle per sacrificio, ma Era non volle per non riconoscere la gloria di Eracle. Cos\u00ec l'eroe tenne per s\u00e9 i buoi.\nI pomi delle Esperidi.\nA Eracle venne ora ordinato di prendere tre mele d'oro dal giardino delle Esperidi, che era stato donato da Gea, la madre terra, a Zeus ed Era come dono di nozze. Il nome del giardino derivava dalle quattro ninfe, figlie della Notte, che lo abitavano, insieme con il dragone Ladone, dalle cento teste, che aveva l'incarico di vigilare sul giardino. Nessuno sapeva per\u00f2 in quale remoto angolo si trovasse il giardino delle Esperidi.\nLo cerc\u00f2 dapprima nelle zone pi\u00f9 sperdute della Grecia, dove si scontr\u00f2 con il terribile Cicno, un brigante sanguinario deciso a edificare un tempio al padre Ares con le ossa degli stranieri che passavano per il suo territorio. Eracle lo uccise, scontrandosi poi anche con Ares che fu costretto a ritirarsi sconfitto.\nPresso il fiume Eridano (Po) incontr\u00f2 le splendide ninfe che l\u00ec abitavano e che gli consigliarono di recarsi presso il vegliardo Nereo, divinit\u00e0 marina, che aveva il dono dell'onniscienza. E cos\u00ec fece Eracle, il quale piomb\u00f2 addosso a Nereo mentre questi dormiva e lo tenne saldamente legato, nonostante questi cercasse di sfuggire utilizzando i suoi poteri di metamorfosi, cos\u00ec come gli avevano narrato le ninfe. Nereo infine si arrese e acconsent\u00ec a soddisfare le richieste di Eracle, indicandogli la strada per raggiungere l'isola dove si trovava il giardino delle Esperidi.\nDurante il viaggio egli ottenne poi altre informazioni da Prometeo, che da tanti anni si trovava incatenato sulla roccia del Caucaso, esposto alle angherie di un'aquila. Eracle elimin\u00f2 il rapace con le sue frecce e, raggiunto il luogo dove Prometeo stava incatenato, lo liber\u00f2 senza difficolt\u00e0. Il buon titano, grato per la recuperata libert\u00e0, si sdebit\u00f2 con l'eroe fornendogli preziosi consigli per la sua impresa. Gli disse di cercare suo fratello Atlante, il titano padre delle Esperidi, e di far cogliere a lui stesso i preziosi pomi d'oro.\nGiunto in Africa, Eracle attravers\u00f2 dapprima l'Egitto, dove incapp\u00f2 nell'odio del re Busiride per gli stranieri. Anni prima infatti la sua terra era stata devastata da una terribile carestia, e un indovino di Cipro aveva profetizzato che l'ira degli dei poteva essere placata soltanto col sacrificio di uomini nati in altre terre. Busiride aveva compiuto il primo sacrificio utilizzando proprio il malcapitato indovino, e da allora ogni anno uno straniero cadeva vittima di questo crudele rito propiziatorio. Eracle stesso, catturato per tale bisogno, ebbe per\u00f2 gioco facile a spezzare le catene, uccidere il re sul suo stesso altare e allontanarsi sotto gli sguardi terrorizzati della popolazione egiziana. Pass\u00f2 poi in Etiopia, dove uccise il tiranno Emazione, affidando il trono al fratello di costui, il giovanissimo Memnone, che gi\u00e0 regnava in Persia. In Libia si scontr\u00f2 con un avversario pi\u00f9 temibile, il gigante Anteo, che aspettava al varco tutti i viaggiatori per sfidarli a una lotta all'ultimo sangue. Anteo, essendo figlio di Gea, aveva la possibilit\u00e0 di riprendere forza ogni volta che veniva a contatto con il terreno. L'eroe greco per\u00f2, abile quanto forte, trov\u00f2 il modo di impedire all'avversario di servirsi di questo vantaggio tenendolo a mezz'aria con le poderose braccia e lo strozz\u00f2.\nDopo un lungo viaggio, egli trov\u00f2 finalmente Atlante, il quale reggeva sulle poderose spalle il peso della volta celeste. Eracle si offr\u00ec di sostituirlo nel gravoso compito per qualche tempo, se questi avesse acconsentito a raccogliere per lui le mele d'oro del giardino delle Esperidi, e Atlante acconsent\u00ec. Ma quando questi fece ritorno con le tre mele rubate, niente affatto voglioso di riprendere l'immane fardello, cerc\u00f2 di lasciarne per sempre la responsabilit\u00e0 a Eracle, e quest'ultimo riusc\u00ec a sottrarsi soltanto con la sua astuzia. Fingendosi onorato del delicato incarico egli chiese ad Atlante di riprendere solo per un momento la volta celeste sulle spalle, in modo da consentirgli di intrecciare una stuoia di corde che alleggerisse la pressione sulla sua schiena. Il titano riprese dunque il fardello, ma prima che potesse rendersi conto di essere stato giocato con i suoi stessi mezzi il furbo Eracle era gi\u00e0 fuggito lontano, portando con s\u00e9 il bottino delle mele d'oro.\nLa cattura di Cerbero.\nEuristeo scelse come ultima prova un'impresa che sembrava impossibile per ogni essere mortale, catturare Cerbero, lo spaventoso cane a tre teste, guardiano delle regioni infernali. Eracle si prepar\u00f2 a questa prova con un pellegrinaggio iniziatico presso Eleusi, dove partecip\u00f2 ai misteri detti appunto eleusini, mondandosi della colpa dello sterminio dei centauri. Quindi egli raggiunse Tenaro laddove una buia spelonca introduceva a una delle porte dell'Ade. Sotto l'autorevole guida di Ermes egli si addentr\u00f2 in quel gelido mondo sotterraneo.\nSolo la terribile Medusa, fra tutti gli spiriti incontrati, os\u00f2 affrontarlo, ed Eracle stava gi\u00e0 per colpirla quando Ermes gli ferm\u00f2 la mano, ricordandogli che le ombre dell'Ade sono solo fantasmi. Anche l'ombra di Meleagro, celebre eroe vincitore del cinghiale calidonio, si apprest\u00f2 con una pacifica proposta: pregava il nuovo arrivato di proteggere, una volta tornato nel mondo dei vivi, sua sorella Deianira.\nPresso le porte dell'Ade Eracle trov\u00f2 inoltre due uomini legati, che riconobbe molto presto. Erano Teseo, suo compagno in svariate avventure, e Piritoo, il re dei Lapiti. Entrambi erano scesi nel mondo sotterraneo per rapire Persefone, ma erano stati scoperti dal dio Ade e condannati a restare eternamente prigionieri nel mondo dei morti. L'eroe riusc\u00ec a salvare l'amico Teseo ma, quando si apprest\u00f2 a recuperare anche Piritoo, fu costretto ad allontanarsi per colpa di un terremoto.\nAde, conoscendo personalmente l'arditezza dell'eroe, che l'aveva gi\u00e0 ferito poco prima e che aveva steso con pochi colpi il suo mandriano, si convinse che valeva la pena di ascoltare le sue ragioni. Acconsent\u00ec cos\u00ec a dargli il cane Cerbero, a patto per\u00f2 che Eracle riuscisse a domarlo con le sole mani, senza usare armi. Cos\u00ec, dopo una lotta disperata, il mostruoso guardiano fu costretto ad arrendersi quando l'eroe riusc\u00ec a serrargli tra le potenti braccia la base dei tre colli.\nEuristeo, vedendo Eracle tornare con il mostro infernale sulle spalle, si sent\u00ec morire per la paura e ordin\u00f2 che Cerbero venisse rimandato presso il proprio padrone. Il re, avendo visto come l'eroico cugino era riuscito a vincere su tutte le prove che gli aveva commissionato, si diede per vinto e lo liber\u00f2 dalla sua prigionia, ponendo cos\u00ec fine alle sue dodici fatiche.\nLe ultime imprese.\nEurito, la figlia Iole e l'omicidio di Ifito.\nEracle decise adesso, essendo passato molto tempo dalla morte di Megara, di trovarsi una nuova compagna. Si invagh\u00ec cos\u00ec di Iole, figlia di Eurito, che durante la sua fanciullezza era stato il suo maestro di tiro con l'arco. Il rinomato arciere offriva la figlia in sposa a chi avesse superato in una gara lui e i suoi tre figli. Eracle, partecipando alla contesa, sconfisse il suo antico maestro, ma quando egli pretese Iole in premio, Eurito cerc\u00f2 di impedire il matrimonio fra la sua adorata figlia e un uomo che non aveva esitato a uccidere la propria moglie.\nFra i figli del re solo Ifito prese le parti dell'eroe, da lui grandemente stimato; dal canto suo Eracle, quando si vide negare la sposa regolarmente conquistata, and\u00f2 su tutte le furie.\nAccadde intanto che certi buoi appartenenti a Eurito venissero rubati dal noto ladro Autolico. Il re fece credere a tutti che il furto fosse stato attuato da Eracle per vendetta, ma Ifito non accett\u00f2 nemmeno adesso l'ipotesi che l'amico potesse aver compiuto un'azione cos\u00ec meschina. Unitosi a Eracle, si mise sulle tracce del vero responsabile dell'azione. Durante il percorso, mentre costruivano una torretta per avvistare il bestiame rubato, Eracle venne per\u00f2 ripreso dalla furia, scagliatagli ancora dalla matrigna Era, e fece pagare al giovane lo sgarbo di Eurito scagliandolo gi\u00f9 dalla torre. Quando ritorn\u00f2 in s\u00e9 e si accorse di aver ucciso il suo migliore amico, Eracle cadde in una profonda prostrazione.\nEracle aveva commesso uno degli atti pi\u00f9 spregevoli: aveva ucciso un ospite nella propria casa. Questa volta, per\u00f2 nessuno volle compiere il rito di purificazione ed Eracle prefer\u00ec tornare a Delfi per avere la punizione per il suo delitto. La pitonessa, tuttavia, non aveva intenzione di compiere il rito per un essere impuro: di nuovo in preda alla rabbia, Eracle riport\u00f2 lo scompiglio nel tempio, impadronendosi del tripode sacro e minacciando di compiere il rito da s\u00e9. La Pizia, allora, invoc\u00f2 Apollo, che decise di affrontare Eracle. Lo scontro fu tanto cruento, che Zeus fu costretto a intervenire, separando i duellanti e imponendo alla Pizia di dire a Eracle come potesse purificarsi dall'omicidio di Ifito e dalla profanazione dell'oracolo.\nLa schiavit\u00f9 presso Onfale.\nSotto la guida di Ermes, Eracle si imbarc\u00f2 verso l'Asia, dove quasi nessuno lo conosceva, e si fece vendere per tre talenti a Onfale, regina della Lidia. Ella cap\u00ec ben presto che razza di schiavo eccezionale avesse acquistato. Ma quando seppe che quello schiavo portentoso altri non era che il famoso Eracle, pens\u00f2 di utilizzarlo come compagno di vita invece che come servitore.\nSotto il suo comando, egli riusc\u00ec a liberare Efesto dai Cercopi, dei mostruosi uomini scimmia che importunavano i viandanti, talmente bizzarri e simpatici che l'eroe alla fine li liber\u00f2 sorridendo. Stessa sorte non tocc\u00f2 a Sileo, re dell'Aulide, che catturava i viaggiatori e li uccideva dopo averli obbligati a lavorare nella sua vigna.\nMa il lusso e le mollezze della vita orientale riuscirono a sopraffare l'eroe, che dovette comunque passare la maggior parte del tempo come passatempo preferito della regina, che giocava con la sua clava e la sua pelle di leone e si divertiva a vestirlo con abiti femminili e a impiegarlo nella filatura della lana.\nDopo tre anni trascorsi in questo modo, Eracle decise di dire addio a questa vita cos\u00ec poco adatta a un eroe che aveva scelto il Dovere come propria ragione di vita, e lasci\u00f2 per sempre Onfale, con la quale nel frattempo aveva generato un figlio, Ati.\nLa vendetta contro i trasgressori.\nEracle si propose di punire tutti coloro che in qualche modo si erano comportati scorrettamente con lui. Le sue prime vittime furono i due Boreadi, che egli sorprese mentre facevano ritorno alla loro terra dopo aver vinto due gare sportive. Eracle li stese morti a colpi di clava, ma subito dopo si pent\u00ec di ci\u00f2 che aveva fatto e seppell\u00ec personalmente i corpi dei due giovani.\nA Tirinto Eracle radun\u00f2 un gruppo di compagni armati, fra i quali figuravano Iolao, Oicle re di Argo, Peleo e Telamone per muovere guerra, con solo sei navi, contro Laomedonte, il primo trasgressore, colui che, bench\u00e9 Eracle avesse salvato sua figlia, non aveva voluto dare il compenso promesso, e anzi aveva scacciato l'eroe in malo modo dal proprio regno, sotto insulti e imprecazioni.\nL'esercito di Eracle sconfisse Laomedonte uccidendo lui e i suoi figli maschi, risparmiando Podarce, che aveva denunciato l'imbroglio del padre: secondo una variante Podarce era stato fatto prigioniero dall'eroe e riscattato dalla sorella Esione. Oltre a lui, vennero risparmiate anche le figlie del re, Esione, Etilla, Cilla, Astioche, Procleia e Clitodora. In realt\u00e0 alla morte scamparono anche altri due maschi: Titone, che da tempo era stato rapito da Eos, e Bucolione, ceduto in fasce da Laomedonte a una coppia di pastori. Vennero uccisi invece Lampo, Clitio, Icetaone e Timete. Tuttavia Omero afferma che l'eroe uccise solo il vecchio re.\nEsione spos\u00f2 poi Telamone e dall'unione con lui nacque Teucro, valoroso guerriero durante l'assedio di Troia.\nPodarce divenne re di Troia e, in ricordo del riscatto pagato dalla sorella per liberarlo, decise di cambiare il suo nome in Priamo (che significa \"il riscattato\").\nMa la vendetta personale dell'eroe non era ancora conclusa, vi era infatti un altro impostore da punire: Augia. Questi venne ucciso insieme con tutto il suo esercito, i suoi domini ceduti al figlio, Fileo, l'unico che aveva professato il vero e difeso Eracle in presenza del padre. La morte di Augia e dei suoi uomini scaten\u00f2 le ire dei suoi alleati, che mossero cos\u00ec contro l'eroe.\nEracle invase i loro territori e li stermin\u00f2, uno per uno, a partire da Neleo, re di Pilo, che non aveva voluto purificarlo dopo l'uccisione di Ifito. Questo sovrano venne ucciso insieme con i suoi figli, unico sopravvissuto fu Nestore, che in quel tempo era lontano dalla propria patria. Stessa sorte tocc\u00f2 ad Attore, uno degli Argonauti, a Ippocoonte e ai suoi figli, che avevano cacciato dal regno ingiustamente i fratelli Icario e Tindaro (quest'ultimo prender\u00e0 in seguito il posto di Ippocoonte, divenendo re di Sparta e futuro padre adottivo di Elena, la donna che fu causa della famosa guerra di Troia), e a molti altri usurpatori e trasgressori dei patti, alleati di Augia, tutti caddero sotto l'avanzata di Eracle, pagando con la stessa vita le loro nefandezze.\nDurante questa serie di massacri, Eracle si invagh\u00ec della figlia di Cefeo, uno dei suoi alleati, la sacerdotessa Auge, dalla quale ebbe Telefo, futuro re di Misia e marito della principessa troiana Astioche, che l'avrebbe reso padre di Euripilo, valoroso condottiero nella guerra di Troia (come alleato di Priamo).\nLa fine terrena di Eracle.\nDeianira e il centauro Nesso.\nEracle capit\u00f2 a Calidone per vedere Deianira, figlia di Eneo, alla quale doveva riferire un messaggio che il fratello Meleagro le inviava dal regno dei morti. Eracle, che gi\u00e0 sapeva della bellezza della fanciulla, si innamor\u00f2 di lei e la port\u00f2 con s\u00e9 come sposa, dopo un'ardua contesa con un rivale, il dio fluviale Acheloo.\nQuest'ultimo era capace di assumere le forme pi\u00f9 disparate, mutandosi in serpente e poi in toro durante lo scontro con l'eroe. Vinto da questi per\u00f2 fu costretto a fuggire con un corno spezzato, gettandosi poi nel fiume Toante. Dalle gocce di sangue del corno reciso nacquero le sirene.\nI due decisero di trasferirsi a Trachis, in Tessaglia, per vivere l\u00ec insieme. Arrivati per\u00f2 a un corso d'acqua in piena, Eracle e la nuova moglie incontrarono il centauro Nesso, che si offr\u00ec di traghettarli sulla riva opposta portandoli sulla schiena. Dal canto suo Eracle non aveva bisogno di un tale aiuto, e dopo aver gettato sull'altra riva la clava e la pelle di leone, si gett\u00f2 a nuotare agilmente nel fiume in piena; affid\u00f2, per\u00f2, la moglie a Nesso.\nSubito quel rude centauro, infiammato dalla bellezza della donna, avrebbe voluta rapirla, ma Eracle sent\u00ec le grida della moglie e con una delle sue frecce avvelenate abbatt\u00e9 il centauro. Negli spasimi dell'agonia, il vendicativo essere sussurr\u00f2 a Deianira di inzuppare un vestito nel suo sangue, e che quell'abito magico avrebbe rinverdito alla bisogna l'amore di Eracle per lei.\nLa tunica fatale.\nCome trasgressore dei patti anche Eurito, re d'Ecalia e maestro d'arco, che in precedenza non aveva voluto cedere in sposa Iole a Eracle, venne sconfitto dall'eroe e ucciso insieme con i suoi familiari. Questa la sua ultima impresa, secondo un decreto dell'Oracolo di Dodona.\nDeianira, vedendo tornare lo sposo vincitore, not\u00f2 che, fra gli ostaggi catturati, vi era anche Iole, antica fiamma di Eracle, e venne cos\u00ec presa dalla gelosia. Decisa di mettere in pratica l'incantesimo che le aveva rivelato il centauro Nesso, senza sospettare che in realt\u00e0 il sangue del centauro era avvelenato dalla freccia che Eracle stesso aveva scagliato, Deianira gli invi\u00f2 un vestito che era stato immerso in quel veleno e l'eroe l'indoss\u00f2 per celebrare i riti di ringraziamento per la vittoria. Non appena il fuoco acceso sull'altare ebbe riscaldato il veleno con cui era intriso, un dolore bruciante gli entr\u00f2 fin nelle vene, ed egli, impotente per la prima volta nella sua vita, non pot\u00e9 far altro che subire l'agonia, uccidendo nella disperazione il servo Lica che, ignaro, gli aveva portato la veste fatale.\nCon le sue ultime forze, Eracle sradic\u00f2 alcuni alberi e costru\u00ec una pira nella quale poter bruciare, ma una volta preparato il rogo suo figlio Illo e Iolao non ebbero il coraggio di accenderlo, cos\u00ec Eracle fu costretto a chiedere a un pastore di nome Filottete di farlo. Questi ubbid\u00ec ed Eracle gli don\u00f2 le sue armi, che si renderanno molto utili durante la guerra di Troia. Indossata la pelle di leone che non lo aveva mai abbandonato dall'et\u00e0 di diciotto anni sal\u00ec sul rogo, mentre Iolao, Illo e Filottete intonavano i lamenti funebri.\nMentre Eracle cominciava a bruciare, con un rombo Zeus prelev\u00f2 il corpo del figlio prima che morisse, e lo port\u00f2 con s\u00e9 nell'Olimpo, dove l'eroe si riconcili\u00f2 con Era e spos\u00f2 Ebe, la coppiera divina.\nSi era avverata la profezia dell'oracolo, che prevedeva la fine terrena di Eracle per opera di un morto.\nIolao, dopo aver osservato tale prodigio, costru\u00ec un tempio in onore dello zio e Illo, su ordine dello stesso Eracle, spos\u00f2 Iole. Deianira, quando seppe ci\u00f2 che era successo, in preda ai sensi di colpa si uccise.\nEracle nella tradizione letteraria.\nI poemi omerici.\nLe prime attestazioni letterarie su Eracle sono contenute nei poemi omerici. Omero, citando di passaggio alcuni episodi delle sue imprese, sembra conoscere puntualmente le vicende narrate da testi letterari che oggi non ci sono pervenuti.\nL'aspetto caratteristico che traspare subito dall'immagine omerica di Eracle \u00e8 la sua straordinaria forza fisica, l'eroe \u00e8 infatti rappresentato nell'atto di distruggere Pilo o di ferire gli dei in battaglia. In Omero Eracle non indossa ancora il suo abbigliamento tradizionale, la pelle di leone, e non \u00e8 armato di clava, ma veste schinieri, corazza, elmo, scudo e adopera tutte le armi tipiche di un guerriero miceneo.\nNel testo dell\"'Iliade\" di lui parla Nestore a Patroclo, raccontando delle guerre della sua giovent\u00f9, Eracle era stato anche per Pilo dove uccise i migliori guerrieri della sua generazione.\nTlepolemo, re di Rodi \u00e8 un figlio di Eracle, ricordato con questo patronimico gi\u00e0 nel libro III meglio conosciuto come \"Catalogo delle navi\". Nel libro V, il guerriero rodio ingaggia un duello con Sarpedonte di Lidia, figlio di Zeus. Durante il combattimento disprezza l'avversario ritenendolo poco potente rispetto al padre, anch'egli prole di Zeus, ma a suo dire di tutt'altra forza.\nNel XV libro il poeta invece, raccontando le gesta degli eroi principali, sofferma il suo sguardo su Ettore, che uccide Perifete, nunzio di Euristeo presso Eracle, citato anche in questo caso per la sua possanza fisica, che, \u00e8 evidente, in questo contesto non appare aver un ruolo significativo.\nSempre nell\"'Iliade\" vi \u00e8 inoltre il racconto dell'inganno che Era tesse alle spalle di Zeus a proposito della nascita di Eracle ed Euristeo.\nNell\"'Odissea\" invece minori sono i riferimenti a Eracle ma il connotato principale dell'eroe rimane comunque la forza fisica.\nNel libro VII \u00e8 presente un ennesimo, analogo riferimento alla potenza guerresca di Eracle come esempio della potenza delle generazioni del passato rispetto a quelle del presente:\nEracle \u00e8 spesso presentato come figura brutale e dedita alla violenza, in particolar modo nel XXI libro, dove si trova un passo relativo alla morte di Eurito:\nI testi di Esiodo.\nNella Teogonia di Esiodo abbondano i riferimenti alle vicende di Eracle, ma non troviamo nel poema una trattazione continua delle sue imprese. Galinsky osserva come egli ne celebri le imprese, le fatiche, la vita di sofferenze che gli guadagnarono l'accesso all'Olimpo (\"Theog. 954-5\"). Questa immagine di Eracle \u00e8 solitamente considerata come paradigma dell'eroe 'culturale', portatore cio\u00e8 della civilt\u00e0 contro la barbarie.\nTale immagine positiva e 'morale' di Eracle si afferma anche in uno dei poemi pseudoesiodei, \"Lo scudo di Eracle\", poemetto di 480 esametri che narra la storia dello scontro tra Eracle e Cicno figlio di Ares. In questo caso Eracle si fa portavoce non solo di un valore culturale di fronte alla barbarie, ma addirittura gioca un ruolo etico nella difesa della \"pietas\" religiosa verso il dio Apollo, i cui fedeli venivano uccisi dal mostruoso brigante.\nAnche in questo poemetto l'eroe veste ancora l'armatura del guerriero omerico: indizi cronologici interni ed esterni al testo suggeriscono che l'opera appartiene a una epoca anteriore alla rivoluzione iconografica dovuta a Stesicoro, il quale lo descrisse con la celebre pelle del leone nemeo sulle spalle e la clava.\nLe tragedie.\nIl quinto secolo \u00e8 la grande stagione della tragedia attica: tra le opere sopravvissute fino ai nostri giorni Eracle \u00e8 protagonista di quattro di esse, \"Le Trachinie\" e il \"Filottete\" di Sofocle, l\"Alcesti\" e l\"Eracle\" di Euripide.\nDalle testimonianze antiche sappiamo, per\u00f2, che l'eroe aveva una parte ampia anche nella produzione di Eschilo. Holt dedica molto spazio all'analisi dei presunti frammenti degli Eraclidi di Eschilo e suppone che ci fossero riferimenti alla morte dell'eroe e alla sua apoteosi.\nL'eroe aveva certamente spazio nella terza tragedia della trilogia prometeica, il Prometeo Liberato. Egli \u00e8 rappresentato nell'atto di liberare il titano che, in segno di riconoscenza gli dona una profezia sui suoi futuri vagabondaggi in Occidente e le sue fatiche successive. L'eroe assume l'immagine tradizionale di benefattore dell'umanit\u00e0 (come gi\u00e0 in Esiodo e Pindaro), caricandosi di un significato altamente religioso. Eracle ha la funzione di esempio morale, in quanto rappresenta il rovescio della figura tracotante di Prometeo: come il titano si era mostrato ribelle alla volont\u00e0 divina e motivo di ira per il padre degli dei, cos\u00ec l'eroe figlio di Alcmena \u00e8 l'immagine dell'obbedienza alla divinit\u00e0 e strumento di riconciliazione tra il dio e l'umanit\u00e0.\nSofocle si \u00e8 spesso ispirato nella sua produzione a episodi della vita di Eracle. Nelle due tragedie superstiti, il Filottete e le Trachinie, abbiamo due immagini differenti dell'eroe: nella prima assume il ruolo del \"deus ex machina\", che dopo la morte viene a dirimere la contesa che oppone lo sfortunato eroe abbandonato a Lemno e i capi greci; nella seconda offre al pubblico un'immagine decisamente pi\u00f9 umana, di eroe al termine della vita di fronte all'inevitabilit\u00e0 della morte. Nel dramma di Filottete Eracle \u00e8, dunque, assunto nel ruolo di strumento della volont\u00e0 divina, simile a quello giocato nel Prometeo liberato di Eschilo, ed \u00e8 posto sullo stesso piano di qualsiasi altra divinit\u00e0 olimpica che \"ex machina\" soprattutto nei drammi euripidei viene a risolvere le vicende. Egli ha conquistato tale ruolo divino attraverso le sofferenze e le fatiche compiute durante la vita terrena al servizio di Zeus e a favore dell'umanit\u00e0.\nPi\u00f9 problematico \u00e8, invece, l'Eracle delle Trachinie, che sembra segnare un passo indietro rispetto all'evoluzione che la sua figura aveva assunto nel corso del VI e del V secolo a.C. Egli \u00e8 raffigurato, infatti, come un eroe violento e brutale, schiavo di passione e ira, indotto alla distruzione di una citt\u00e0 solo per conquistarne la figlia del re. L'eroe pare soccombere al suo destino a causa di un errore della dolce sposa, da lui poco considerata, che tenta di mantenerlo legato a s\u00e9 con l'impiego di quello che crede un filtro d'amore. La morte causata accidentalmente dalla donna, che gli invia una tunica intrisa del sangue avvelenato del Centauro Nesso, \u00e8 in realt\u00e0 voluta dal destino: l'eroe deve espiare le sue mancanze e pagare le azioni superbe di cui si \u00e8 reso colpevole. L'intento di Sofocle \u00e8 di dimostrare come nelle vicende umane sia sempre presente lo sguardo divino, di fronte al quale neppure il pi\u00f9 forte degli eroi pu\u00f2 nulla. Nel corso dell'opera il protagonista \u00e8 oggetto di una evoluzione, una presa di coscienza delle sue colpe e giunge ad ammettere tutto il peso delle sue azioni, riconoscendo la superiorit\u00e0 e la giustizia della volont\u00e0 divina. Al termine del dramma, infatti, sostiene che \u00e8 meglio ubbidire al padre Zeus, accettando serenamente la morte destinatagli.\nEuripide fornisce un'interpretazione alquanto originale anche della figura di Eracle. La prima opera in cui appare l'eroe \u00e8 l'Alcesti, tragedia problematica per la sua stessa struttura e posizione all'interno della tetralogia: occupa, infatti, il quarto posto - quello tradizionalmente riservato al dramma satiresco - ed \u00e8 originale per il suo lieto fine. Tra i personaggi, Eracle \u00e8 quello pi\u00f9 discusso: non appare un eroe tragico, anzi, per la sua ingordigia nel mangiare e nel bere che lo apparenta all'immagine di lui diffusa nella commedia attica, sembra un buffone da dramma satiresco. Nonostante tutto si inserisce nel dramma in un momento centrale. Dopo aver conosciuto la verit\u00e0 si sveste infatti dei panni del beone per assumere quelli tradizionali di benefattore, adoperandosi per il suo ospite Admeto.\nL'Eracle di Euripide \u00e8 una tragedia tipica del grande poeta, problematica validit\u00e0 della religione olimpica e la precariet\u00e0 dell'uomo di fronte al divino. Eracle \u00e8 al termine delle sue fatiche, di ritorno presso la moglie Megara e i figli, insidiati dal tiranno Lico. L'arrivo dell'eroe garantisce l'immediata liberazione dei perseguitati, ma segna anche la loro fine. Euripide ha inteso creare intorno all'eroe il vuoto totale: al culmine della gloria, egli diviene oggetto della peggiore delle catastrofi per sua stessa mano, l'uccisione della moglie e dei figli. Euripide modifica alcuni particolari della storia - nel racconto tradizionale le fatiche erano imposte a Eracle in qualit\u00e0 di espiazione dell'assassinio di Megara e dei figli - per fare di Eracle l'eroe di fronte alla tragedia della vita. Il doloroso rimprovero agli dei, in particolare a Era, che per gelosia di una mortale ha permesso tanta sofferenza, \u00e8 il grido dell'uomo impotente di fronte al fato.\nL'umanizzazione dell'eroe dinanzi al dolore \u00e8 disarmante e ancora pi\u00f9 sconvolgenti sono le motivazioni addotte da Teseo per consolare l'amico, secondo cui \"Nessuno \u00e8 senza colpa, n\u00e9 uomo n\u00e9 Dio\". Euripide ha inteso modificare il ruolo di Eracle rispetto alla tradizione che va da Pindaro in poi, secondo una idealizzazione etica nuova e umana.\nAmanti e figli di Eracle.\nEracle si spos\u00f2 quattro volte, con Megara, Onfale, Deianira e infine con Ebe, ed ebbe un numero imprecisato di relazioni extraconiugali, sia con donne che con uomini, per i quali, a causa dei molti miti che lo riguardano, \u00e8 difficile ricostruire un ordine cronologico. Segue una lista (non esaustiva) dei principali figli di Eracle citati nella mitologia. I figli e i discendenti di Eracle sono conosciuti collettivamente con il nome di Eraclidi.\nUomini amati da Eracle.\nEracle aveva anche un certo numero di amanti maschili. Plutarco, nel suo dialogo \"Sull'amore\" (Eroticos) sostiene che \"erano oltre ogni possibile conteggio\"; quello a lui pi\u00f9 strettamente legato era il tebano Iolao: secondo un mito, Iolao era auriga e scudiero dell'eroe. Eracle, alla fine, lo aiut\u00f2 addirittura a trovarsi una moglie. Plutarco riporta che fino al suo tempo le coppie maschili sarebbero andate in pellegrinaggio alla tomba di Iolao a Tebe a prestare giuramento di fedelt\u00e0 eterna reciproca davanti al sepolcro.\nUno degli amanti di Eracle maggiormente rappresentato sia nell'arte antica sia in quella moderna \u00e8 Ila (Hylas). Anche se la vicenda \u00e8 di epoca pi\u00f9 recente (datata all'incirca al III secolo a.C.) di quella con Iolao, questa aveva temi di mentoring nei modi di relazione guerresca e di aiuto per fargli trovare alla fine una sposa degna. Tuttavia va notato che non vi \u00e8 nulla di tutto ci\u00f2 se non nel racconto di Apollonio Rodio, il quale suggerisce apertamente che Ila fosse anche un amante sessuale, in contrasto con la semplice qualifica di compagno e servitore.\nUn altro presunto amante maschio dell'eroe \u00e8 Elacatas, suo eromenos, che \u00e8 stato onorato a Sparta con un santuario e giochi annuali, gli \"Elacatea\". Il mito del loro amore \u00e8 assai antico.\nVi \u00e8 poi l'eroe eponimo della citt\u00e0 di Abdera, Abdero. Si dice che \u00e8 stato aggredito e ucciso dalle carnivore cavalle di Diomede di Tracia. Eracle fond\u00f2 la citt\u00e0 di Abdera proprio per onorare la sua memoria, dove \u00e8 stato ricordato anche con giochi atletici.\nUn altro mito riguarda Ifito.\nAltra storia \u00e8 quella che narra del suo amore per Nireo che fu \"l'uomo pi\u00f9 bello che fosse giunto sotto le mura di Troia\" (\"Iliade\", 673). Ma Tolomeo aggiunge che alcuni autori hanno rivelato invece che Nireo potesse essere uno degli stessi figli di Eracle.\nPausania il Periegeta fa menzione di Sostrato di Dyme in Acaia come uno dei probabili amanti di Eracle; si dice ch'egli sia morto giovane e che sia stato sepolto dall'eroe stesso appena fuori dalla citt\u00e0. La tomba si trovava l\u00ec ancora in epoca storica, e gli abitanti di Dyme onoravano Sostrato come fosse un eroe. Il giovane sembra sia stato anche indicato come Polystratus.\nC'\u00e8 anche una serie di amanti che sono o invenzioni successive, o concetti puramente letterari. Tra questi Admeto, che l'ha assistito durante la caccia del cinghiale calidonio; poi Adone, Corito iberico e Nestore, che si diceva fosse amato per la sua saggezza.\nUno scholiasta delle Argonautiche elenca i seguenti amanti maschili di Eracle: \"Hylas, Filottete, Diomo, Perithoas e Phrix\". Altri nomi, menzionati da Plutarco, sono quelli di Eufemo e Frisso.\nAnalisi critica.\nLa vicenda di questo eroe non \u00e8 raccontata in una sola opera, ma ne sono state scritte molte che lo vedono protagonista, marginalmente o particolarmente. Celebri le sue incredibili imprese, quali ad esempio le dodici fatiche che lo vedono affrontare serpenti dalle molteplici teste, leoni dalla pelle impossibile da scalfire, uccelli in grado di sparare piume affilate come lame e molti altri mostri che l'eroe, sia per coraggio sia per astuzia, riusc\u00ec sempre a sconfiggere.\nMaggiore eroe greco, divinit\u00e0 olimpica dopo la morte, Eracle fu venerato come simbolo di coraggio e forza, ma anche di umanit\u00e0 e generosit\u00e0, anche presso i Romani. Era ritenuto protettore degli sport e delle palestre. Fu onorato in numerosi santuari sparsi in tutta la Grecia e le sue tante imprese, espressione dell'altruismo e della forza fisica, lo fecero credere il fondatore dei Giochi olimpici antichi. In alcuni casi, mettendo in luce la generosit\u00e0 con la quale affrontava avversari temibili, si rese dell'eroe un'immagine dall'intensa forza morale, oltre che puramente fisica.\nLa sua complessa personalit\u00e0, l'ambientazione di certe sue imprese e il fatto che la maggior parte di esse sia legata ad animali, assimilano talvolta l'immagine di Eracle agli antichi sciamani, dotati di poteri soprannaturali, e una certa comunanza di aspetti si rintraccia anche in eroi fenici come Melqart. Il nome stesso di Eracle, per alcuni studiosi, va fatto risalire al nome del dio sumeri \"Erragal\", epiteto di Nergal. Le dodici fatiche, poi, possono avere qualche correlazione con i segni dello zodiaco, molti dei quali sono appunto rappresentati da animali.\nNel mondo romano Ercole presiedeva alle palestre e a tutti i luoghi in cui si faceva attivit\u00e0 fisica; considerato anche una divinit\u00e0 propizia, gli si rivolgevano invocazioni in caso di disgrazie, chiamandolo \"Hercules Defensor\" o \"Salutaris\".\n\u00c8 inoltre da ricordare che fin quasi all'et\u00e0 moderna lo Stretto di Gibilterra era noto come \"Colonne d'Ercole\", con espressione chiaramente evocativa: un ricordo dei viaggi e degli spostamenti dell'eroe che, nel corso delle sue imprese, tocc\u00f2 paesi dell'Asia Minore e del Caucaso e raggiunse l'Estremo Oriente e il Grande Oceano, che delimitava le \"terre dei vivi\". La leggenda era d'origine fenicia: il dio tirio Melqart (identificato poi dai Romani con Ercole stesso e detto \"Hercules Gaditanus\", per il famoso tempio di Gades/Gadeira a lui dedicato) avrebbe posto ai lati dello Stretto due colonne, che furono poi considerate l'estremo limite raggiunto da Ercole e, soprattutto nel Medioevo, il confine posto dal dio affinch\u00e9 gli uomini non si spingessero nell'Oceano Atlantico.\nAttraverso i contatti e gli scambi culturali legati alle invasioni di Alessandro Magno nei regni orientali, soprattutto nella regione della Sogdiana, la cultura greca ha incontrato e influenzato quella buddista. La figura di Eracle in particolare viene associata a quella di Vajrap\u0101\u1e47i, ossia il protettore del Buddha con stilizzazione greca e la tipica clava.\nNell'arte.\nNella pittura, si possono ricordare, di Rubens, \"Ercole e Onfale\" (1603), \"Ercole nel giardino delle Esperidi\" (1638 circa), \"L'origine della Via Lattea\" (1636-1638); \"L'origine della Via Lattea\" di Tintoretto; \"La scelta di Ercole\" di Annibale Carracci (1596). Una delle sale pi\u00f9 importanti del Palazzo dei Normanni di Palermo, che prende appunto il nome di \"Sala d'Ercole\", \u00e8 decorata da magnifici affreschi parietali che raffigurano le imprese dell'eroe greco.\nPer la scultura, sono celebri \"Ercole e Caco\" di Baccio Bandinelli (1534), Piazza della Signoria, Firenze; \"Ercole e Lica\" di Antonio Canova (1795-1815), Galleria nazionale d'arte moderna e contemporanea, Roma; \"Ercole epitrapezios\" di Alba Fucens - I sec. a.C. Museo archeologico nazionale d'Abruzzo, Chieti; \"Ercole Curino\" - bronzo, scuola di Lisippo, Museo archeologico nazionale d'Abruzzo, Chieti.\nPer l'architettura, a Vicenza vi \u00e8 il famoso Teatro Olimpico di Andrea Palladio, decorato con le imprese di Ercole.\nCinema.\nDagli anni sessanta in poi furono girati numerosi film di genere peplum (mitologico misto a kolossal) in cui i protagonisti, oltre a Eracle (o Ercole per i romani) in questo caso ribattezzato Hercules, erano noti eroi della mitologia greca e romana, ma nel maggior caso delle volte anche inventati. Alcune trame sono basate su avvenimenti della vicenda mitica del famoso personaggio, seguendo a volte anche le tragedie di Eschilo o Euripide, ma spesso le vicende degli altri film, molto rielaborate dagli sceneggiatori, ottenevano in pubblico scarso successo. Ci\u00f2 avvenne anche per i personaggi di Maciste e di Ursus, tuttavia il primo, essendo stato creato da Gabriele D'Annunzio e interpretato nei primi film muti da Bartolomeo Pagano, ottenne pi\u00f9 successo."}
{"id": "695889", "revid": "529641", "url": "https://it.wikipedia.org/wiki?curid=695889", "title": "Inferi di Silio Italico", "text": "Gli Inferi di Silio Italico sono un brano del poema \"Punica\" di Silio Italico, dove l'autore porta l'eroe romano alle soglie dell'Averno e lo fa parlare con le anime prave.\nNei tempi antichi, ogni poema epico di un certo spessore descriveva gli Inferi, il regno dei morti cambiando, secondo le intenzioni dell'autore, le caratteristiche \"fisse\" che la mitologia accettata imponeva.\nE gli Inferi erano un posto estremamente frequentato non solo dalle anime dei defunti; conoscendo il preciso rituale del sacrificio, anche i mortali \u2013 purch\u00e9 eroi o artisti- potevano avvicinarsi e parlare con le ombre dei personaggi famosi o dei parenti.\nGli eroi dei poemi epici, con questo metodo, ottenevano enormi vantaggi nella preparazione dei loro piani potendo venire a conoscenza di quanto era accaduto in luoghi lontani e, molto pi\u00f9 utile, avere informazioni credibili sugli eventi futuri che avrebbero dovuto affrontare.\nGli esempi pi\u00f9 noti sono Omero che nell'Odissea fa scendere Ulisse agli Inferi, e Virgilio che nell'Eneide vi porta il suo eroe, Enea.\n\u00c8 meno noto, in quanto cantato da un poeta - a torto o a ragione - ritenuto \"minore\", che anche Scipione l'Africano, all'et\u00e0 di 23-24 anni ebbe la possibilit\u00e0 di utilizzare questa fonte di informazioni. Silio Italico, nel suo \"Punica\" porta l'eroe romano alle soglie dell'Averno e lo fa parlare con le anime prave.\nLa descrizione dell'aldil\u00e0 varia da regione a regione e riflette le credenze dei popoli che le esprimevano. I luoghi, i fiumi, i personaggi, in genere erano gli stessi ma utilizzati dai poeti in modo personalizzato. Come ogni poema antico anche i \"Punica\" descrivono il regno di Plutone secondo una disposizione geografica e sociologica disegnata dal poeta stesso.\nNel libro XIII, dal verso 523 al verso 614, Silio Italico descrive il triste regno permettendo a Scipione, che conosce e pratica il rituale sacrificale richiesto, di parlare con la defunta Sibilla. Questa lo informa sulla geografia del regno dei morti e sulla distribuzione dei suoi abitanti.\nIl regno delle anime.\nIl luogo \u00e8 immerso nelle tenebre e nell'ombra. Innumerevoli popoli vi stanno e vi volano perch\u00e9 la casa \u00e8 una per tutti (\"domus omnibus una\"). Una vasta distesa di vuoto si stende in lontananza e la morte vi trascina tutti coloro che sono apparsi sulla terra, nei mari, nell'etere di fuoco. Gli abitanti sono sia quelli che sono morti sia quelli che ancora non sono nati.\nIl regno \u00e8 \"cinto\" da dieci porte. E ognuna di queste adempie ad una specifica funzione di \"filtro\". I futuri abitanti entrano attraverso una specifica porta in relazione alla loro vita. Resta da chiedersi il motivo di questo filtro dato che in seguito le anime si raggruppano nuovamente nella grande pianura vuota e tetra. Ad ogni modo la descrizione degli inferi fatta da Silio Italico presenta diverse particolarit\u00e0.\nLe dieci porte.\nLa prima porta.\nPermette l'ingresso dei guerrieri. Sono i morti gloriosi che hanno fatto grande la patria o hanno difeso i concittadini. In un poema epico in cui l'invasione di Annibale viene accompagnata da stuoli di d\u00e8i che aiutano il guerriero punico o i guerrieri romani, \u00e8 logico che il primo posto sia riservato a questi personaggi, \"dura Gradivi sorte creatos\". I versi citano Marte Gradivo.\nLa seconda porta.\nFa entrare i legislatori e i fondatori di citt\u00e0. Una categoria, questa, poco numerosa visto che di citt\u00e0 non se ne fondano cos\u00ec frequentemente. Pi\u00f9 nutrito il numero dei legislatori. Questi versi non riportano un dio \u201cpatrono\u201d si possono intravedere quali \"numi tutelari\" Romolo il fondatore e Numa Pompilio il legislatore.\nLa terza porta.\n\u00c8 riservata agli agricoltori. In una civilt\u00e0 legata alla terra come quella romana, dove la nobilt\u00e0 stessa derivava dal possesso di iugeri di territorio e che \u2013formalmente- impediva ai senatori di esercitare attivit\u00e0 diverse dall'agricoltura, diventa chiaro come l'agricoltore fosse considerato il sostegno basilare della patria. La citazione di Cerere (\"Cereris iustissima turba\") nei versi ricorda la divinit\u00e0 degli agricoltori.\nLa quarta porta.\n\u00c8 dedicata agli artisti, ai poeti. Ma solo a quelli che hanno scritto versi di qualit\u00e0. Silio Italico vive alla fine del primo secolo quando Roma \u00e8 gi\u00e0 ben addentro nell'assorbimento della civilt\u00e0 greca. I fornitori di servizi intellettuali, poeti e cantori hanno ottenuto uno \"status\" sociale pi\u00f9 elevato rispetto a solo un secolo prima. E la citazione di un dio come Febo ricorda che la loro attivit\u00e0 \u00e8 preziosa.\nLa quinta porta.\nPermette l'ingresso ai naufraghi. E in genere a tutti quelli che sono scomparsi in tempeste. In una parola agli insepolti. \u00c8 la porta \"centrale\" nella struttura delle porte di ingresso, ed \u00e8 la porta della piet\u00e0. Il morto che non avesse ricevuto le dovute onoranze, che non fosse stato fornito della moneta per Caronte, che non fosse stato inumato o bruciato con il compianto dei parenti e degli amici aveva le sue difficolt\u00e0 nel passare nel regno delle ombre e le religioni antiche promettevano grandi tristezze alle anime dei defunti non canonicamente pianti. Silio Italico li accomuna in questa porta pietosa pur se non \u201cprotetta\u201d da uno specifico dio.\nLa sesta porta.\nSignificativamente, una \"vasta entrata\". \u00c8 riservata alla folla di chi ha commesso dei delitti. Qui Radamanto, il fratello di Minosse giudica la turba e commina le pene. Il fatto che la posta sia pi\u00f9 grande pu\u00f2 sembrare ovvio. Ma basterebbe un usciolo visto che Radamanto giudica ogni anima che gli si presenta davanti. Molto probabilmente sarebbe stato pi\u00f9 fungibile un grande atrio, magari con un distributore di numeri per eliminare le code o almeno un percorso regolamentato visto che quelle interessate erano anime di persone che \u2013in vita- non avevano seguito le regole.\nLa settima porta.\n\u00c8 per le donne. Il ruolo della donna nella societ\u00e0 romana, pur essendo pi\u00f9 \"socializzato\" rispetto a quello delle donne greche non era certo rapportato allo stesso livello del ruolo maschile. Pur non essendo richiusa in un gineceo (termine greco, ricordiamolo) la donna romana non gode degli stessi diritti degli uomini. Nemmeno dopo la morte, evidentemente, i ruoli si unificano. Il \u201cnume\u201d che sovrintende a questa porta \u00e8 -ovviamente- Proserpina la sposa di Plutone.\nL'ottava porta.\nPermette il passaggio delle ragazze morte vergini e dei bambini, o meglio degli infanti (Silio parla di \"vagiti\"). Un accostamento particolare fra bimbi e vergini forse accomunato nella visione di persone che non hanno vissuto pienamente \u2013o per nulla- la loro vita. Non dimentichiamo che le vergini erano viste come persone \"particolarmente bisognose di difesa\" esattamente come gli infanti. Nessun nume per l'ottava porta. Si distingue dalle altre perch\u00e9 \u00e8 caratterizzata \u2013 appunto - dai vagiti.\nLe successive due porte descritte da Silio Italico sembrano pi\u00f9 porte di \"uscita\". Sono \"appartate\" e conducono agli Elisi per sentieri nascosti, nei pressi le ombre sono meno fitte e la luminosit\u00e0 \u00e8 maggiore. Infatti\nLa nona porta.\nConduce al regno dei giusti che si stacca tanto dal \"regno stigio\" quanto dal cielo. I giusti, al di l\u00e0 dell'Oceano bevono direttamente alla sorgente l'acqua del Lete che d\u00e0 l'oblio. Il bere da questa fonte e la conseguente dimenticanza del percorso compiuto permette ai giusti di attraversare l'ultima porta.\nLa decima porta.\nFulgida di luce dorata, luminosa e splendente come se fosse vicina alla Luna lascia passare le anime (\"animae\") che possono raggiungere il cielo. Questa per loro sar\u00e0 la penultima tappa. Dopo mille lustri (cinquemila anni) le anime torneranno nei corpi per ricominciare il ciclo.\nBasti un breve accenno alla metempsicosi per ricordare le svariate credenze filosofiche e religiose sulla sorte finale delle anime e per comprendere quale fosse la visione di Silio Italico.\nFiumi e paludi.\n\u00c8 quindi buona cosa comportarsi da \"giusti\" per poter lasciare questo regno di ombre. Anche perch\u00e9 se la parte interna \u00e8 oscura e inane, attorno a questo regno non \u00e8 che la situazione sia molto migliore.\nPer prima cosa vi \u00e8 un informe abisso pieno di acque stagnanti che formano paludi di limo. Vicino scorre il Flegetonte il fiume di fuoco che brucia le rive, emette un immane rumore \"anhelo\" (ansimante) e scaglia massi infuocati. E ancora il Cocito, che per i greci \u00e8 il \"fiume delle lacrime\", qui viene descritto come un fiume di sangue nero. Lo Stige, che va a formare la Palude Stigia e che viene usato per il giuramento degli d\u00e8i, fa scorrere pece e fango di zolfo. L'Acheronte inoltre ribolle di veleno e putredine, vomita sabbia gelida procedendo lentamente a formare orrendi stagni. Ed \u00e8 a questi stagni che si abbevera Cerbero, che bevono Tisifone e Megera. Per terminare l'elenco dei fiumi ne viene aggiunto uno senza nome che nasce dalle \"fonti delle lacrime\", significativamente poste davanti all\"'inexorabile limes\", il limite inesorabile.\nMostri.\nAnche gli abitanti di questo poco piacevole panorama vengono descritti da Silio Italico con una certa dovizia di particolari:\nL'atrio (si noti che il termine deriva da \"atrum\", buio) in cui si accalcano le anime pullula di mostri che vengono puntualmente elencati con la relativa breve descrizione:\nIl Pianto che divora, la Magrezza che si manifesta con le malattie, la Tristezza che si alimenta di lacrime e il Pallore senza sangue. L'Affanno e le Insidie. Da una parte la querula Vecchiaia e dall'altra l'Invidia che si strozza con le sue stesse mani. La Miseria che genera conflitti e delitti, L'Errore dal cammino infido e la Discordia che gode a rimescolare il cielo e il mare. \nSempre nell'atrio siedono Briareo dalle cento braccia, la Sfinge con la bocca intrisa di sangue, Scilla, i Centauri e le ombre dei Giganti.\nIl tasso.\nForse un ricordo di credenze ariane si pu\u00f2 vedere \u2013quasi Yggdrasill- nell'immenso albero di tasso che \"a destra\" distende la sua chioma. Per\u00f2 viene irrigato dal sangue del fiume Cocito e porta fra le fronde uccelli sinistri: l'avvoltoio mangiatore di cadaveri, numerosi gufi e lo strige le cui ali sono macchiate di sangue. Ogni foglia porta un nido di Arpie e tutto l'albero \u00e8 pervaso dei loro stridii.\nIl giudizio dei re.\nIn questo posto cacofonico, puzzolente e mal frequentato, seduto su un trono, Plutone (Silio usa \"lo sposo della Giunone dell'Averno\") giudica i delitti. Ma quelli dei re. E non doveva essere poi un lavoro che lasciava tanto tempo libero visto che all'epoca i re si contavano a decine o centinaia e che, per Silio\u00a0\u2013 come per ogni buon romano- erano tutti persone infide.\nQuesti re devono restare in piedi (non seduti sui troni), incatenati e si pentono - tardi ma si pentono- dei loro misfatti. Anche perch\u00e9 sono circondati dalle Furie e da punizioni di tutti i tipi.\nI re vorrebbero non aver mai assaporato lo splendore dei loro scettri e vengono derisi dalle ombre che, avendo da loro subito ingiustizie e offese sulla Terra, ora possono sfogarsi. La descrizione dei tormenti riservati ai re non \u00e8 poi tanto originale. Uno \u00e8 incatenato ad una roccia, un altro spinge un masso su per una montagna e un terzo viene frustato con una vipera da Megera. Se la terza punizione non richiama alcuna memoria mitologica particolare le prime due ricordano chiaramente le figure di Prometeo e di Sisifo.\nCon l'assicurazione che queste torture devono essere loro somministrate per l'eternit\u00e0 si chiude la descrizione che Silio Italico fa del regno dei morti. Scipione pu\u00f2 finalmente conoscere sua madre, Pomponia, morta dandolo alla luce quale frutto di una relazione extraconiugale con Giove stesso.\nNota storica.\nGiova forse ricordare che solo Silio Italico ci dice il nome della madre di Scipione e che secondo Polibio ella era ancora viva quando, a 24 soli anni, il futuro Africano part\u00ec per la Spagna a combattere Asdrubale. Questi dettagli possono essere, quindi, pura invenzione poetica. Sulla nascita \"divina\" di Scipione ricordiamo che egli stesso lasciava credere di essere nato da Giove. La cosa lo aiut\u00f2 molto nella campagna bellica in Iberia (cfr. Tito Livio, XXVI, 19) e segnatamente nella conquista di Carthago Nova."}
{"id": "695890", "revid": "122426625", "url": "https://it.wikipedia.org/wiki?curid=695890", "title": "Andrej Andreevi\u010d Gromyko", "text": "Fu Ministro degli Esteri dell'Unione Sovietica (1957-1985) e Presidente del Praesidium del Soviet Supremo (1985-1988).\nLa sua lunga esperienza diplomatica \u2013 sempre fedele alla linea del PCUS, tanto da guadagnargli l'epiteto di \"Mr. Nyet\" (signor no) \u2013 fu generalmente considerata parte indispensabile delle relazioni Est-Ovest, anche nei momenti di massima tensione.\nBiografia.\nGromyko nacque in una famiglia di contadini a Starya Hramiki, un piccolo villaggio vicino a Homel', in Bielorussia. Dopo avere frequentato la scuola primaria a Homel', studi\u00f2 in un istituto tecnico a Barysa\u016d. Nel 1922 entr\u00f2 a far parte del Komsomol, l'organizzazione giovanile comunista. Dopo il diploma lavor\u00f2 a Dzer\u017einsk come insegnante e preside di una scuola secondaria. Nel 1931 entr\u00f2 a far parte del PCUS; nello stesso anno conobbe la futura moglie, Lydia Grinevi\u010d, originaria di un villaggio vicino a Minsk. Un dirigente del Partito Comunista Bielorusso gli offr\u00ec la possibilit\u00e0 di studiare economia a Minsk, con la possibilit\u00e0 di lavorare per manternersi agli studi; Gromyko accett\u00f2 e si trasfer\u00ec in quella citt\u00e0 con la famiglia. Nel 1934 fu trasferito a Mosca, dove continu\u00f2 a studiare economia; nel 1936 consegu\u00ec la laurea e cominci\u00f2 a lavorare come ricercatore all'Accademia Sovietica delle Scienze.\nNel 1939 fu assunto al Commissariato del Popolo per gli Affari Esteri, poi divenuto Ministero degli Esteri; nello stesso anno fu mandato in USA come Consigliere di Ambasciata. Nel 1943 divenne ambasciatore in USA, incarico che ricopr\u00ec fino al 1946, quando fu nominato ambasciatore all'ONU, carica che mantenne fino al 1949. Fra il 1952 e il 1953 fu ambasciatore nel Regno Unito. Nel 1956 entr\u00f2 a far parte del Comitato Centrale del PCUS. Nel 1957 divenne Ministro degli Esteri dell'URSS, incarico che ricopr\u00ec fino al 1985. Nel 1973 divenne membro del Politburo. Nel 1985 fu nominato Presidente del Presidium del Soviet Supremo, incarico che ricopr\u00ec fino al 1988, anno in cui fu messo a riposo. Ritiratosi dalla vita politica, Gromyko mor\u00ec a Mosca nel 1989."}
{"id": "695892", "revid": "104586", "url": "https://it.wikipedia.org/wiki?curid=695892", "title": "Giovanni Calone", "text": ""}
{"id": "695894", "revid": "1573940", "url": "https://it.wikipedia.org/wiki?curid=695894", "title": "Gavia adamsii", "text": "La strolaga beccogiallo (\"Gavia adamsii\" ) \u00e8 un uccello che appartiene alla famiglia Gaviidae.\nEtimologia del nome e storia della classificazione.\nDescritta per la prima volta dallo zoologo inglese George Robert Gray nel 1859 sulla base di un esemplare raccolto in Alaska, la strolaga beccogiallo \u00e8 una specie monotipica, senza sottospecie nonostante la sua ampia gamma di diffusione. \u00c8 strettamente correlata alla strolaga maggiore, a cui assomiglia molto per piumaggio e comportamento; alcuni tassonomi considerano le due specie come forme allopatiche delle stesse superspecie. Si pensa che entrambi si siano evoluti da una popolazione di strolaghe dalla gola nera che colonizz\u00f2 il Neartico e furono successivamente tagliate fuori da altre popolazioni.\nIl nome del genere Gavia deriva dal latino \"miagolio del mare\", usato dall'antico naturalista romano Plinio il Vecchio. L'epiteto specifico adamsii onora Edward Adams, un chirurgo navale e naturalista britannico che ha disegnato e raccolto numerose specie, inclusa questa, in diversi viaggi nell'Artico. Si pensa che la parola inglese \"loon\" derivi dal lom svedese, dal norvegese antico o dal l\u00f3mr islandese, o dall'antico olandese, in cui significa \"zoppo\" o \"goffo\", ed \u00e8 un probabile riferimento alla difficolt\u00e0 che tute le strolaghe si muovano sulla terra in maniera impacciata si riferisce al metodo \"sottomarino\" della famiglia di cacciare le prede, mentre \"becco giallo\" \u00e8 un riferimento alla fattura distintamente pallida dell'uccello.\nDescrizione e diffusione.\nLunghezza: 80\u201390\u00a0cm.\nPeso: 4.100-6.000 g.\nApertura alare: 140\u2013150\u00a0cm.\nLa strolaga beccogiallo \u00e8 la pi\u00f9 grande strolaga, dalle dimensioni paragonabili a quelle di un'oca. Gli adulti hanno una testa nera, bianca nelle parti inferiori e manto bianco e nero a quadretti. Il piumaggio invernale \u00e8 marroncino con il mento e il collo bianchi. Il principale tratto distintivo, per cui si distingue dalla strolaga maggiore, \u00e8 il becco bianco-avorio, che presenta la mandibola superiore diritta e quella inferiore pi\u00f9 angolata. \u00c8 la strolaga pi\u00f9 rara e meno conosciuta. Il verso rispetto alla strolaga maggiore sembra pi\u00f9 acuto e meno pieno. \nLa strolaga becco giallo \u00e8 una specie artica, che si riproduce principalmente lungo le coste dell'Oceano Artico a nord del 78 \u00b0 parallelo Nord e sverna sulle acque costiere riparate dell'Oceano Pacifico settentrionale e sulla costa nord-occidentale della Norvegia. \u00c8 stata registrata come nidificante in Russia, Canada e Stati Uniti. Sebbene sverni principalmente a nord del 50 \u00b0 parallelo Nord, la sua fascia invernale si estende a sud fino a 35 \u00b0 parallelo Nord al largo delle coste del Giappone, ed \u00e8 stata registrata come errante in pi\u00f9 di 20 paesi, compresi alcuni nel lontano sud come il Messico e la Spagna. In Italia \u00e8 stata registrata come accidentale con poco pi\u00f9 di 4 osservazioni.\nConservazione.\nNel 2010, l'IUCN (Unione Internazionale per la Conservazione della Natura) ha cambiato lo status della strolaga beccogiallo da minore preoccupazione a quasi minacciato, in quanto la specie sembra essere in un declino demografico \"moderatamente rapido\". Un livello insostenibile di raccolta di sussistenza da parte delle popolazioni indigene \u00e8 stato specificamente indicato come la principale minaccia. \nLa strolaga dal becco giallo \u00e8 una delle specie alle quali si applica l'Accordo sulla conservazione degli uccelli acquatici migratori eurasiatici africani (AEWA), nelle Americhe, \u00e8 protetta dal Trattato sugli uccelli migratori del 1918."}
{"id": "695898", "revid": "148107", "url": "https://it.wikipedia.org/wiki?curid=695898", "title": "Radiofarmaco", "text": "Un radiofarmaco \u00e8 un medicinale in uso in medicina nucleare che include uno o pi\u00f9 radionuclidi (isotopi radioattivi) incorporati a scopo sanitario. Si tratta di sostanze chimiche che hanno la propriet\u00e0 di interagire specificamente con il sistema biologico ma che, una volta iniettati in vivo, possono spesso anche essere seguiti dall'esterno, per mezzo di strumentazioni costruite ad hoc.\nLa strumentazione di rilevazione dell'attivit\u00e0 iniettata consente di costruire sia immagini statiche (che indicano come il radiofarmaco si comporta dopo un certo tempo dalla sua iniezione) sia serie di immagini raccolte in tempi successivi che individuano la distribuzione del radiofarmaco nel corpo e ne evidenziano il progredire del metabolismo. In questo modo \u00e8 possibile avere indicazioni non solo morfologiche di organi ed apparati, ma soprattutto informazioni sulla loro funzionalit\u00e0. I dati raccolti dall'osservazione dell'immagine sono utilizzati per eseguire una diagnosi clinica. \u00c8 pertanto facilmente comprensibile che l'informazione clinica che si ottiene dall'analisi delle immagini scintigrafiche dipenda sostanzialmente dalle propriet\u00e0 biologiche che il radiofarmaco possiede una volta iniettato in vivo. Le immagini possono mostrare aree con aumentato accumulo del radiofarmaco nei tessuti patologici cos\u00ec come aree in cui tale accumulo si riduce. I radiofarmaci del primo tipo sono anche detti indicatori \"positivi\" (ad esempio i difosfonati marcati con 99m-tecnezio usati nella scintigrafia ossea); mentre quelli del secondo tipo sono anche chiamati indicatori \"negativi\" (ad esempio i farmaci usati per la scintigrafia miocardica di perfusione). Tale distinzione tuttavia non \u00e8 assoluta, in quanto in alcuni casi un radiofarmaco pu\u00f2 comportarsi sia da indicatore positivo sia da indicatore negativo (ad esempio il fluorodesossiglucosio \u00e8 un indicatore positivo in oncologia e negativo in neurologia nello studio delle demenze) Un radiofarmaco in grado di legarsi ad un tessuto patologico pu\u00f2 essere anche utilizzato a fini terapeutici. Basta infatti utilizzare nella \"marcatura\" un radionuclide che emetta radiazioni adatte alla distruzione delle cellule tumorali perch\u00e9 il radiofarmaco affine ad esse iniettato in vivo trasporti l'agente terapeutico specificatamente nella zona di azione. Quando un farmaco o una coppia di farmaci pu\u00f2 essere impegnata sia a scopo diagnostico sia terapeutico si parla di \"teranostica\".\nMentre le immagini PET sono acquisite gi\u00e0 nativamente in uno spazio 3D, quelle generate tramite gamma camera sono acquisite come varie proiezioni in 2 dimensioni (ottenute ruotando le testate dello strumento attorno al paziente) e convertite in immagini 3D usando la metodica SPECT.\nModalit\u00e0 di somministrazione.\nViene somministrato di solito per via endovenosa in quantit\u00e0 trascurabili in termini di massa ma sufficienti ad essere rilevati dall'esterno mediante una gamma camera o un tomografo PET (uniche eccezioni sono il radioiodio che di solito si somministra per via orale, come anche i pasti marcati utilizzati nello Scintigrafia per lo studio del transito esofago-gastro-duodenale. I \"nanocolloidi\" utilizzati per la linfoscintigrafia degli arti e la ricerca del linfonodo sentinella sono somministrati invece per via sottocutanea). La distribuzione del radiofarmaco dipende quasi totalmente dalla sua stessa struttura chimica e non dalle caratteristiche fisiche del radioisotopo impiegato per la sua preparazione.\nEffetti collaterali.\nI sistemi biologici di solito non subiscono alcuna perturbazione metabolica (unica eccezione \u00e8 la metaiodobenzilguanidina utilizzata ad alte dosi a scopo terapeutico, che pu\u00f2 portare ad un alterato rilascio di catecolamine in circolo in alcuni soggetti) e gli effetti collaterali sono rari. Anche le reazioni allergiche a queste sostanze sono rare (sostanze molto simili ai substrati metabolici come il fluorodesossiglucosio non le possono causare. Tuttavia possono verificarsi reazioni a macromolecole estranee all'organismo come gli anticorpi monoclonali marcati).\nClassificazione dei radiofarmaci.\nI radiofarmaci possono essere suddivisi usando differenti criteri:\nIl Tecnezio ed il generatore Molibdeno-Tecnezio.\nIl tecnezio 99m \u00e8 l'isotopo pi\u00f9 utilizzato in medicina nucleare diagnostica per la marcatura dei radiofarmaci. I principali vantaggi di questo radionuclide sono:\nUn generatore di tecnezio-99m \u00e8 uno strumento utilizzato per estrarre l'isotopo metastabile tecnezio-99m da una fonte di molibdeno-99 in decadimento. Il molibdeno-99 possiede un'emivita di 66 ore e pu\u00f2 essere facilmente trasportato su lunghe distanze verso gli ospedali dove il suo prodotto di decadimento tecnezio-99m (caratterizzato da un'emivita di sole 6 ore e quindi scomodo per il trasporto) verr\u00e0 poi utilizzato.\nIl tecnezio viene estratto dal generatore usando una fiala di soluzione fisiologica (0,9% di sodio cloruro) che viene fatta scorrere su una matrice di Molibdato-99m (99MoO4-) in decadimento a pertecnetato (99mTcO4-). All'arrivo degli ioni Cl-, la matrice della colonna scambier\u00e0 selettivamente questi con gli ioni pertecnetato, portando quindi nella fiala di recupero una soluzione di pertecnetato di sodio, mantenendo in sede il molibdeno non ancora decaduto. Il pertecnetato pu\u00f2 essere poi utilizzato come tale come radiofarmaco (ad esempio per eseguire una scintigrafia tiroidea), oppure pu\u00f2 essere utilizzato per marcare con tecnezio-99m altri radiofarmaci (previa riduzione mediante agenti riducenti che lo separino dagli atomi di ossigeno, come lo ione \"stannoso\").\nIl continuo decadimento nel tempo del molibdeno-99 porta ad un incremento all'interno del generatore delle concentrazioni di tecnezio-99m, che per\u00f2 ad un certo punto raggiungono un equilibrio per successivo decadimento di questo isotopo a tecnezio-99 stabile. Quest'ultimo nuclide, non potendo decadere ulteriormente, aumenter\u00e0 sempre pi\u00f9 la sua concentrazione nel tempo. Questo tipo di equilibrio che si crea nel generatore per quanto riguarda il tecnezio-99m, in cui un nuclide padre ha un'emivita molto pi\u00f9 lunga del nuclide figlio \u00e8 denominato \"equilibrio secolare\" ed \u00e8 la base del funzionamento del generatore stesso (che, periodicamente eluito con fisiologica, fornir\u00e0 in modo continuo tecnezio-99m utilizzabile).\nDato che nel tempo le concentrazioni di tecnezio-99 stabile aumentano sempre di pi\u00f9, e dato che il pertecnetato che contiene questo nuclide \u00e8 chimicamente identico a quello che contiene la forma metastabile, l'eccesso del nuclide stabile render\u00e0, col passare del tempo dall'ultima eluizione, sempre pi\u00f9 inefficienti le marcature dei radiofarmaci (in quanto il tecnezio stabile \"competer\u00e0\" per i siti di legame di quello metastabile, producendo molecole non rilevabili dalle gamma camere). Per ovviare a questo problema \u00e8 indispensabile eluire il generatore almeno 24 ore prima del suo effettivo utilizzo.\nLegislazione e controlli di qualit\u00e0 dei radiofarmaci.\nMentre in passato la sintesi dei radiofarmaci non era soggetta alla normativa utilizzata per i farmaci, al giorno d'oggi il radiofarmaco \u00e8 considerato un farmaco a tutti gli effetti. Le norme che ne disciplinano la produzione e la commercializzazione sono le \"Norme di Buona Preparazione dei Radiofarmaci in Medicina Nucleare\".\nStruttura della radiofarmacia.\nLa struttura deve essere progettata in modo da garantire un flusso a senso unico di entrata delle materie prime ed in uscita dei radiofarmaci pronti all'utilizzo. L'accesso deve essere inoltre ristretto solo al personale autorizzato e monitorato dall'Esperto Qualificato e dal medico competente. Tutti gli abiti da usare all'interno devono essere a perdere e le superfici facilmente lavabili. I locali non devono consentire l'uscita all'esterno di materiale radioattivo, devono essere adeguati alle norme di radioprotezione ed avere all'interno una pressione dell'aria minore di quella atmosferica. Le condizioni climatiche dei locali inoltre devono essere monitorare e registrate e deve essere previsto un piano di pulizie periodiche e di manutenzione periodica delle apparecchiature. Come dotazione i locali, a seconda delle procedure effettuate, di solito possiedono: cappa a flusso laminare in classe A schermata, isolatori con filtri HEPA, armadi e frigoriferi schermati per la conservazione di reagenti e preparati, strumenti per la preparazione dei radiofarmaci (anche automatici per ridurre l'esposizione al personale. Agitatori, riscaldatori, moduli di sintesi, frazionatori di dose...), strumenti per il controllo della contaminazione ambientale e personale, strumenti per misurare la radioattivit\u00e0 dei preparati (es. calibratore di dose), strumenti per il controllo della qualit\u00e0 dei preparati (es. colonne cromatografiche), Personal Computer e sistemi di storage dei dati, strumenti per le marcature cellulari (es. centrifuga, microscopio ottico).\nControlli di qualit\u00e0 dei radiofarmaci.\nIl superamento di questi controlli \u00e8 indispensabile per l'utilizzo clinico dei radiofarmaci. Si dividono in 2 categorie: chimico-fisici e biologici:\nPer i radiofarmaci prodotti industrialmente \u00e8 obbligatoria l'esecuzione dei controlli indicati dal produttore e l'utilizzo solo secondo le indicazioni fornite; pena l'invalidit\u00e0 delle garanzie poste dal produttore. \nIn tutti gli altri casi (Galenici-Magistrali, cio\u00e8 preparazioni estemporanee) il riferimento legislativo \u00e8 la monografia del preparato in Farmacopea, associato alle Norme di Buona Preparazione dei Radiofarmaci. La responsabilit\u00e0 in tali casi ricade su chi sintetizza il radiofarmaco.\nLa sterilit\u00e0 per legge deve essere garantita per tutte le preparazioni iniettabili. Per i radiofarmaci gi\u00e0 pronti all'uso \u00e8 garantita dal produttore, mentre per quelli prodotti nel centro di utilizzo (ad esempio marcati tramite kit) deve essere garantita direttamente da questo effettuando la sintesi mediante isolatore con cappa a flusso laminare in Classe A, dotato di filtri HEPA. I test di asepsi e apirogenicit\u00e0 sono di solito effettuati a posteriori, data la breve emivita di molti radiofarmaci.\nLa purezza radiochimica viene di solito verificata tramite cromatografia su strato sottile.\nLegislazione sui radiofarmaci.\nIl Decreto Legislativo 178 del 1991 ha recepito in Italia la Direttiva europea numero 89/323/CEE equiparando i radiofarmaci ai farmaci tradizionali (prima di allora i radiofarmaci non erano considerate specialit\u00e0 medicinali, anche per l'assenza di effetti biologici) e stabilendo quindi norme pi\u00f9 stringenti sulla loro preparazione ed utilizzo. I radiofarmaci possono essere prodotti industrialmente (dopo aver ottenuto l'Autorizzazione all'Immissione in Commercio AIC) oppure a partire da precursori autorizzati. In generale, possono quindi essere divisi secondo questi criteri:\nPer i radiofarmaci ad uso industriale l'utilizzo \u00e8 consentito solo con le modalit\u00e0 indicate nell'AIC, per i farmaci esteri \u00e8 consentita l'importazione solo se non esiste un equivalente con AIC, in tutti gli altri casi la legge prevede diverse modalit\u00e0 di utilizzo a seconda del tipo di preparato. Se esiste una monografia della molecola in Farmacopea, (in questo caso si parla di preparazione \"officinale\"), il farmaco pu\u00f2 essere preparato dal centro di utilizzo (che deve possedere dei requisiti minimi di legge) o dall'industria alle condizioni in questa indicate. Se non \u00e8 presente una monografia si ricade invece nella legislazione relativa agli studi sperimentali (per le molecole non ancora note) oppure in quella relativa alle preparazioni \"magistrali\" (cio\u00e8 preparate per il singolo paziente su richiesta del medico-nucleare).\nPrincipali radiofarmaci di uso clinico.\nQui sotto \u00e8 riportato un elenco dei principali radiofarmaci di uso clinico, con rimandi alle relative voci.\nDiagnostica scintigrafica.\nLe molecole pi\u00f9 utilizzate sono marcate con tecnezio-99m:\nAltro isotopo molto diffuso nella marcatura dei radiofarmaci diagnostici \u00e8 lo iodio-123:\nL'indio-111 pu\u00f2 essere utilizzato anch'esso per marcare i granulociti neutrofili (111In-Oxina). Altro uso \u00e8 la marcatura dell'Octreoscan, utilizzabile per lo studio delle neoplasie neuroendocrine.\nL'unico farmaco diagnostico marcato con iodio-131 \u00e8 lo iodocolesterolo utilizzato per la scintigrafia corticosurrenalica. Lo iodio-131 pu\u00f2 essere utilizzato come tale in diagnostica anche per eseguire studi previsionali prima di trattamenti radiometabolici per l'ipertiroidismo o il carcinoma della tiroide differenziato.\nDiagnostica PET.\nL'isotopo pi\u00f9 utilizzato per le indagini PET \u00e8 il fluoro-18 e la molecola pi\u00f9 usata \u00e8 il fluorodesossiglucosio (principalmente in oncologia, ma anche in neurologia, reumatologia, infettivologia e cardiologia). Altri farmaci marcati con fluoro-18 sono usati nello studio dell'amiloidosi cerebrale, mentre la PET con colina \u00e8 usata soprattutto nello studio del tumore della prostata. La PET con 18F-DOPA \u00e8 usata in neurologia per lo studio del sistema dopaminergico e delle neoplasie cerebrali, cos\u00ec come nello studio dei tumori neuroendocrini. La metionina marcata con carbonio-11 \u00e8 usata anch'essa nello studio delle neoplasie cerebrali, mentre l'ammoniaca marcata con azoto-13 ed il rubidio-82 sono usati per gli studi di irrorazione del miocardio. I farmaci a base di gallio-68 sono utilizzati di norma nella diagnostica dei tumori neuroendocrini.\nLa debole emissione in positroni dell'ittrio-90 pu\u00f2 essere usata anche per ottenere immagini post-TARE.\nTerapia radiometabolica.\nL'isotopo pi\u00f9 usato \u00e8 lo iodio 131, impiegato come ioduro sia nella terapia radiometabolica dell'Ipertiroidismo sia in quella delle neoplasie tiroidee differenziate. La 131I-MIBG \u00e8 utilizzata nel trattamento dei tumori neuroendocrini.\nL'ittrio 90 \u00e8 utilizzato per marcare le microsfere utilizzate per la Radioembolizzazione intrarteriosa delle neoplasie primitive e delle metastasi epatiche, per la terapia radiorecettoriale dei tumori neuroendocrini con analoghi della somatostatina, nella radioimmunoterapia dei linfomi con anticorpi anti-CD20 marcati e nella radiosinoviortesi (utilizzando dei colloidi marcati).\nIl lutezio-177 \u00e8 utilizzato anch'esso nella terapia radiorecettoriale dei tumori neuroendocrini.\nLo Stronzio-89, il Radio-223 ed i difosfonati marcati con Samario-153 e Renio-189 sono usati nella terapia radiometabolica delle metastasi ossee\nI colloidi per la radiosinoviortesi possono essere marcati anche con Renio-189 o Erbio-169."}
{"id": "695903", "revid": "1873458", "url": "https://it.wikipedia.org/wiki?curid=695903", "title": "Ernia", "text": "Per ernia () si intende la fuoriuscita di un viscere dalla cavit\u00e0 che normalmente lo contiene, attraverso un orifizio, un canale anatomico o comunque una soluzione di continuo.\nI termini \"visceri\" e \"viscere\" (\"pluralia tantum\") indicano in generale tutti gli organi contenuti in una delle cavit\u00e0 presenti in un organismo. Le cavit\u00e0 in questione sono tre, cerebrale, toracica e addominale, ma sono soggetti a erniarsi soltanto i visceri mobili o quelli colpiti da determinate patologie.\nUn'ernia particolare \u00e8 quella che si fa strada in corrispondenza della cicatrice di una \"pregressa\" ferita laparotomica; in questo caso si parla di laparocele o di ernia post-laparotomica (\"incisional hernia\" per gli autori di lingua inglese).\nLe ernie sono di un certo numero di tipi diversi. Pi\u00f9 comunemente coinvolgono l'addome, in particolare l'inguine. Le ernie inguinali sono le pi\u00f9 comuni, seguite da quelle femorali. Altre ernie includono ernie iatali, da incisione ed ernie ombelicali. I sintomi sono presenti in circa il 66% delle persone con ernie inguinali. Questo pu\u00f2 includere dolore o disagio soprattutto durante la tosse, l'esercizio fisico o durante la defecazione. Spesso peggiora durante il giorno e migliora quando si \u00e8 sdraiati. Potrebbe verificarsi un'area gonfia che diventa pi\u00f9 grande quando ci si abbassa. Le ernie inguinali si verificano pi\u00f9 spesso a destra che a sinistra. La preoccupazione principale \u00e8 lo strozzamento dell'ernia, in cui il flusso di sangue dell'ansa intestinale viene bloccato. Questo di solito produce dolore nell'area. Le ernie iatali spesso provocano il bruciore di stomaco ma possono anche causare dolore al petto o dolore durante il pasto.\nLe ernie inguinali che non causano sintomi nei maschi non devono essere riparate. La riparazione, tuttavia, \u00e8 generalmente raccomandata nelle donne a causa del pi\u00f9 alto tasso di ernie femorali che hanno pi\u00f9 complicazioni. Se si verifica lo strozzamento \u00e8 necessario un intervento chirurgico immediato. La riparazione pu\u00f2 essere eseguita con chirurgia laparotomica o chirurgia laparoscopica. La chirurgia laparotomica ha il vantaggio di poter essere eseguita in anestesia locale piuttosto che in anestesia generale. La chirurgia laparoscopica generalmente comporta minor dolore dopo la procedura. Un'ernia iatale pu\u00f2 essere trattata con cambiamenti dello stile di vita, come alzare la testa del letto, dimagrire e regolare le abitudini alimentari. I farmaci come i bloccanti H2 o gli inibitori della pompa protonica possono aiutare. Se i sintomi non migliorano con i farmaci, l'intervento noto come \"fundoplicatio\" laparoscopico pu\u00f2 essere un'opzione.\nCirca il 27% dei maschi e il 3% delle femmine sviluppano un'ernia inguinale in qualche momento della loro vita. Ernie inguinali, femorali e addominali erano presenti in 18,5 milioni di persone e nel 2015 hanno causato 59.800 decessi. Le ernie dell'inguine si verificano pi\u00f9 spesso prima dell'et\u00e0 di uno e dopo i cinquant'anni. Non \u00e8 noto quanto comunemente si verifichino ernie iatali, con stime in Nord America che variano dal 10 all'80%. La prima descrizione nota di un'ernia risale almeno al 1550 a.C. nel papiro Ebers, proveniente dall'Egitto.\nFattori di rischio.\nI fattori di rischio per lo sviluppo di un'ernia includono: fumo, broncopneumopatia cronica ostruttiva, obesit\u00e0, gravidanza, dialisi peritoneale, malattia vascolare del collagene, precedente appendicectomia aperta e l'abitudine di trattenere gli starnuti, tra gli altri. Le ernie sono in parte genetiche e si verificano pi\u00f9 spesso in alcune famiglie. Non \u00e8 chiaro se le ernie inguinali siano associate al sollevamento di carichi pesanti. Le ernie possono spesso essere diagnosticate sulla base di segni e sintomi. Occasionalmente viene utilizzata l\"imaging\" medico per confermare la diagnosi o escludere altre possibili cause. La diagnosi di ernia iatale \u00e8 spesso endoscopica.\nSintomatologia e complicazioni.\nDi gran lunga le ernie pi\u00f9 comuni si sviluppano nell'addome, quando una debolezza nella parete addominale si evolve in un \"difetto\", attraverso il quale il tessuto adiposo, o gli organi addominali coperti di peritoneo, possono sporgere. Un'altra ernia comune coinvolge i dischi spinali e provoca sciatalgia. Un'ernia iatale si verifica quando lo stomaco sporge nel mediastino attraverso l'apertura esofagea nel diaframma.\nLe ernie possono presentare o meno dolore al sito, un nodulo visibile o palpabile o, in alcuni casi, sintomi pi\u00f9 vaghi derivanti dalla pressione su un organo che si \u00e8 \"bloccato\" nell'ernia, a volte portando a disfunzione d'organo. Il tessuto adiposo di solito entra prima in un'ernia, ma pu\u00f2 essere seguito o accompagnato da un organo.\nLe ernie sono causate da una rottura o apertura nella fascia, o tessuto fibroso, che forma la parete addominale. \u00c8 possibile che il rigonfiamento associato a un'ernia vada e venga, ma il difetto nel tessuto persister\u00e0.\nI sintomi e i segni variano a seconda del tipo di ernia. I sintomi possono essere o non essere presenti in alcune ernie inguinali. Nel caso di ernie riducibili, un rigonfiamento all'inguine o in un'altra zona addominale pu\u00f2 spesso essere visto e sentito. Quando si \u00e8 in piedi, tale rigonfiamento diventa pi\u00f9 evidente. Oltre al rigonfiamento, altri sintomi includono dolore all'inguine, che pu\u00f2 anche comprendere una sensazione di pesante o trascinamento e, negli uomini, a volte c'\u00e8 dolore e gonfiore nello scroto intorno all'area testicolare.\nLe ernie addominali irriducibili o le ernie incarcerate possono essere dolorose, ma il loro sintomo pi\u00f9 rilevante \u00e8 che non possono ritornare nella cavit\u00e0 addominale quando vengono spinte. Possono essere croniche, sebbene indolori, e possono portare a strangolamento (perdita di afflusso di sangue), ostruzione (attorcigliamento dell'intestino), o entrambi. Le ernie strangolate sono sempre dolorose e il dolore \u00e8 seguito dalla tenerezza. In questi casi possono verificarsi nausea, vomito o febbre a causa dell'ostruzione intestinale. Inoltre, il rigonfiamento dell'ernia in questo caso pu\u00f2 diventare rosso, viola o scuro e rosa.\nNella diagnosi delle ernie addominali, l\"imaging\" \u00e8 il mezzo principale per rilevare le ernie diaframmatiche interne e altre ernie non palpabili o insospettate. Multidetector CT (MDCT) pu\u00f2 mostrare con precisione il sito anatomico del sacco erniario, il contenuto del sacco e qualsiasi complicazione. MDCT offre anche chiari dettagli della parete addominale permettendo di identificare con precisione le ernie della parete\nComplicazioni.\nLe complicazioni possono insorgere post-operazione, incluso il rigetto della \"mesh\" che viene usata per riparare l'ernia. Nel caso di una reiezione della \"mesh\", molto probabilmente sar\u00e0 necessario rimuoverla. Il rigetto della \"mesh\" pu\u00f2 essere rilevato da un evidente gonfiore e dolore localizzato a volte intorno all'area della \"mesh\". Lo scarico continuo dalla cicatrice \u00e8 probabile per un po' dopo che la rete \u00e8 stata rimossa.\nUn'ernia trattata chirurgicamente pu\u00f2 portare a complicazioni come l'inguynodinia, mentre un'ernia non trattata pu\u00f2 essere complicata da:\nIrriducibilit\u00e0 o incarcerazione, in cui non pu\u00f2 essere ridotta o reinserita, almeno non senza un grande sforzo esterno. Nelle ernie intestinali, anche questo aumenta sostanzialmente il rischio di ostruzione intestinale e strangolamento.\nCause.\nLe cause di ernia iatale variano a seconda di ogni individuo. Tra le molteplici cause, tuttavia, vi sono le cause meccaniche che includono: sollevamento non corretto di un peso, attacchi di tosse intensi, colpi violenti all'addome e posture scorrette.\nInoltre, condizioni che aumentano la pressione della cavit\u00e0 addominale possono anche causare ernie o peggiorare quelle esistenti. Alcuni esempi potrebbero essere: obesit\u00e0, tensione durante un movimento intestinale o minzione (stitichezza, ingrossamento della prostata), malattia polmonare cronica e anche fluido nella cavit\u00e0 addominale (ascite).\nInoltre, se i muscoli sono indeboliti a causa della cattiva alimentazione, fumo e sovraffaticamento, \u00e8 pi\u00f9 probabile che si verifichino ernie.\nLa scuola di pensiero fisiologica sostiene che nel caso dell'ernia inguinale, i suddetti sono solo un sintomo anatomico della causa fisiologica sottostante. Sostengono che il rischio di ernia \u00e8 dovuto a una differenza fisiologica tra i pazienti che soffrono di ernia e quelli che non ne soffrono, vale a dire la presenza di estensioni aponeurotiche dall'arco aponeurotico del muscolo trasverso dell' addome.\nL'ernia della parete addominale pu\u00f2 verificarsi a causa di un trauma. Se questo tipo di ernia \u00e8 dovuto a trauma contusivo, \u00e8 una condizione di emergenza e potrebbe essere associato a vari organi solidi e lesioni del viscere cavo.\nClassificazione.\nRispetto alla dislocazione dei visceri, le ernie si distinguono in:\nRispetto alle strutture interessate:\nDiagnosi.\nErnia inguinale.\nDi gran lunga le ernie pi\u00f9 comuni (fino al 75% di tutte le ernie addominali) sono le cosiddette ernie inguinali. Le ernie inguinali sono ulteriormente suddivise in ernia inguinale indiretta pi\u00f9 comune (2/3), in cui il canale inguinale viene inserito tramite una debolezza congenita all'ingresso (l'anello inguinale interno) e l'ernia inguinale diretta (1/3), dove il contenuto di ernia spinge attraverso un punto debole nella parete posteriore del canale inguinale. Le ernie inguinali sono il tipo pi\u00f9 comune di ernia sia negli uomini che nelle donne. In alcuni casi selezionati, possono richiedere un intervento chirurgico. Ci sono casi speciali in cui l'ernia pu\u00f2 contenere sia ernia diretta che indiretta, contemporaneamente ernia pantalona, o, sebbene molto rara, possa contenere ernie indirette simultanee.\nL'ernia a pantalone (ernia da sella) \u00e8 un'ernia diretta e indiretta, quando il sacco erniario sporge su entrambi i lati dei vasi epigastrici inferiori.\nErnia femorale.\nLe ernie femorali si verificano appena sotto il legamento inguinale, quando il contenuto addominale passa nella zona debole della parete posteriore del canale femorale. Possono essere difficili da distinguere dal tipo inguinale (specialmente quando ascendente il cefalico): tuttavia, generalmente, appaiono pi\u00f9 arrotondate e, al contrario delle ernie inguinali, esiste una forte preponderanza femminile nelle ernie femorali. L'incidenza dello strangolamento nelle ernie del femore \u00e8 alta. Le tecniche di riparazione sono simili per l'ernia femorale e inguinale.\nL'ernia di Cooper \u00e8 un'ernia femorale con due sacche, la prima \u00e8 nel canale femorale e la seconda passa attraverso un difetto nella fascia superficiale e appare quasi immediatamente sotto la pelle.\nErnia ombelicale.\nCoinvolgono la protrusione di contenuti intra-addominali attraverso una debolezza nel sito di passaggio del cordone ombelicale attraverso la parete addominale. Le ernie ombelicali negli adulti sono largamente acquisite e sono pi\u00f9 frequenti nelle donne obese o in gravidanza. La decussazione anormale delle fibre sulla linea alba pu\u00f2 contribuire.\nSolitamente pu\u00f2 essere fatta rientrare nella parete addominale senza problemi ed \u00e8 palpabile la fessura da cui l'ernia fuoriesce, ma solo se \u00e8 di piccole dimensioni.\nLaparocele.\nUn'ernia incisionale si verifica quando il difetto \u00e8 il risultato di una ferita chirurgica incompletamente guarita. Quando questi si verificano in incisioni di laparotomia mediana nella linea alba, sono chiamate ernie ventrali. Queste possono essere i pi\u00f9 frustranti e difficili da trattare, poich\u00e9 la riparazione utilizza tessuto gi\u00e0 attenuato.\nErnia diaframmatica.\nPi\u00f9 in alto nell'addome, una \"interna\" ernia diaframmatica si verifica quando parte dello stomaco o dell'intestino sporge nella cavit\u00e0 toracica attraverso un difetto nel diaframma.\nUn'ernia iatale \u00e8 una variante particolare di questo tipo, in cui il normale passaggio attraverso cui l'esofago incontra lo stomaco (iato esofageo) funge da \"difetto\" funzionale, permettendo a parte dello stomaco di (periodicamente) \"erniare\" nel torace. Le ernie iatali possono essere \"scorrevoli\", in cui la giunzione gastroesofageo scivola attraverso il difetto nel petto o non scorrevoli (noto anche come para-esofageo), nel qual caso la giunzione rimane fissa mentre un'altra parte dello stomaco si muove attraverso il difetto. Le ernie non scorrevoli o paraesofagee possono essere pericolose in quanto possono consentire allo stomaco di ruotare e ostruire. Di solito si consiglia la riparazione.\nUn'ernia diaframmatica congenita \u00e8 un problema distinto, che si verifica in 1 nato su 2000 e che richiede un intervento chirurgico pediatrico. Gli organi intestinali possono erniare attraverso diverse parti del diaframma, posterolaterale (nel triangolo di Bochdalek, con conseguente ernia di Bochdalek), o anteromediale-retrosternale (nella fessura del forame di Larrey / Morgagni, con conseguente ernia di Morgagni-Larrey, o ernia di Morgagni).\nAltre ernie.\nPoich\u00e9 molti organi o parti di organi possono erniare attraverso molti orifizi, \u00e8 molto difficile dare una lista esauriente di ernie, con tutti i sinonimi e gli eponimi. L'articolo di cui sopra si occupa principalmente di \"ernie viscerali\", dove il tessuto erniario si forma all'interno della cavit\u00e0 addominale. Altri tipi di ernia e tipi insoliti di ernie viscerali sono elencati di seguito, in ordine alfabetico:\nLe ernie della parete addominale:\nErnia addominale.\nEziologia e patogenesi.\nLe ernie addominali possono essere divise in:\nNel meccanismo patogenetico dell'ernia \u00e8 necessario che si verifichino due condizioni:\nResponsabili possono essere situazioni patologiche come l'ascite o la bronchite cronica (per i continui colpi di tosse) o la stipsi cronica, ma anche l'obesit\u00e0, gli sforzi ripetuti o quelli eccessivi.\nIl prevalere dei fattori predisponenti o di quelli scatenanti determina la distinzione tra:\nIn ogni caso i visceri mobili addominali, premendo contro le pareti che li contengono, possono impegnarsi in alcuni orifizi o canali anatomici che servono al passaggio di vasi, nervi o altre strutture e che sono presenti in determinate aree dette, per questo motivo, porte erniarie.\nAumenti di pressione intensi (sforzi) o reiterati sulle porte erniarie determinano un cedimento progressivo delle strutture parietali e quindi anche del peritoneo parietale che riveste la cavit\u00e0 addominale, con formazione di una \"estroflessione sacciforme\", nella quale i visceri possono insinuarsi.\nAumenti di pressione pi\u00f9 modesti o occasionali possono determinare lo stesso effetto quando esercitati su aree indebolite.\nCaratteristiche ed epidemiologia.\nOgni ernia \u00e8 caratterizzata, secondo il modello patogenetico descritto, da:\nQuesto contenuto abitualmente ha la propriet\u00e0 di poter rientrare in cavit\u00e0 addominale, qualche volta no. In relazione a questa caratteristica \u00e8 possibile distinguere le ernie in:\nSi dicono permagne le ernie particolarmente voluminose e irriducibili perch\u00e9 la quantit\u00e0 di intestino fuoruscito \u00e8 talmente grande da aver perduto, come si dice, il \"diritto di domicilio\" in addome.\nLe ernie assumono il nome dalla porta erniaria attraverso la quale si fanno strada:\nSintomatologia e complicazioni.\nL'ernia ha una sintomatologia fastidiosa e a volte penosa per il paziente. Viene avvertita come una sensazione di tensione o peso che, in determinate condizioni quali l'ortostatismo prolungato, sforzi particolari, ma anche nelle prime fasi della malattia, pu\u00f2 accompagnarsi a fitte dolorose che cessano comunque al rientrare dell'ernia in cavit\u00e0 addominale.\nLa grandezza della tumefazione erniaria \u00e8 legata al tipo di ernia e al suo grado di sviluppo. Inizialmente \u00e8 poco o affatto evidente ma con il passare del tempo diventa sempre pi\u00f9 voluminosa fino a raggiungere in alcuni casi (ernia ombelicale ma soprattutto inguinale) un volume mostruoso.\nLa sua consistenza al tatto \u00e8 teso-elastica, pastosa o granulosa a seconda del contenuto.\nLa sintomatologia dell'ernia si aggrava notevolmente nel caso di complicazioni:\nPi\u00f9 subdola invece \u00e8 la sintomatologia dello strozzamento delle ernie interne che si manifesta con un quadro di Addome acuto.\nQuadri clinici.\nErnia inguinale.\nSi fa strada nella regione inguinale, area triangolare delimitata:\nQuesta area \u00e8 percorsa dal canale inguinale (costituito da un orifizio interno, dal canale vero e proprio e da un orifizio esterno) che nel maschio \u00e8 attraversato dal funicolo spermatico e nella donna dal legamento rotondo dell'utero.\nL'ernia nel suo percorso segue il canale inguinale impegnandone prima l'orifizio interno, poi progressivamente tutto il resto fino a sporgere fuori dall'orifizio esterno. Nel suo progredire viene a contatto con il funicolo spermatico infiltrandosi tra gli elementi che lo compongono e con i quali contrae aderenze lasse. Una volta superato l'orifizio esterno il sacco erniario occupa nel maschio la borsa scrotale, nella donna la regione delle grandi labbra. Rispetto a questo percorso si distinguono vari quadri clinici:\nNelle fasi iniziali l'ernia, anche se non visibile, pu\u00f2 essere svelata ricorrendo ad una manovra particolare che consiste nell'introduzione, da parte dell'esaminatore, del dito indice nello scroto del paziente a contatto con l'orifizio inguinale esterno. Il paziente viene invitato quindi ad uno sforzo, un colpo di tosse. Ci\u00f2 determina un aumento della pressione endo-addominale che spinge i visceri verso la porta erniaria e quindi verso il canale inguinale. L'ernia lo percorre e, anche se per un attimo, sporge dall'orifizio esterno venendo a contatto con il polpastrello dell'esaminatore.\nUna forma particolare di ernia inguinale \u00e8 l'ernia congenita. Si manifesta abitualmente nella prima infanzia, ma pu\u00f2 farlo anche pi\u00f9 tardi, con una patogenesi diversa. Il sacco infatti, in queste ernie, non si forma progressivamente con il meccanismo gi\u00e0 descritto a proposito della patologia dell'adulto, ma \u00e8 presente gi\u00e0 alla nascita per mancata obliterazione del dotto peritoneo vaginale. Quest'ultimo \u00e8 un condotto, presente nella fase fetale, che serve alla migrazione del testicolo dalla sua posizione originaria vicino al rene verso il basso, nello scroto, e che, di norma, alla nascita va incontro a chiusura.\nLa diagnosi di ernia inguinale \u00e8 agevole nelle forme conclamate, difficile in quelle iniziali, impossibile, almeno clinicamente, agli esordi.\nNelle forme scrotali s'impone la diagnosi differenziale con alcune patologie a carico del testicolo: varicocele, idrocele, tumori.\nLa terapia dell'ernia inguinale si divide in due: terapia di prevenzione, che consiste nel modificare le abitudini scorrette del paziente, eliminando sigarette, alcool, migliorando la dieta alimentare e seguendo determinati esercizi ginnici. Viceversa, nelle forme pi\u00f9 avanzate, quando l'ernia \u00e8 di dimensioni superiori a un uovo, si ricorre all'intervento chirurgico.\nL'ematoma \u00e8 relativamente frequente. Una complicanza rara \u00e8 l'ischemia e atrofia del testicolo, quando c'\u00e8 una lesione dell'arteria spermatica funicolare e mancano circoli suppletivi.\nErnia crurale.\nQuesta ernia, conosciuta anche come \"ernia femorale\" si manifesta nella regione crurale (in corrispondenza del triangolo di Scarpa: anello muscolare in cui passa il fascio vascolonervoso femorale). Si fa strada attraverso la porta crurale, nella \"lacuna vascolorum\", orifizio che serve al passaggio dei grossi vasi della coscia: arteria e vena femorale.\nColpisce quasi esclusivamente il sesso femminile, in cui rappresenta circa il 50% di tutte le ernie, a causa della configurazione del bacino che comporta uno slargamento di questa porta. \u00c8 costituita soprattutto da \"epiploon\", non raggiunge mai grandi dimensioni e abitualmente non \u00e8 riducibile.\nLa diagnosi clinica \u00e8 semplice nelle forme conclamate e la posizione della tumefazione che rimane costantemente al di sotto della linea inguinale di Malgaigne (che idealmente congiunge la spina iliaca anteriore superiore al tubercolo pubico) serve a distinguerla dalle ernie inguinali in cui la tumefazione si presenta invece al di sopra. Pi\u00f9 problematica \u00e8 invece la diagnosi differenziale rispetto alle tumefazioni a carico del linfonodo di Cloquet, un grosso linfonodo presente in sede crurale e che pu\u00f2 essere interessato da varie patologie, anche gravi.\nErnia ombelicale.\nRappresenta la terza in ordine di frequenza tra le ernie addominali. Si manifesta nella regione ombelicale facendosi strada attraverso l'orifizio ombelicale. Si distinguono varie forme:\nErnia epigastrica.\n\u00c8 localizzata in regione epigastrica, quindi mediana e sovra-ombelicale. Si fa strada attraverso le piccole lacune presenti nella linea alba e che servono al passaggio dei vasi e dei nervi locali.\nPu\u00f2 contemporaneamente presentarsi in pi\u00f9 di un punto. Raggiunge al massimo il volume di un piccolo uovo e contiene per lo pi\u00f9 \"epiploon\", grasso preperitoneale e solo raramente anse intestinali.\nLe ernie, quando piccole, possono rimanere a lungo asintomatiche. Altre volte, anche in assenza di tumefazioni evidenti, possono manifestarsi con sintomi anche rilevanti: dolore a cintura, dispepsia, gastralgia, che richiedono una diagnosi differenziale con alcune patologie importanti quali la pancreatite o la malattia peptica.\nTerapia.\nL'ernia deve essere considerata la classica malattia di pertinenza chirurgica, nel senso che pu\u00f2 e deve essere curata solo operatoriamente. L'intervento, con le tecniche attuali semplice e rapido, viene praticato in anestesia locale, in regime di \"day hospital\" (ricovero di poche ore) e consente una rapida ripresa delle proprie attivit\u00e0 sociali e lavorative. Vi sono lievi rischi di recidiva e le complicazioni post-operatorie sono minime.\nNegli ultimi anni \u00e8 andato aumentando il numero dei fautori della tecnica laparoscopica, o mini-invasiva, nel trattamento chirurgico dell'ernia. \u00c8 tuttavia evidente che proprio per questa patologia e rispetto alle tecniche \"open\" tradizionali essa risulta invece pi\u00f9 invasiva e laboriosa..\nCondivisibile invece l'indicazione laparoscopica nei casi di ernia bilaterale, di ernia recidiva, di ernia contestuale ad altre patologie.\nStoria della terapia dell'ernia.\nL'ernia \u00e8 responsabile di una sintomatologia non particolarmente dolorosa ma fastidiosa e spesso molto invalidante. Non stupisce quindi il fatto che fin dalle epoche pi\u00f9 remote si sia cercato di curarla chirurgicamente nonostante la pericolosit\u00e0 di interventi praticati in mancanza delle pi\u00f9 semplici tecniche antisettiche o anestesiologiche.\nLe ernie addominali possono essere riparate chirurgicamente, ma la chirurgia ha complicanze. Il tempo necessario per il recupero dopo il trattamento \u00e8 ridotto se l'ernia viene operata per via laparoscopica. Tuttavia, la chirurgia a cielo aperto pu\u00f2 essere eseguita a volte senza anestesia generale. Le ernie non complicate sono principalmente riparate spingendo indietro, o \"riducendo\", il tessuto erniato e poi riparando la debolezza del tessuto muscolare (un'operazione chiamata \"herniorrhaphy\"). Se si sono verificate complicanze, il chirurgo controller\u00e0 la vitalit\u00e0 dell'organo erniato e ne rimuover\u00e0 una parte se necessario.\nL'intervento che, per ovvi motivi, doveva essere rapido ed esangue, consisteva nell'isolare il \"sacco\", nell'aprirlo, nel ridurre in cavit\u00e0 addominale i visceri erniati e nel richiuderlo, asportandone il corpo ed il fondo e cauterizzandone i monconi. Non prevedeva quindi una chiusura adeguata della parete addominale per cui era inevitabile la recidiva della malattia.\n\u00c8 vanto della scuola chirurgica italiana il metodo che, alla fine dell'Ottocento, venne proposto per la terapia chirurgica \"radicale\" dell'ernia. Si deve al chirurgo pavese Edoardo Bassini che alla fine dell'Ottocento propose una tecnica di asportazione dell'ernia inguinale con \"contemporanea ricostruzione della parete inguinale\".\nUna autentica rivoluzione tecnica avvenne quando per la ricostruzione e il rinforzo della porta erniaria si cominciarono ad utilizzare sottili reti protesiche di materiale bio-compatibile. Questo metodo, che vede tra i suoi primi ideatori Irving L. Liechtenstein e un italo-americano, E. Trabucco, conta numerose varianti. Le tecniche di rinforzo muscolare spesso coinvolgono materiali sintetici (una protesi a maglie). La rete, o \"mesh\", viene posizionata sopra il difetto (riparazione anteriore) o sotto il difetto (riparazione posteriore). A volte le graffette vengono utilizzate per mantenere la rete in posizione. Questi metodi di riparazione delle maglie sono spesso chiamati riparazioni \"senza tensione\" perch\u00e9, a differenza di alcuni metodi di sutura (ad esempio, Shouldice), il muscolo non viene tirato insieme sotto tensione. Tuttavia, questa terminologia ampiamente utilizzata \u00e8 fuorviante in quanto vi sono molti metodi di sutura privi di tensioni che non utilizzano la rete (ad esempio, Desarda, Guarnieri, Lipton-Estrin, ecc.)\nL'evidenza suggerisce che i metodi privi di tensione (con o senza \"mesh\") spesso hanno una percentuale pi\u00f9 bassa di recidive e il periodo di recupero pi\u00f9 veloce rispetto ai metodi di sutura della tensione. Tuttavia, tra le altre possibili complicazioni, l'uso di \"mesh\" protesica sembra avere una maggiore incidenza di dolore cronico e, talvolta, infezione.\nPoich\u00e9 il metodo utilizzato per riparazione dell'ernia addominale (e in particolare per l'ernia inguinale) pu\u00f2 incidere sulla qualit\u00e0 della vita del paziente dopo l\u2019operazione (dolore cronico) e sulla comparsa di recidive, i mezzi di informazione hanno sempre dimostrato molto interesse, a volte in modo enfatico, verso le innovazioni tecniche messe a punto da chirurghi di tutto il mondo. I medici infatti continuano a studiare nuove tipologie di reti (pi\u00f9 leggere, parzialmente o totalmente riassorbibili) o nuove soluzioni per sostituire i vecchi punti di sutura, tra cui l'uso della colla di fibrina.."}
{"id": "695906", "revid": "1305772", "url": "https://it.wikipedia.org/wiki?curid=695906", "title": "Dwarves", "text": "I Dwarves sono un gruppo punk formatosi a Chicago, Illinois nel 1985, originariamente con il nome The Suburban Nightmare.\nBiografia.\nIl cantante Blag Dahlia (Paul Cafaro) ed il chitarrista \"He Who Cannot Be Named\" sono da sempre i componenti principali del gruppo. Attorno a loro si sono avvicendati una serie di musicisti identificati quasi sempre da un nomignolo. Attualmente la formazione comprende \"Fresh Prince of Darkness\", \"Wreck Tom\" e \"Clint Torres\". \"Rex Everything\" (nomignolo di Nick Oliveri) collabora da tempo con il gruppo, compare in alcuni degli album e in qualche concerto. Tra gli ex componenti citiamo \"Thrusty Otis\", \"Crash Landin\", \"Chip Fracture\", \"Dutch Ovens\", e \"Vadge Moore\".\nIl suono del gruppo \u00e8 passato dall'hardcore punk degli esordi ad un pi\u00f9 \"morbido\" pop punk negli ultimi anni. Per un periodo sono stati accostati anche al fenomeno grunge.\nOltre a testi espliciti (sesso e droga i temi principali), le esibizioni dal vivo del gruppo si caratterizzano per la tendenza di alcuni componenti ad esibirsi nudi. Anche le copertine degli album mostrano in alcuni casi corpi nudi. Nel 1992 la Sub Pop li scarica per aver organizzato la morte apparente del chitarrista \"He Who Cannot Be Named\".\nNel 2006 il cantante Blag Dahlia ha partecipato alla creazione di un album di cover dei Ramones per bambini, \"Brats on the Beat\", suonando la canzone \"Rockaway Beach\"."}
{"id": "695911", "revid": "28592", "url": "https://it.wikipedia.org/wiki?curid=695911", "title": "Andrei Gromyko", "text": ""}
{"id": "695912", "revid": "21880", "url": "https://it.wikipedia.org/wiki?curid=695912", "title": "Crypturellus soui poliocephalus", "text": ""}
{"id": "695913", "revid": "271907", "url": "https://it.wikipedia.org/wiki?curid=695913", "title": "Presidente del Presidium del Soviet Supremo", "text": ""}
{"id": "695917", "revid": "54765", "url": "https://it.wikipedia.org/wiki?curid=695917", "title": "Alexandr F\u00ebdorovi\u010d Kerenskij", "text": ""}
{"id": "695919", "revid": "54765", "url": "https://it.wikipedia.org/wiki?curid=695919", "title": "Aleksandr Kerenskij", "text": ""}
{"id": "695920", "revid": "729019", "url": "https://it.wikipedia.org/wiki?curid=695920", "title": "Gastrite (veterinaria)", "text": "La gastrite, in veterinaria, \u00e8 un'infiammazione della mucosa gastrica dovuta a noxa di varia origine. Le gastriti possono avere tre origini: parassitaria, tossica o infettiva.\nEsistono numerose malattie degli animali che portano alla gastrite:\nAltre cause della gastrite possono essere determinate dall'alimentazione: dieta squilibrata, pasti irregolari, o cibi mal conservati. Nei suini e nei carnivori si manifesta con vomito pi\u00f9 o meno frequente; negli erbivori \u00e8 pi\u00f9 difficile da diagnosticare."}
{"id": "695922", "revid": "123484800", "url": "https://it.wikipedia.org/wiki?curid=695922", "title": "Cyber Sunday", "text": "Cyber Sunday \u00e8 stato un pay-per-view di wrestling organizzato annualmente dalla World Wrestling Entertainment tra il 2006 e il 2008.\nLa prima edizione dell'evento risale al 2006, quando sostitu\u00ec \"Taboo Tuesday\" spostandosi alla domenica. Nel 2009 \u00e8 stato rimosso dal calendario e non sostituito. \nFormat.\n\"Cyber Sunday\" era un evento interattivo: il pubblico poteva infatti decidere da casa, votando sul WWE.com, alcuni aspetti degli show, come i partecipanti o le stipulazioni speciali degli incontri."}
{"id": "695923", "revid": "40480001", "url": "https://it.wikipedia.org/wiki?curid=695923", "title": "Vescovo di Camerino", "text": ""}
{"id": "695925", "revid": "729019", "url": "https://it.wikipedia.org/wiki?curid=695925", "title": "Antigua (isola)", "text": "Antigua (: ) \u00e8 un'isola delle Piccole Antille, appartenente allo Stato di Antigua e Barbuda. Ha una superficie di 280\u00a0km\u00b2 ed una popolazione di circa abitanti. La capitale dell'isola \u00e8 Saint John's, che \u00e8 anche la capitale nazionale.\nLa vetta pi\u00f9 alta \u00e8 il Mont Obama, circa 400 metri.\nVi si producono la canna da zucchero, l'ananas, alcuni agrumi, il cotone.\nFu scoperta nel 1493 da Cristoforo Colombo, che le diede il nome ispirandosi alla chiesa di Santa Maria La Antigua di Siviglia.\nL'isola fu colonizzata dagli inglesi nel 1632 e rimase una colonia fino alla dichiarazione d'indipendenza nel 1981. Si un\u00ec alle vicine isole di Barbuda e Redonda e insieme formarono lo Stato di Antigua e Barbuda.\nHa una TV visibile sul \"web\" cio\u00e8 ABS TV Live.\nAd Antigua, si trova il centro di recupero per tossicodipendenti \"\u201cCrossroads Centre at Antigua\u201d\" di Eric Clapton."}
{"id": "695927", "revid": "36426", "url": "https://it.wikipedia.org/wiki?curid=695927", "title": "Emilio Bonaventura Altieri", "text": ""}
{"id": "695930", "revid": "1354930", "url": "https://it.wikipedia.org/wiki?curid=695930", "title": "Giro di Lombardia 2006", "text": "Il Giro di Lombardia 2006, centesima edizione della \"classica delle foglie morte\", si disput\u00f2 il 14 ottobre 2006 ed affront\u00f2 un percorso di 245\u00a0km. Fu vinto da Paolo Bettini che concluse la corsa in 6h08'06\"."}
{"id": "695934", "revid": "339392", "url": "https://it.wikipedia.org/wiki?curid=695934", "title": "Presidente del Praesidium del Soviet Supremo", "text": ""}
{"id": "695936", "revid": "92723", "url": "https://it.wikipedia.org/wiki?curid=695936", "title": "Felice Peretti Montalto", "text": ""}
{"id": "695939", "revid": "74173", "url": "https://it.wikipedia.org/wiki?curid=695939", "title": "Costante universale dei gas perfetti", "text": ""}
{"id": "695941", "revid": "125669275", "url": "https://it.wikipedia.org/wiki?curid=695941", "title": "Gossypium", "text": "Gossypium \u00e8 un genere di piante arbustive appartenente alla famiglia delle Malvacee.\nIl genere comprende diverse specie coltivate per la produzione della fibra di cotone, fibra tessile utilizzata per la produzione di tessuti.\nTassonomia.\nIl genere comprende le seguenti specie:\nLe specie attualmente coltivate per la produzione del cotone sono \"Gossypium arboreum\", \"Gossypium herbaceum\", \"Gossypium hirsutum\" e \"Gossypium barbadense\".\nUsi.\nLe parti della pianta utilizzate sono:\nProduzione.\nIl cotone \u00e8 in assoluto la prima pianta tessile del mondo. Il cotone cresce nei paesi con una stagione caldo-secca e una stagione umida (Cina e Stati Uniti producono quasi met\u00e0 del totale mondiale). Le qualit\u00e0 migliori crescono tuttavia in Asia Centrale, dove il terreno viene bagnato con l'irrigazione. Il cotone \u00e8 una pianta \"annuale\", con un ciclo vegetativo di circa sei mesi.\nSemina, crescita e maturazione.\nSul terreno, arato e pareggiato, vengono disposti i semi del cotone, con una macchina seminatrice.\nDopo circa tre mesi le piante sono gi\u00e0 cresciute e hanno l'aspetto di arbusti di media altezza. In cima agli steli ci sono grandi fiori di colore giallo pallido o bianco. Dopo la sfioritura comincia a maturare il frutto, che \u00e8 una capsula.\nNei tre mesi successivi si sviluppano all'interno della capsula moltissimi peli, attaccati ai grossi semi, che si avvolgono a spirale e rimangono ben compressi.\nQuando il frutto \u00e8 maturo, i filamenti si distendono e la capsula \"scoppia\", cio\u00e8 si apre liberando una bambagia soffice. Essa resta attaccata ai semi e a 4-5 \"spicchi\" dette logge.\nRaccolta della bambagia.\nLa raccolta della bambagia viene effettuata quando le capsule si aprono e il campo \u00e8 punteggiato di fiocchi bianchi. La raccolta a mano viene praticata nei paesi poveri, dove la manodopera \u00e8 abbondante. La raccolta a macchina \u00e8 diffusa negli Stati Uniti e in Russia. Una persona siede alla guida di una macchina \"aspiratrice\" che avanza nella piantagione e aspira le capsule, che vengono accumulate in un grande cesto.\nSeme.\nIl seme di cotone \u00e8 estratto dal frutto della pianta. Il seme di cotone contiene un'aldeide polifenolica ad azione tossica, il gossipolo, a cui risultano sensibili equini, suini, volatili ma non i ruminanti. Nei ruminanti il gossipolo forma un complesso insolubile con la lisina, a livello ruminale, rendendo indisponibile all'assorbimento l'aminoacido legato che quindi viene eliminato insieme al gossipolo. Per questo motivo i semi di cotone vengono comunemente utilizzati solo nell'alimentazione dei ruminanti dopo essere stati privati della bambagia attraverso il processo di sgranatura. Le fibre cortee che residuano sul seme dopo la sgranatura prendono il nome di \"linter\". Il suo utilizzo nella vacca da latte migliora sensibilmente il titolo di grasso nel latte."}
{"id": "695942", "revid": "1447618", "url": "https://it.wikipedia.org/wiki?curid=695942", "title": "Universo di Fable", "text": "L'universo di Fable \u00e8 l'insieme di luoghi immaginari dove si ambientano i videogiochi \"Fable\", \"Fable 2\" e \"Fable 3\".\nGeografia.\nAlbion.\nCon il termine Albion, si intende il pianeta stesso, mentre il continente di Albion \u00e8 nello specifico la grande terra a nord.\nIl pianeta mantiene una monarchia assoluta, di cui la capitale \u00e8 la citt\u00e0 di Bowerstone. Il regno \u00e8 diviso in dodici grandi terre, governate da lady e lord. Le uniche zone che rimangono neutrali agli altri territori, proibiti per tutti e protetti dalla corona, sono i resti della Malatorre distrutta, la Palude Fantasma e i Cancelli di Bronzo.\nOakvale era una piccola e serena citt\u00e0 provinciale a Sud di Albion, affacciata sul mare ed immersa nel cuore di una foresta, da cui proviene il protagonista del primo episodio. \nEra una fattoria ai tempi del vecchio reame, che poi si espanse a un piccolo villaggio.\nEra stata rasa al suolo dai banditi di Jack Di Spade e, dopo la sua ricostruzione, si era munita di un'armata cittadina per difendersi.\nDopo 300 anni, la piccola cittadina si stava espandendo in una vera citt\u00e0 e fiorendo grazie al commercio con Bowerstone, ma, in seguito a un patto con la Corte d'ombra effettuato da Reaver, Oakvale era stata distrutta nuovamente ed era stata avvolta dalla foresta di Darkwood insieme ai Campi dei Tumuli, diventando parte integrante della palude.\nLe uniche cose rimaste sono alcune rovine delle vecchie case e il ponte, posto all'entrata del villaggio e simbolo della citt\u00e0.\nNel DLC \"See the Future\" \u00e8 possibile vedere nella sfera di neve, la citt\u00e0 di Oakvale come appariva poco prima di essere distrutta.\nUn avamposto per mercanti subito dopo Darkwood, popolata un tempo da viaggiatori e mercanti ambulanti, marcata da ampi campi e fattorie, \u00e8 la zona poco prima di Oakvale, presentava una porta Cullis (appare anche in Fable II) e l'entrata per la vecchia villa della famiglia Grey, ora parte di Darkwood.\n200 anni dopo, si stava espandendo in un piccolo villaggio e unirsi con Oakvale, quando venne distrutta.\nI Campi dei Tumuli cos\u00ec vennero inglobati da Darkwood insieme a Oakvale, diventando poi la \"Palude Fantasma\".\nLa zona in cui arriva l'Eroe di Bowerstone la prima volta nella Palude Fantasma, era dove c'era un tempo il Campo dei Tumuli, con alcune rovine di fattorie e un vecchio cartello in rovina con scritto \"Oakvale\".\nAurora.\nContinente che fa la sua prima apparizione in \"Fable III\". Aurora \u00e8 un grande continente che si trova oltre il grande mare a sud di Albion, ma per lo pi\u00f9 \u00e8 una terra arida e desertica, che risente del calore bruciante del sole. Nel bel mezzo del deserto si trovano diversi resti di statue e templi, probabilmente risalenti all'epoca del Vecchio Reame; \u00e8 proprio in uno di questi templi che fu rinchiuso lo Strisciante.\nL'unico insediamento del continente auroriano, di cui Kalin ha ereditato il comando da suo padre \u00e8 la citt\u00e0 di Aurora. \u00c8 caratterizzata da piccole case a cupola o vagamente simili ad una \"scarpa\", e da un enorme tempio, in cui sono conservate le tinture sacre. Durante il regno di terrore dello Strisciante, viene chiamata anche \"la citt\u00e0 degli incubi\". Star\u00e0 all'eroe di Brightwall, salito al trono di Albion, decidere il suo destino: o farla rifiorire (se buono) o trasformarla in una cava (se malvagio).\nEdgelands.\nApparse in \"\", le Edgelands sono delle regioni autonome oltre il nord di Albion, ben al di sopra di Rookridge. Il suo habitat consiste principalmente in una vasta foresta punteggiata da una serie di piccoli insediamenti stanziali e da vecchie rovine. Il fiume Ironwash segna il confine meridionale della regione con la frontiera nord di Albion. La \"via di Albion\" (\"Albion Way\"), una grande strada che collega Albion alle regioni settentrionali, passa lungo il lato occidentale di questa regione.\nStoria.\nAntefatto.\nPrimo capitolo - Il Regno della Corte.\nLe prime narrazioni di Albion sono pura leggenda, che riferiscono che esso fosse un luogo splendido e tranquillo. Poi, da un piano dimensionale conosciuto come \"Il Vuoto\", giunsero tre esseri: il Cavaliere, il Jack e la Regina di Spade. Essi erano conosciuti come \"La Corte\". Essi ambirono ad Albion e pretesero che tutti gli uomini si piegassero al loro volere. Quando la gente di Albion rifiut\u00f2, la Corte diede Albion alle fiamme, finch\u00e9 la terra fu nera e il cielo oscurato dal fumo. Essi chiesero obbedienza una seconda volta, solamente per essere rifiutati nuovamente; come punizione, la Corte sollev\u00f2 l'oceano fino al cielo, e inond\u00f2 la terra. Per una terza volta la Corte domand\u00f2 che gli uomini li adorassero come dei, ma la poca gente rimasta resistette con forza alla Corte, e rifiut\u00f2 per la terza volta. Allora la Corte pieg\u00f2 le loro menti, finch\u00e9 i fratelli uccisero i fratelli, i genitori abbandonarono i bambini e gli amici uccisero gli amici. Alla fine il popolo di Albion riconobbe e si inginocchi\u00f2 alla Corte. Cos\u00ec inizi\u00f2 il Regno della Corte, in cui le poche persone che erano sopravvissute (e i loro discendenti) lavorarono per molti anni, innalzando strutture e monumenti per glorificare coloro che erano arrivati dal Vuoto.\nSecondo capitolo - William Black.\nNei giorni in cui la gente soffr\u00ec sotto la crudelt\u00e0 della Corte, un umile fabbro e sua moglie ebbero un figlio. Lo chiamarono William Black, ed egli un giorno sarebbe diventato la chiave per la salvezza di Albion. Si sa poco sulla giovent\u00f9 di William, ma, quando divent\u00f2 un uomo, stup\u00ec molti con i suoi poteri magici, grazie ai quali fu capace di proteggere il suo villaggio ed eseguire imprese che una dozzina di altri uomini non potevano eguagliare. Queste azioni furono celebrate come i Poteri della Volont\u00e0.\nWilliam col tempo crebbe ossessionato dal rovesciamento della Corte e la fine del loro dominio tirannico. Una notte mentre stava consultando un antico e misterioso tomo, egli fu improvvisamente trasportato nel Vuoto. Qui incontr\u00f2 Jack, seduto su un trono e circondato da creature orribili. Egli tent\u00f2 di asservire William con il potere di una spada, la Spada degli Eoni, ma William combatt\u00e9, rubando la spada e fuggendo in salvo da quegli inferi. Con la Spada degli Eoni in suo possesso, William era pronto ad affrontare la Corte.\nIl primo a cadere fu il Cavaliere di Spade, sconfitto da William sul monte Ruon, la vetta pi\u00f9 alta di Albion. Jack fu il successivo. Essi si colpirono ferocemente a vicenda, finch\u00e9 William distrusse il corpo di Jack; tuttavia, la sua anima sopravvisse fuggendo in una maschera cerimoniale, per combattere un altro giorno. La Regina fu l'ultima ad apparire. Per settimane la loro battaglia infuri\u00f2 su Albion, sconvolgendone la geografia. Alla fine William uccise la Regina, liberando il popolo di Albion dal suo giogo. Essi acclamarono William, che prese il titolo di Archon, come loro re.\nTerzo capitolo - Il Vecchio Reame.\nCon la Corte sconfitta, l'Archon unific\u00f2 Albion in un grande regno. Attraverso un millennio di pace, Albion regn\u00f2 come il pi\u00f9 grande centro di commercio e filosofia che il mondo avesse mai conosciuto. Questa fu l'et\u00e0 dell'oro.\nSenza nessun nemico da sconfiggere, i figli dell'Archon, che furono chiamati Eroi, crebbero meschini e crudeli. Usavano i loro poteri della Volont\u00e0, ereditati dal padre, per terrorizzare la gente di Albion. Anche il potere dell'Archon sembrava cedere: il suo tempo nel Vuoto e la battaglia con la Regina avevano infettato il suo corpo e la sua mente con una deprimente malattia. Di fronte a questa decadenza, William ritorn\u00f2 nel Vuoto e purg\u00f2 la maggior parte del male dal suo corpo. Questa malattia, formata nel buio e nella corruzione, divent\u00f2 senziente e divenne il nuovo nemico di Albion.\nComprendendo che il suo tempo era scaduto, l'Archon avvolse il suo corpo in una maglia dorata e in un mantello blu prima di svanire apparentemente da quella terra. Cos\u00ec inizi\u00f2 la corruzione del Regno.\nAndatosene l'Archon, Albion cadde nell'anarchia. Tre dei quattro popoli perirono nelle guerre, o per malattie e fame. Nel frattempo, i vari discendenti dell'Archon rivaleggiavano per il potere e il regno. Ogni Archon di passaggio, per paura di un colpo di Stato, portava una nuova tirannia ad Albion. Fu costruito un gigantesco muro intorno alla citt\u00e0, per tenere dentro i cittadini e fuori gli indesiderati.\nLe guardie personali dell'Archon, che erano racchiuse nell'armatura dalla nascita, rafforzarono i loro severi decreti: a nessun cittadino era permesso uscire dopo il tramonto, ogni cittadino doveva presentarsi quando veniva suonata la campana di allarme e chiunque si opponesse al dominio dell'Archon veniva ucciso insieme a tutta la famiglia.\nAll'apice del Regno, quando esso raggiunse la massima estensione, l'ultimo Archon ordin\u00f2 la costruzione della Malatorre, una gigantesca torre usata per concentrare tutto il potere della Volont\u00e0 del mondo, per concedere all'utilizzatore un singolo desiderio. Subito dopo il completamento della Malatorre, si apr\u00ec un portale verso il Vuoto, da cui ne emerse una creatura, lo Strisciante. I pi\u00f9 grandi eroi del Vecchio Reame, Blaze, Stone e Sol utilizzarono la Malatorre per sconfiggere la creatura e la corruzione da essa generata. Il cielo si caric\u00f2 di una luce brillante, e tutta Albion fu scossa. Il mattino seguente la torre era sparita, il Vecchio Reame era in rovina, e tutti gli abitanti erano scomparsi, eccetto quelli che vivevano al di l\u00e0 delle mura.\nQuarto capitolo - La Gilda degli Eroi.\nDopo la caduta del Vecchio Reame, i pochi uomini che sopravvissero caddero nell'isolamento e Albion precipit\u00f2 in uno stato di anarchia. Iniziarono le Guerre Incolte, un periodo di oscurit\u00e0 e sangue, che avrebbe portato Albion molto vicino all'estinzione.\nCol tempo la foresta crebbe sopra le rovine, come se la ricca eredit\u00e0 dell'antica Albion non fosse mai esistita, la popolazione diminu\u00ec, e i sopravvissuti si svegliavano ogni giorno in un mondo pi\u00f9 oscuro. Poi da oriente, la speranza arriv\u00f2 nella forma pi\u00f9 inaspettata: un bandito e mercenario di nome Nostro.\nSeguendo il consiglio di Falce, un vecchio uomo saggio, Nostro stabil\u00ec di riportare la sicurezza e la prosperit\u00e0 ad Albion. Prima, egli riun\u00ec gli uomini e le donne di tutta Albion e fond\u00f2 la Gilda degli Eroi, dove essi potevano allenarsi per diventare veri Eroi, e impose la pace sul bellicoso popolo di Albion.\nDopo la morte di Nostro, Albion continu\u00f2 a crescere e prosperare, cos\u00ec come la Gilda degli Eroi. Un eroe noto come Tessitore, infatti, fece diventare la Gilda un luogo di neutralit\u00e0, dove potessero essere addestrati sia combattenti dalla parte del bene e sia guerrieri con propositi malvagi.\nPrima parte - Fable.\nMolti anni dopo la fondazione della Gilda degli Eroi, una famosa Eroina conosciuta come Scarlatta, che si diceva avesse un legame con la linea di sangue degli Archon, si spos\u00f2 con un fabbro di nome Brom, e diede alla luce una figlia, Theresa, e un figlio, che in seguito sarebbe diventato famoso come l'Eroe di Oakvale. Quando l'Eroe era un bambino, il suo villaggio natale, Oakvale, fu razziato e distrutto dai banditi nel giorno del compleanno di sua sorella; sembrava che l'intera famiglia dell'Eroe fosse perita. Un vecchio Eroe di nome Dedalo salv\u00f2 il ragazzo, e lo convinse ad entrare nella Gilda degli Eroi per essere addestrato come un Eroe.\nDopo un po' di tempo, e dopo aver affinato le sue abilit\u00e0, Dedalo inform\u00f2 l'Eroe di una veggente cieca che viveva presso un accampamento di banditi vicino a Oakvale. Dedalo consigli\u00f2 all'Eroe di infiltrarsi nell'accampamento dei banditi. Per la sorpresa dell'Eroe, la veggente cieca era nientemeno che la sua sorella maggiore che era stata raccolta da Doppialama, un ex-Eroe e l'attuale Re dei Banditi. Dopo un regolamento di conti, l'Eroe uccise Doppialama e liber\u00f2 la sorella.\nIn seguito l'Eroe, dopo aver guadagnato una maggiore fama tra la gente di Albion, fu invitato a combattere nell'Arena di Witchwood, dove incontr\u00f2 un leggendario Eroe chiamato Jack di Spade, che stava seguendo le battaglie dell'Arena e, come spettacolo finale, proclam\u00f2 uno scontro tra l'Eroe e la sua rivale e amica Sussurro.\nAlla fine divenne chiaro che era stato lo stesso Jack di Spade a ingaggiare il mentore dell'Eroe, Dedalo, per distruggere la sua casa, ma questo cambi\u00f2 idea all'ultimo momento e decise di salvare il bambino. Aiutato dalla sua sorella cieca, l'Eroe si pose l'obiettivo di sconfiggere Jack di Spade in un modo o nell'altro, con il bene o con il male. L'Eroe rintracci\u00f2 sua madre, e tent\u00f2 di liberarla dalla Prigione di Bargate, dove Jack l'aveva tenuta rinchiusa fin dalla distruzione di Oakvale. L'Eroe, tuttavia, fu catturato e trascorse un anno nella prigione. Quando finalmente riusc\u00ec a fuggire con sua madre, l'Eroe prov\u00f2 a rintracciare Jack. Dedalo, per\u00f2, si rivolt\u00f2 contro di lui e rap\u00ec sua sorella. Dopo aver sconfitto Dedalo, l'Eroe fu portato ad un confronto finale con Jack, e dopo averlo sconfitto, pot\u00e9 o uccidere la sorella in cambio del vero potere della Spada degli Eoni, o distruggerla e far finire il suo male per sempre\nDebole come non era mai stato prima Jack di Spade sfrutt\u00f2 quelle poche conoscenze e quei pochi poteri che gli erano rimasti per risorgere nelle Distese Settentrionali, dietro al Cancello di Bronzo. L'Eroe viaggi\u00f2 fino a laggi\u00f9 per aprire i Cancelli e trovare Jack in forma di drago. Dopo averlo sconfitto di nuovo, l'Eroe pu\u00f2 indossare la maschera diventando l'essere pi\u00f9 malvagio di Albion o gettarla via.\nIntermezzo - La caduta della Gilda.\nDopo che l'Eroe di Oakvale sconfisse per la seconda volta Jack di Spade, gli Eroi della Gilda divennero pigri ed egoisti. Ci\u00f2 port\u00f2 allo scatenarsi di una rivolta della popolazione, che si concluse con la distruzione della Gilda degli Eroi.\nCon la distruzione della Gilda inizi\u00f2 una breve et\u00e0 dei Lumi, in cui furono incoraggiati l'esplorazione e i progressi tecnologici; ci\u00f2 port\u00f2 ad una radicale ri-mappatura di Albion e all'invenzione delle armi da fuoco.\nTuttavia qualche eroe riusc\u00ec a sopravvivere alla rivolta. Tra questi l'eroe di Southcliff, un diretto discendente dell'Eroe di Oakvale, che rovesci\u00f2 il duca di Southcliff.\nSeconda parte - Fable II.\nSi svolge 500 anni dopo gli avvenimenti del primo Fable, e 20 anni dopo le vicende di \"A Hero's Tale\".\nDue ragazzi orfani, il protagonista (prima di cominciare si sceglie il sesso del protagonista) e sua sorella Rosaspina, vivono nella citt\u00e0 vecchia di Bowerstone, e, spinti dal desiderio di una vita pi\u00f9 dignitosa, comprano un oggetto magico, un carillon proveniente dal Vecchio Reame, credendo che esso possa realizzare i desideri. Dopo aver espresso il desiderio di vivere in un castello vengono invitati da Lord Lucien, il sindaco di Bowerstone, nella sua reggia. Purtroppo non succede quello che speravano i ragazzi: Lucien, ossessionato da un progetto folle, crede che i ragazzi da grandi possano diventare eroi e fermarlo. Perci\u00f2 li uccide, ma il/la protagonista si salva miracolosamente.\nUna vecchia di nome Theresa, maga e veggente cieca, lo cura e gli rivela che discende dal famoso Eroe di Oakvale, e che il suo scopo \u00e8 di salvare il mondo. Ma non da solo. Infatti altri tre eroi devono unirsi a lui per fermare Lucien: l'eroe della Forza, l'eroe dell'Abilit\u00e0 e l'eroe della Volont\u00e0. Il ragazzo va in ricerca di queste persone, che non sanno che il loro destino \u00e8 intrecciato. Arrivato al Tempio della Luce di Oakfield, trova una monaca di nome Hammer, e scopre che lei \u00e8 l'eroe della Forza, che, dopo che gli scagnozzi di Lucien uccidono suo padre, decide di unirsi alla causa del protagonista.\nL'eroe della Volont\u00e0, Garth, viene catturato e rinchiuso all'interno della Malatorre distrutta, una costruzione della quale Lucien vuole servirsi per esaudire il suo desiderio folle. Il nostro eroe, per aver speranze di intrufolarsi all'interno della costruzione, deve recarsi a Westcliff e combattere nell'Ordalia, un'arena di combattimento di cui Lucien recluta i vincitori. Cos\u00ec, dopo aver vinto, si intrufola nelle schiere dello stesso Lucien e, dopo anni di prigionia, riesce a salvare Garth, che diverr\u00e0 il secondo eroe.\nL'ultimo eroe, quello dell'Abilit\u00e0, \u00e8 Reaver, un pirata corrotto che, invece di schierarsi dalla parte dei tre eroi, si allea con Lucien, da cui poi verr\u00e0 tradito. I 4 eroi riescono a sconfiggere gli scagnozzi inviati da Lucien, ma vengono catturati subito dopo in una trappola; Lucien rivela quindi il suo piano: utilizzare la Malatorre per distruggere il mondo afflitto dal caos e ricrearlo. L'eroe viene paradossalmente ucciso, mentre gli altri tre vengono rapiti e portati alla Malatorre. L'eroe fa cos\u00ec uno strano sogno, dove rivede lui e sua sorella in una casa di campagna. Durante la notte sente il suono del famoso carillon, e dopo ci\u00f2 scopre di essere ancora vivo, e va alla Malatorre per uccidere Lucien e liberare i suoi compagni. Nel frattempo Lucien sta sottraendo i poteri di Hammer, Garth e Reaver. L'eroe non pu\u00f2 sconfiggerlo, ma ad un tratto appare il vecchio carillon, quello comprato da piccolo, e dietro suggerimento di Theresa riesce a impedire che Lucien si appropri dei poteri dei tre eroi e ad ucciderlo. Dopo di che gli viene concesso un desiderio su tre possibilit\u00e0: far rivivere coloro che si sono sacrificati per ricostruire la Malatorre distrutta, far rivivere i cari o avere pi\u00f9 soldi di quanto uno possa mai immaginare.\nL'Eroe incontra ancora Teresa nella Malatorre, rivelando che lei \u00e8 rimasta la per aumentare i suoi poteri profetici. Dar\u00e0 poi all'Eroe/ina un assaggio del futuro, che mostra come dalla sua discendenza, dipender\u00e0 il destino di Albion, ma anche il destino di un'altra terra, Aurora.\nTerza parte - Fable III.\nPrima parte: Antefatti.\nSono passati cinquant'anni da quando l'ultimo eroe di Albion, ormai deceduto, ha sconfitto Lucien Fairfax nella Malatorre ed \u00e8 diventato re. Prima della sua morte ha concepito due figli, il primogenito si chiama Logan ed \u00e8 diventato il re di Albion. Logan si dimostr\u00f2 determinato, intelligente e giusto. Un giorno Logan decise di partire per esplorare il continente a sud di Albion, il continente di Aurora. Giunto ad Aurora, Logan con le sue truppe dovette affrontare una creatura delle tenebre, chiamata dagli abitanti del posto Lo Strisciante. Logan vide tutti i suoi uomini morire davanti a loro per mano della creatura ma egli riusc\u00ec a salvarsi. Prima di ritornare a casa giur\u00f2 alla regina di Aurora che sarebbe tornato per uccidere Lo Strisciante.\nRitornato ad Albion, Logan cambi\u00f2 completamente, le sue decisioni e le sue truppe divennero sempre pi\u00f9 spietate. Dopo i suoi primi anni di soddisfazione per il suo governo, il popolo cominci\u00f2 a rimpiangere il vecchio re. Sempre pi\u00f9 spesso si sentiva sussurrare una parola potente e pericolosa: rivoluzione.\nSeconda parte: L'inizio.\nSono passati quattro anni da quando Logan ritorn\u00f2 ad Albion e adott\u00f2 un regime dittatoriale. Dopo un evento traumatico, il/la principe/principessa, nonch\u00e9 il/la protagonista e il/la fratello/sorella minore del sovrano fuggir\u00e0 dal castello insieme al suo mentore Sir Walter Beck e al suo servo Jasper. Una volta fuggiti l'Eroe/Eroina si approprier\u00e0 del \"Sigillo della Gilda\" e si ritroveranno nel Santuario, luogo lasciato loro dal padre del protagonista, usato come quartier generale per spostarsi nelle varie citt\u00e0 di Albion e trovare degli alleati per la rivolta. Gli affidabili alleati, di cui conquisteremo la fiducia svolgendo missioni per loro conto, comprenderanno gli \"Stanziali\", un gruppo di nomadi accampatosi nella montagne di Mistpeak; il maggiore Swift e Ben Finn dalla \"Vecchia Guardia\"; Page, leader della resistenza di Bowerstone ed infine Kalin, la leader di Aurora, un continente deserto oltre l'oceano.\nMentre l'eroe/eroina si trova ad Aurora per conquistare la fiducia del popolo, si imbatter\u00e0 in una creatura malvagia fatta di tenebre, chiamata \"Lo Strisciante\": lui e le sue truppe avevano gi\u00e0 attaccato e distrutto Aurora, portandola nell'ombra pi\u00f9 totale e terrorizzando la poca popolazione superstite. Ma lo Strisciante si sta preparando anche per attaccare Albion e conquistarla, ed \u00e8 per questo che Logan \u00e8 divenuto tiranno 4 anni fa dopo essere tornato da Aurora, ovvero per riuscire a finanziare un esercito per proteggere Albion dall'attacco dell'oscurit\u00e0.\nTerza parte: La rivoluzione e la monarchia.\nOttenuto il sostegno del popolo l'Eroe/Eroina combatter\u00e0 al fianco dei suoi alleati fino a quando non sottometter\u00e0 Logan con un colpo di Stato e diventer\u00e0 lui/lei stesso/a re/regina. Dopodich\u00e9 Theresa gli/le riveler\u00e0 che a un anno dalla sua incoronazione un'oscura presenza di Aurora (lo Strisciante) attaccher\u00e0 il mondo e che a lui/lei spetter\u00e0 decidere se migliorare la condizione dei suoi sudditi essendo amato dal popolo, ma privando lo Stato dei fondi necessari per l'assalto, o peggiorarla diventando un tiranno come Logan, ma ottenendo abbastanza soldi per garantire un numero limitato di vittime civili. Inoltre l'Eroe/Eroina pu\u00f2 scegliere di usare i soldi del suo fondo personale e trasferirli alla cassa dello Stato, oppure prendere tutti quelli presenti nella cassa e appropriarsene per i propri scopi e affari. Nel periodo in cui si \u00e8 re, il giocatore dovr\u00e0 fare diverse scelte di natura buona o cattiva, che cambieranno la sua popolarit\u00e0 e lo stesso mondo, e potr\u00e0 scegliere se mantenere le varie promesse fatte in precedenza, oppure non rispettarle e attuare piani con i quali lo Stato guadagner\u00e0 capitali.\nPersonaggi.\nPersonaggi principali.\nTheresa.\nTheresa \u00e8 la sorella maggiore dell'Eroe di Oakvale nel primo capitolo di \"Fable\", dotata di poteri profetici a causa della sua discendenza. Nei successivi capitoli, Theresa ha il ruolo di guida per gli eroi, da cui viene spesso chiamata \"la Veggente Cieca\" o \"la Veggente della Malatorre\".\nTheresa, da bambina qual era, \u00e8 diventata una donna di mezza et\u00e0, vestita con un abito rosso dotato di cappuccio, che tiene sempre calato sul volto. Sotto di esso, si possono notare i suoi lunghi capelli castani e, nonostante sia cieca, degli occhi azzurri. La sua personalit\u00e0, all'inizio spensierata, diventa man mano pi\u00f9 fredda, cupa e oscura. Nonostante la sua cecit\u00e0, Theresa possiede una straordinaria percezione extrasensoriale a causa del suo eccezionale controllo della Volont\u00e0, ed \u00e8 quindi pi\u00f9 che in grado di uccidere tutti coloro che si oppongono a lei. Una volta cresciuta, il suo potere di vedere il futuro \u00e8 diventato pi\u00f9 forte.\nNel primo \"Fable\", Theresa \u00e8 la figlia di Brom e Scarlatta, e sorella maggiore dell'Eroe di Oakvale. Ella viveva tranquillamente a Oakvale, dove era nata, con la sua famiglia, inconsapevole dei poteri ereditati, di cui non aveva ancora la consapevolezza, ma che gli apparivano sotto forma di \"strani sogni\". Durante l'attacco di Oakvale da parte di Jack di Spade, \u00e8 stata catturata da lui e dai suoi banditi. Non volendo dare loro tutte le informazioni su suo fratello, le furono cavati gli occhi e fu lasciata morire in mezzo alla foresta. Dopo alcuni giorni nella foresta, Theresa venne ritrovata dai banditi dell'ex eroe Doppialama, che la misero a lavorare nel loro accampamento. Doppialama cap\u00ec ben presto la portata dei poteri della giovane, prendendola sotto la propria ala e utilizzando i suoi poteri per i suoi scopi. Dopo che il fratello ebbe sconfitto Doppialama in un duello, ella sblocc\u00f2 i poteri nascosti dentro di lui, abbandonando il suo vecchio mentore Doppialama al suo destino. Dopo che l'eroe vince nell'Arena e diventa il nuovo \"Re dell'Arena\", Theresa lo incontra alla Dimora Grey. Lei gli racconta ci\u00f2 che ha scoperto su Jack di Spade, che \u00e8 una minaccia pericolosa per la loro famiglia, e che tiene la loro madre rinchiusa nella prigione di Bargate. Provando a liberare sua madre da sola, tuttavia Theresa \u00e8 infine catturata da Jack di Spade. Dopo la prima battaglia con Jack, d\u00e0 a suo fratello una scelta: colpirla con la Spada degli Eoni e ottenere il potere tanto sognato da Jack, o gettarla in un vortice. Qualunque sia la scelta che l'eroe fa, Theresa non \u00e8 pi\u00f9 vista ad Albion per centinaia di anni. Tuttavia, dato che Teresa appare in tutti gli altri giochi, si deduce che l'Eroe di Oakvale ha fatto la scelta giusta e ha distrutto la spada. Dopo la battaglia con Jack di Spade, si diresse a est, verso le montagne e venne accolta da un nomade chiamato Palgan, un vecchio utilizzatore della Volont\u00e0, che si offr\u00ec di prenderla sotto la sua tutela. Quando Teresa, durante il sonno, lo vide che provava a rubare i suoi poteri profetici, lei lo uccise, e us\u00f2 il suo amuleto per diventare immortale.\nCinquecento anni dopo, in \"Fable II\", Theresa veglia sul discendente di suo fratello, convincendo lui e sua sorella Rosaspina ad acquistare un carillon magico da un venditore ambulante. Dopo la successiva morte della sorella, Teresa adotta la bambina/o ferito gravemente e diventa la sua guida, sbloccando i suoi poteri da Eroe/ina e aiutandolo nella sua missione, ovvero sconfiggere Lucien Fairfax, l'antagonista principale. Alla fine riunisce i quattro eroi, ma scompare fino alla fine dello scontro finale dell'Eroe con Lucien, dando a lui la possibilit\u00e0 che la Malatorre esaudisca un suo desiderio. Indipendentemente dalla sua scelta, Teresa rimane nella Malatorre. L'Eroe incontra ancora Teresa nella Malatorre, rivelando che lei \u00e8 rimasta la per aumentare i suoi poteri profetici. Dar\u00e0 poi all'Eroe/ina un assaggio del futuro, che mostra come dalla sua discendenza, dipender\u00e0 il destino di Albion, ma anche il destino di un'altra terra, Aurora.\nIn \"Fable III\", Teresa torna cinquant'anni dopo, guidando dalla Malatorre tutte le azioni dell'Eroe\\Eroina di Brightwall, nascondendogli\\le la verit\u00e0 su suo fratello Logan e rivelandogli\\la solo quando sar\u00e0 diventato\\a Re\\Regina, aiutandolo\\a a sconfiggere lo Strisciante, l'antagonista principale.\nEroi.\nDedalo.\nDedalo (\"Maze\") \u00e8 un potente stregone che fa parte della Gilda degli eroi.\nIl passato di Dedalo \u00e8 in gran parte ignoto. Si sa solo che, quand'era pi\u00f9 giovane, i suoi genitori sono stati uccisi dai balverini, e che Dedalo venne salvato da morte certa da tre eroi, tra i quali vi era anche Jack di Spade. Per dare una dimostrazione della sua forza, Jack uccise poi gli altri due eroi. Da allora Dedalo \u00e8 in debito con lui, e da tutta la vita si porta addosso questo peso. Entr\u00f2 cos\u00ec a far parte della gilda stessa, in un gruppo di eroi fra cui vi era il maestro della gilda.\nMolti anni dopo, Dedalo aiut\u00f2 Jack ad attaccare Oakvale, in cerca della discendenza di William Black, dove incontr\u00f2 quello che sarebbe poi diventato l'eroe di Oakvale. Convinto che un giorno quel ragazzo avrebbe sconfitto Jack e l'avrebbe liberato dal suo debito, Dedalo prese il giovane sotto la sua ala, portandolo alla Gilda degli Eroi per essere addestrato come un apprendista.\nCol passare degli anni, Jack lo riport\u00f2 dalla sua parte, ordinandogli di catturare Theresa e di portarla all'abbazia nella Costa di Hook. Gettata via la maschera, Dedalo combatt\u00e9 contro l'eroe di Oakvale, convincendosi finalmente che quell'eroe poteva veramente sconfiggere Jack. Tuttavia, lo stesso Jack afferma che, dal momento che aveva esaurito la sua utilit\u00e0, Dedalo sarebbe morto comunque.\nDedalo \u00e8 un potentissimo eroe della Volont\u00e0, tant'\u00e8 che solo poche persone (come l'eroe di Oakvale e Jack di Spade) avrebbero potuto eguagliarlo. Conosce la maggior parte degli incantesimi presenti nel gioco. Tra questi troviamo:\nOltre a questi, troviamo anche la capacit\u00e0 di teletrasportarsi e di innalzare barriere magiche estremamente resistenti.\nFalce.\nFalce (\"Scythe\") \u00e8 uno degli eroi anziani della Gilda, e, dopo Jack di Spade, uno degli esseri pi\u00f9 antichi di tutta Albion. Il suo corpo raggrinzito e mummificato dal tempo rivela quanto sia vecchio. Veste sempre con una maglia dorata avvolta da un mantello blu, e proprio per questo molti hanno ipotizzato che in realt\u00e0 possa essere William Black, il primo Archon (la sorella dell'eroe di Bowerstone, Rosaspina, lo paragona ad un re).\n\u00c8 un eroe di grande conoscenza e fra i pi\u00f9 esperti, come viene affermato dall'Oracolo, anche se da molto tempo non combatte pi\u00f9.\nFalce fu colui che aiut\u00f2 Nostro a fondare la Gilda degli Eroi, e quindi fu uno dei suoi primi membri. All'inizio di \"\", part\u00ec per le lontane Distese Settentrionali, dove, una volta raggiunta la terraferma, spezz\u00f2 il suo sigillo della Gilda per impedire a chiunque di seguirlo. Infatti, temeva che Jack di Spade volesse usare l'Oracolo di Snowspire per impossessarsi della Spada degli Eoni. Ritorna dopo la sconfitta di quest'ultimo, dove avvisa l'eroe di Oakvale della minaccia degli Evocatori proveniente dalle Distese Settentrionali.\nSebbene non appaia negli altri due capitoli della saga, viene menzionato in uno dei finali di \"Fable II\"; se si sceglie \"l'Amore\" come desiderio alla Malatorre, si ricever\u00e0 una lettera da Rosaspina, in cui ella afferma di essere in una foresta, in compagnia di una \"strana figura incappucciata\" vestita come un re che dice di conoscere la famiglia dell'eroe, dal momento che Falce ha conosciuto l'eroe di Oakvale.\nRosaspina.\nRosaspina (\"Briar Rose\") \u00e8 un'eroina della Gilda, nota per la sua altezzosit\u00e0 e per il suo fare egocentrico.\nNonostante discenda da una famiglia nobile, essa cadde in disgrazia quando era una bambina. Sua madre mor\u00ec in seguito ad un incidente, e suo padre la scacci\u00f2 per non aver fatto nulla per impedirne la morte. Senza famiglia e senza casa, vag\u00f2 per Albion a lungo, finch\u00e9 non si un\u00ec alla Gilda degli Eroi. Qui trov\u00f2 nei libri la compagnia che non ha mai avuto da bambina, acquisendo in breve tempo una conoscenza e una cultura impareggiabili rispetto a qualsiasi altro studioso su Albion. Ella infatti basa le use capacit\u00e0 sull'intelligenza e sull'abilit\u00e0 piuttosto che sulla forza fisica. All'inizio tratter\u00e0 l'eroe di Oakvale come uno di seconda classe, ma dopo aver sconfitto il male a Darkwood, cambier\u00e0 lentamente in amicizia.\nIn \"\" aiuter\u00e0 l'eroe contro l'esercito di evocatori di Jack di Spade. Pu\u00f2 venir sconfitta dal protagonista in un duello all'ultimo sangue, nel caso lui fosse malvagio.\nScarlatta.\nScarlatta (\"Scarlet Robe\") \u00e8 la madre del protagonista.\nIn passato era un'eroina della Gilda che proteggeva la radura di Knothole dai continui attacchi dei balverini, e fu la prima donna a trionfare nell'arena di Witchwood, vincendo tutti gli incontri senza uscire dall'arena, e segnandosi come la prima donna \"invincibile\". Rimasta in fin di vita dopo una battaglia con dodici balverini, \u00e8 stata curata da Brom, un boscaiolo di Oakvale, con il quale si spos\u00f2 ed ebbe due figli, l'eroe di Oakvale e Theresa. Quando Jack di Spade attacc\u00f2 il villaggio, ella fu imprigionata nella prigione di Bargate, in attesa essere liberata da suo figlio. Fu uccisa, infine, sotto gli occhi del figlio, da Jack, per il rituale del risveglio del potere della Spada degli Eoni.\nIn \"\", Jack mander\u00e0 gli Urlatori a tormentare l'anima di Scarlatta. Dopo essere stata salvata dall'eroe, lui pu\u00f2 utilizzare la sua anima per aprire il Cancello di Bronzo.\nSussurro.\nSussurro (\"Whisper\") \u00e8 l'amica e rivale dell'eroe di Oakvale, per il quale sembra avere un interessamento segreto.\nIl suo passato \u00e8 sconosciuto. Si sa solo che lei e il suo fratello maggiore, Tuono, provenivano dalle lontane Isole Meridionali, e sono naufragati su Albion dopo che una tempesta ha distrutto la loro nave. Una volta entrata nella Gilda degli Eroi, si allena con l'eroe di Oakvale, quando \u00e8 un ragazzo, e i due rapidamente sviluppano una forte, ma amichevole, rivalit\u00e0.\nSussurro combatte contro l'eroe in innumerevoli missioni, e i due si ritrovano a combattere insieme al terzo turno dell'arena di Witchwood. Dopo aver sconfitto Arachanox, Jack di Spade costringe i due a combattere l'uno contro l'altra. Il giocatore pu\u00f2 scegliere di uccidere Sussurro o meno, guadagnando 10.000 pezzi d'oro per averla uccisa.\nIn \"\", se il giocatore lascia Sussurro in vita, l'Oracolo di Snowspire rivela che ella \u00e8 ritornata nella sua terra natale, nelle Isole Meridionali, dove difende il suo popolo ed \u00e8 elogiata come un vero eroe.\nSussurro \u00e8 incredibilmente agile e abbastanza abile nell'utilizzo della Volont\u00e0.\nPredilige una tattica di rapidit\u00e0 schivando e contrattaccando, per poi colpire da lontano con gli esplosivi.\n\u00c8 l'unica in tutta la saga ad utilizzare esplosivi in combattimento.\nTessitore.\nTessitore (\"Weaver\"), meglio noto come il Maestro della Gilda\"' (\"Guildmaster\"), \u00e8 colui che amministra gli affari e le missioni richieste dagli abitanti di Albion alla Gilda, ed \u00e8 anche colui che supervisiona l'addestramento degli apprendisti, come quello dell'eroe di Oakvale. Dopo la morte di Nostro, fu lui a rendere la Gilda neutra e priva di allineamento morale. Pi\u00f9 avanti \u00e8 costretto ad affrontare l'eroe se esso \u00e8 cattivo.\nIl Maestro della Gilda \u00e8 in grado di usare potenti incantesimi della Volont\u00e0 ed in grado di applicarli anche ad altri, come viene visto nel suo combattimento contro l'eroe di Oakvale.\nTuono.\nTuono (\"Thunder\") il fratello maggiore di Sussurro e compagno della dispotica Lady Grey. Pretende continuamente il massimo da Sussurro e imputa il suo disimpegno all'eroe di Oakvale per cui continuer\u00e0 a provare disprezzo, che tramuta in odio se l'eroe di Oakvale uccide Sussurro..\n\u00c8 un uomo di colore dal fisico alto e imponente, dal carattere fiero e orgoglioso, che porta spesso un'armatura a piastre color oro con effigi di leone.\nLui e la sua sorella minore, Sussurro, provenivano dalle lontane Isole Meridionali, e, molto tempo fa, sono naufragati su Albion dopo che una tempesta ha distrutto la loro nave. Ad Albion, Tuono si \u00e8 fatto un nome, diventando uno dei membri della Gilda degli Eroi, e uno dei campioni dell'Arena di Witchwood, in cui \u00e8 stato in grado di completare i combattimenti senza mai uscire dall'arena.\nUna volta che l'eroe di Oakvale diventa il nuovo campione dell'Arena, entra in lizza con Tuono per le attenzioni di Lady Grey, combattendo contro di lui alla Collina del Carnefice e sconfiggendolo. Appare brevemente anche per aiutare l'eroe ad impedire che Jack di Spade attivi i punti focali di Albion, e in \"\", quando l'eroe \u00e8 alla ricerca dell'anima del \"Re dell'Arena\" (l'eroe pu\u00f2 scegliere di combattere contro di lui per ottenere la sua anima, o andare nell'Arena per cercare una).\nTuono in battaglia fa uso dei poteri della Volont\u00e0, in particolare, ovviamente, dell'incantesimo Fulmine (\"Lightning\"), che sa manipolare egregiamente per dar vita ad una serie di combo micidiali.\nOltre a questo \u00e8 capace di usare attacchi di spada veloci e molto dannosi.\nHammer.\nHannah, soprannominata Hammer per via della sua forza sovraumana, \u00e8 l'eroina della Forza che accompagna l'eroe di Bowerstone.\n\u00c8 una donna alta, muscolosa e con dei lunghi capelli castani.\nPrima dell'arrivo dell'eroe al Tempio della Luce era una monaca pacifista, ma la morte di suo padre, ucciso da un servo di Lucien, la spinge a combatterlo insieme all'eroe.\nUna volta che l'eroe sconfigge Lucien, lei viene teletrasportata da Theresa nelle Distese Settentrionali, dove pu\u00f2 allenarsi con i monaci guerrieri. Prima di andarsene, se l'eroe \u00e8 buono, dichiarer\u00e0 che \u00e8 il migliore amico che abbia mai avuto.\nIn \"Fable: The Journey\", ambientato 100 anni dopo gli eventi di \"Fable II\", Teresa rivela a Gabriel che Hammer \u00e8 morta senza lasciare discendenti, lasciando vulnerabile Albion alla Corruzione di William Black. \nGarth.\nGarth \u00e8 l'eroe della Volont\u00e0, come si pu\u00f2 notare dalle luminose linee azzurre che solcano il suo corpo. Garth abita nella torre di Brightwood, dove ha condotto molti esperimenti sugli artefatti del Vecchio Reame, tra cui la creazione di una porta Cullis per la Palude Fantasma.\nQuando l'eroe era un bambino, lavorava con Lucien per ricostruire la Malatorre, ma quando scopr\u00ec le sue reali intenzioni, Garth se ne and\u00f2 la stessa notte in cui la sorella dell'eroe venne uccisa. Lucien riusc\u00ec a trovarlo e lo rinchiuse nella Malatorre, e fu l'eroe di Bowerstone a liberarlo e a ridargli i suoi poteri, poich\u00e9 aveva esaurito i suoi per rompere il collare che l'eroe indossava, assorbendo l'esperienza del comandante della Malatorre. In seguito, aiuter\u00e0 l'eroe di Bowerstone a raggiungere Bloodstone, usando i suoi poteri per aprire la porta Cullis per la Palude Fantasma.\nDopo la sconfitta di Lucien, Garth, insieme a Reaver, viene teletrasportato da Theresa nella sua terra natale, a Samarkand.\nGarth riappare nel libro \"Fable: Edge of the World\", quando l'eroe di Brightwall arriva a Samarkand. Garth rivela (come scritto in \"Fable III\" nell'autobiografia di Reaver, \"Tutto su Reaver\"), che Reaver ha effettivamente cercato di ucciderlo, ma senza successo.\nGarth \u00e8 un potentissimo eroe della Volont\u00e0. Conosce tutti gli incantesimi dell'eroe di Bowerstone, e pu\u00f2 lanciarne delle versioni molto pi\u00f9 potenti rispetto a quelle che l'eroe utilizza. Tra questi troviamo:\nReaver.\nReaver era un pirata, con l'abilit\u00e0 straordinaria di sparare a distanza con estrema precisione.\n\u00c8 l'eroe dell'Abilit\u00e0, anche se di eroico fa ben poco. \u00c8 malvagio e spietato, e si unisce all'eroe di Bowerstone solo pensando al guadagno che ne avrebbe ricavato. Tuttavia, sotto quest'aspetto, vi \u00e8 nascosta la sua vera natura, vulnerabile, fragile e ingenua, profondamente addolorata e tormentata dai sensi di colpa per la distruzione di Oakvale. Tuttavia, Reaver sopprime queste emozioni per andare avanti.\nCirca 300 anni prima degli eventi di Fable 2, Reaver nacque a Oakvale, citt\u00e0 che vendette alla Corte d'Ombra per ottenere l'immortalit\u00e0 e l'eterna giovinezza. Sembra che in principio lui fosse ignaro di ci\u00f2 che sarebbe accaduto ai cittadini ed a \"lei\", e che l'orrore delle sue azioni lo perseguita ancora nei sogni.\nIncontra l'eroe di Bowerstone nella sua villa a Bloodstone, dove tenta, con uno stratagemma, prima di sacrificarlo alle Ombre, poi di venderlo a Lucien, dal quale in seguito verr\u00e0 tradito.\nDopo la sconfitta di Lucien, Reaver viene teletrasportato con Garth a Samarkand. Come scritto in \"Fable III\" nella sua autobiografia, \"Tutto su Reaver\", non trovando in quel luogo ci\u00f2 che si era aspettato, escogit\u00f2 un piano per uccidere Garth e ritornare ad Albion.\nIn \"Fable III\", con l'avvento dell'era industriale, Reaver trov\u00f2 finalmente uno sbocco per la sua natura avida. Sotto il regno di re Logan, a Reaver fu consegnato il controllo della zona industriale di Bowerstone a causa delle sue redditizie tattiche di business, come l'introduzione del lavoro minorile e il taglio del 90% del salario dei lavoratori, facendo di lui uno degli alleati pi\u00f9 potenti di Logan.\nL'eroe di Brightwall incontra Reaver quando si infiltra con Page nella sua villa a Millfields, dove affronta una serie di combattimenti che Reaver chiama \"la Ruota della sfortuna\". Dopo che l'eroe di Brightwall ha deposto Logan e diventa il nuovo sovrano, Reaver agisce come consigliere delle decisioni che si devono prendere per far guadagnare soldi al regno.\nCome eroe dell'Abilit\u00e0, Reaver fa un uso spettacolare delle armi da fuoco, ed \u00e8 famoso in tutta Albion per essere un eccellente tiratore. Si dice che catturi le navi semplicemente sparando al capitano, incurante della distanza o delle condizioni meteorologiche. La sua arma \u00e8 una \"Schiantadraghi 0,48\" (\"Dragonstomper 0,48\"), una pistola da cui non si separa mai. Di quest'arma esistono solo 6 versioni, possedute da altrettanti fortunati (tra cui lui stesso), e Reaver afferma di averne gi\u00e0 uccisi 4.\nEx-eroi.\nDoppialama.\nDoppialama (\"Twinblade\") \u00e8 il capo dei banditi di Albion.\nUn tempo era un famoso eroe, ma era insoddisfatto dei metodi della gilda e riun\u00ec una dozzina di clan di banditi, diventando il capo di un'orda enorme di banditi, assassini e ladri.\nDopo che i banditi di Jack di Spade bruciarono e distrussero la citt\u00e0 di Oakvale, Doppialama e i suoi banditi trovarono Theresa, ferita e accecata, portandola nel loro accampamento. Doppialama si accorse subito delle capacit\u00e0 divinatorie della giovane, e cos\u00ec la prese in custodia e le insegn\u00f2 l'arte del combattimento e dell'assassinio. Anni dopo, l'eroe di Oakvale lo affronta in un duello all'ultimo sangue, in cui pu\u00f2 decidere se risparmiarlo o ucciderlo.\nComunque sia, la sua tomba verr\u00e0 eretta poco lontano dal suo accampamento, prima che quel posto divent\u00f2 la Palude Fantasma.\nDoppialama \u00e8 noto per lo stile terrificante di combattimento che usa con i suoi nemici. Egli combatte brandendo due grossi spadoni, con cui sferra attacchi veloci e brutali. Oltretutto, veste con una pesante armatura che lo rende quasi invulnerabile. Il suo punto debole \u00e8 la schiena, l'unica parte non protetta dall'armatura.\nNostro \u00e8 un ex-bandito, fondatore della Gilda degli Eroi.\nIn giovent\u00f9, Nostro era un bandito spinto dall'ambizione di lasciare un segno nel mondo. Ci\u00f2 port\u00f2 da lui un uomo di nome Falce. Con Falce al suo fianco, Nostro fond\u00f2 la Gilda degli Eroi, e impose la pace sul bellicoso popolo di Albion. Tuttavia, fu corrotto da una donna assetata di potere di nome Magdalena, e la Gilda cedette inevitabilmente alla corruzione e ben presto si ridusse ad un covo di mercenari. Alla fine, depresso e isolato per quel che stava succedendo, mor\u00ec avvelenato da un assassino. Poich\u00e9 avrebbe preferito morire come un vero eroe, la sua anima vaga senza pace nel cimitero di Lychfield, cercando un'occasione di riscatto. In \"\" l'eroe di Oakvale (se ha fatto la scelta giusta) lo affronter\u00e0 nella sua forma non-morta, e lo uccider\u00e0, mettendo pace alla sua anima.\nCreature del Vuoto.\nJack di Spade.\nJack di Spade \u00e8 l'antagonista principale di \"Fable\" e \"\". L'aspetto che Jack aveva ai tempi della Corte \u00e8 sconosciuto. In Fable si presenta come un uomo alto, con la testa e le spalle avvolte in un manto scarlatto, le gambe e le braccia sono invece nascoste alla vista da un'armatura leggera. Il viso di Jack \u00e8 perennemente nascosto da una maschera, e ne porta altre due legate alla cintura. Questo \u00e8 solo l'ultimo degli aspetti (umani) che Jack ha assunto. Astuto, furbo e manipolatore, Jack ha piegato la volont\u00e0 di molti uomini nel corso dei secoli per raggiungere i suoi scopi. Il suo potere \u00e8 immenso ma non senza limiti. Nella battaglia finale contro l'Eroe di Oakvale assumer\u00e0 le sembianze di un'enorme drago demoniaco.\nJack \u00e8 uno degli esseri pi\u00f9 potenti che Albion abbia mai conosciuto. Nel libro \"Jack di Spade\", rinvenibile in una delle librerie della gilda, si dice che abbia la forza di dieci eroi. Infatti, come uno degli eroi pi\u00f9 potenti, dev'essere un maestro di Forza, Abilit\u00e0 e Volont\u00e0. La sua abilit\u00e0 principale sta nella sua maschera, la quale contiene il suo spirito ed \u00e8 capace di possedere il corpo di chi la indossa. Inoltre, lui il creatore ed uno degli utilizzatori della Spada degli Eoni, la potente arma in grado di scagliare potenti fasci energetici e di risucchiare l'energia del nemico a distanza. Tuttavia, dato che quando Jack la utilizza nel gioco la Spada ha solo met\u00e0 del suo potenziale, il suo vero potere rimane sconosciuto.\nSi narra che l'entit\u00e0 maligna nota come \"Jack di Spade\" sia nata, insieme alla Regina e al Cavaliere di Spade, in una dimensione infernale conosciuta come il Vuoto (dove in seguito sarebbe nato anche lo Strisciante), e insieme erano noti come La Corte, che regnava sul quel luogo d'incubo circondata da creature orribili. Un giorno, nel lontano passato, la Corte arriv\u00f2 ad Albion e ordin\u00f2 al popolo di sottomettersi a loro. Il popolo rifiut\u00f2 per tre volte, e per tre volte la Corte devast\u00f2 Albion con incendi, inondazioni e malattie, finch\u00e9 l'intera popolazione non si inchin\u00f2 davanti a loro. Durante i giorni di tirannia della Corte, un umile fabbro e sua moglie ebbero un figlio. Nel giovane, William Black, si manifestarono forze arcane che in seguito sarebbero state conosciute come i Poteri della Volont\u00e0. Una notte, mentre stava consultando un antico e misterioso tomo, William fu improvvisamente trascinato nel Vuoto. Qui incontr\u00f2 Jack, seduto su un trono nero e circondato da demoni. Egli, avendo percepito l'enorme potenziale del giovane uomo, tent\u00f2 di asservirlo con il potere di un'arma generata nel Vuoto, la Spada degli Eoni. Ma William, che covava rancore e odio furioso per la Corte, riusc\u00ec a liberarsi e a fuggire dal Vuoto, portando con s\u00e9 la formidabile arma. Tornato ad Albion, la Spada gli parl\u00f2 e gli propose un patto: essa gli avrebbe offerto il suo potere, se lui le avesse offerto la sua anima. E William accett\u00f2. Forte della Spada degli Eoni, William Black fu pronto ad affrontare la Corte. Il Cavaliere di Spade, che fu il primo ad affrontarlo, cadde quasi immediatamente, il secondo a farsi avanti fu Jack, col quale William ingaggi\u00f2 un feroce scontro. Jack di Spade venne sconfitto e il suo corpo distrutto, ma il suo spirito sopravvisse rifugiandosi in una maschera da lui stesso creata (destinata a passare da eroe a eroe, di cui Jack rub\u00f2 i corpi). Lo scontro finale tra William e la Regina di Spade dur\u00f2 settimane, rase al suolo montagne e devast\u00f2 la terra, finch\u00e9 anche l'ultimo dei demoni della Corte venne annientato. Il popolo di Albion acclam\u00f2 William, che prese il titolo di Archon, nuovo sovrano del continente. Secoli dopo la caduta del Vecchio Reame, un guerriero di nome Nostro fond\u00f2 la Gilda degli Eroi, un'accademia dove ogni persona dotata dei Poteri della Volont\u00e0 avrebbe potuto addestrarsi per affinare i propri talenti. Tra i molti allievi della Gilda, vi fu proprio Jack di Spade, sotto mentite spoglie. Egli voleva riprendersi tutto il potere che aveva perduto con la distruzione del suo antico corpo, recuperare la Spada degli Eoni e vendicarsi della discendenza di William Black. Durante la sua permanenza alla Gilda, salv\u00f2 la vita ad un giovane di nome Dedalo, che in seguito divenne un potente mago della Gilda e suo fedele alleato. Jack cerc\u00f2 a lungo i discendenti del suo antico nemico, finch\u00e9 non ne trov\u00f2 uno nel villaggio di Oakvale: Scarlatta, un'ex eroina della Gilda che viveva assieme a suo marito, Brom, e ai suoi due figli.\nNel primo \"Fable\", una notte, Jack di Spade mise Oakvale a ferro e fuoco avvalendosi di una banda di banditi. Qui riusc\u00ec a catturare Scarlatta, rinchiudendola nella prigione di Bargate, e sua figlia Theresa, a cui cav\u00f2 gli occhi ed abbandon\u00f2 nella foresta. Al contempo si mise alla ricerca dell'Archeologo, uno studioso che stava compiendo importanti studi sui misteriosi \"punti focali\" di Albion, antichi manufatti del Vecchio Reame la cui funzione era rimasta ignota per centinaia di anni. Theresa venne salvata da un'altra banda di banditi guidati da Doppialama, un Eroe RInnegato; la fortuna arrise anche a suo fratello: Dedalo, nel cui cuore iniziava ad albergare il rimorso, salv\u00f2 il bambino e lo prese sotto la sua ala; lo port\u00f2 alla Gilda degli Eroi, speranzoso che un giorno, egli sarebbe diventato abbastanza potente da sconfiggere Jack di Spade. Il bambino, cresciuto e diventato famoso come l'Eroe di Oakvale incontr\u00f2 Jack per la prima volta a Witchwood, dopo essere uscito vincitore dai brutali scontri dell'Arena e dopo aver ritrovato sua sorella, creduta morta. Jack si dimostr\u00f2 inizialmente amichevole, ma Theresa avvert\u00ec il fratello di non fidarsi della creatura dietro la maschera: rivel\u00f2 come Jack in realt\u00e0 avesse rinchiuso Scarlatta nella prigione di Bargate, dove era rimasta dalla notte dell'assedio di Oakvale. L'Eroe and\u00f2 alla prigione per salvare sua madre, ma Jack era l\u00ec ad attenderlo e gli tese una trappola. L'Eroe pass\u00f2 un anno nella prigione, patendo atroci torture, prima di riuscire a fuggire, nel frattempo Jack ottenne tutto il necessario per raggiungere il suo scopo. Gli mancava solo l'ultima delle sette chiavi per attivare i punti focali di Albion, nascosta nella Costa di Hook. L'Eroe, dopo aver ucciso Dedalo, che lo aveva tradito consegnando Scarlatta e Theresa nelle mani di Jack, insegui il mostro per tutta Albion nel tentativo di fermarlo, ma senza successo. Infine Jack, con ormai la chiave in pugno, port\u00f2 Theresa e Scarlatta nella Sala del Destino alla Gilda, dov'era segretamente custodita la Spada degli Eoni, sigillata molti secoli prima. L'Eroe arriv\u00f2 alla Gilda, trovandola in fiamme e con dentro Jack che teneva in ostaggio la madre e la sorella. Jack di Spade uccise Scarlatta davanti agli occhi del figlio, affinch\u00e9 il suo sangue liberasse il potere della Spada, ma prima che potesse fare lo stesso con Theresa, si ritrov\u00f2 a combattere contro l'Eroe: nonostante la Spada degli Eoni fosse di nuovo nelle sue mani, Jack aveva sottovalutato la forza dell'Eroe, che alla fine prevalse e Jack venne sconfitto per la seconda volta. Di lui rimase solo la maschera.\nIn \"Fable: The Lost Chapters\", Debole come non era mai stato prima, Jack di Spade sfrutt\u00f2 il poco potere che gli era rimasto per rifugiarsi nelle fredde Distese Settentrionali, oltre il Cancello di Bronzo, dove riusc\u00ec a reincarnarsi in un colossale drago demoniaco. Tuttavia, L'Eroe di Oakvale insegu\u00ec Jack fino alla sua tana nel gelido Nord e con la Spada degli Eoni (o la Lacrima di Avo), adesso nelle sue mani, ingaggi\u00f2 un'ultima epica battaglia contro l'orrenda creatura venuta dal Vuoto, uccidendola definitivamente.\nAbitanti di Albion.\nLucien Fairfax.\nLucien Fairfax, formalmente conosciuto come Lord Lucien, \u00e8 l'antagonista principale di \"Fable II\".\nSecondo i libri che si trovano in \"Fable II\", Lucien era un membro della tanto nota famiglia Fairfax. Poich\u00e9 soffriva di instabilit\u00e0 mentale, Lucien venne tenuto segregato dalla nonna, Lady Ingrid Fairfax. Oltretutto, quand'era molto giovane, Lucien ha visto morire sua sorella Ellie, cosa che lo segn\u00f2 profondamente.\nDiventato il sindaco di Bowerstone, lo stato mentale di Lucien si deterior\u00f2 completamente quando morirono sua moglie, Lady Helena Fairfax, e sua figlia, Amelia Fairfax. Per riportarle in vita, tent\u00f2 di utilizzare la Malatorre per ricostruire la sua famiglia e tutta Albion, uccidendo chiunque potesse fermarlo, come la discendenza di William Black. Nel suo diario, racconta infatti del suo trauma, passando da dolore estremo a odio per la gente di Albion, dandone la colpa di quello che gli \u00e8 accaduto, e interessandosi solo dopo alla Malatorre.\nViene fermato dall'eroe di Bowerstone, che lo uccide con un colpo di pistola (o da Reaver).\nLucien non fa sfoggio di alcuna abilit\u00e0 particolare. Tuttavia, dimostra di saper utilizzare i poteri della Volont\u00e0; infatti, conosce un incantesimo (l'unico mostrato) capace di far cadere in un sonno profondo chiunque lo subisca.\nLogan.\nLogan \u00e8 il fratello maggiore dell'eroe di Brightwall, e diventa re subito dopo la morte della loro madre. Regn\u00f2 con giustizia e saggezza, ma circa 4 anni prima degli eventi di Fable III, dopo esser stato ad Aurora ed essere quasi ucciso dallo Strisciante, cominci\u00f2 una dura lotta per racimolare denaro per l'esercito che sarebbe servito per combattere l'oscurit\u00e0, arrivando a dare a Reaver il controllo della zona industriale. Nonostante sia considerato un tiranno, soffre tremendamente per ci\u00f2 che fa. Dopo la conquista del castello da parte dei ribelli, rivela all'eroe di Brightwall che Theresa gli aveva rivelato il destino di Albion, e potr\u00e0 essere risparmiato o giustiziato. Se viene risparmiato offre i suoi soldati privati come esercito iniziale.\nBrom.\n\u00c8 il padre dell'eroe di Oakvale, boscaiolo esperto. Anni prima degli eventi del primo \"Fable\", trova Scarlatta in mezzo alla foresta, ferita e in gravi condizioni, portandola con s\u00e9 e curandola, finendo per innamorarsi di lei. Da lei ebbe due figli, una femmina Theresa, e un maschio, quello che poi sarebbe diventato l'eroe di Oakvale. Muore durante l'attacco a Oakvale, dove lott\u00f2 per proteggere la sua famiglia.\nLady Grey.\nElvira Grey \u00e8 il sindaco della citt\u00e0 di Bowerstone in Fable. Ricca e potente, ha una relazione con il guerriero Tuono, ma appare di rado con lui e sembra non interessarsene pi\u00f9 di tanto. In giovent\u00f9, Lady Grey \u00e8 stata convinta da Jack di Spade ad uccidere la sua sorella maggiore Amanda, la \"vera\" Lady Grey, in modo da poterne ereditare la posizione di sindaco, perch\u00e9 credette che la sorella non era determinata. In \"Fable the Lost Chapters\" \u00e8 possibile sposarla dandole la lettera di sua sorella oppure far venire a galla la verit\u00e0 e diventare il sindaco di Bowerstone. In \"Fable II\", si scopre che \u00e8 stata uccisa dagli acchiappastreghe, e il suo corpo \u00e8 stato smembrato (testa, busto e gambe) e sparso in varie parti di Albion. Toccher\u00e0 all'eroe di Bowerstone riportarla in vita per conto di Victor, il guardiano del cimitero, e potr\u00e0 decidere se sposarla oppure lasciare col guardiano.\nSir Walter Beck.\nSir Walter Beck era un soldato che aveva combattuto a fianco dell'eroe di Bowerstone ed era il suo consigliere, ma, dopo la morte di quest'ultimo, decide di organizzare assieme all'eroe di Brightwall la rivoluzione a causa delle politica corrotta di Logan. Dimostrer\u00e0 di avere una grande paura del buio: infatti, durante una spedizione, era stato chiuso in una caverna per due giorni al buio prima di riuscire a scappare. Lo Strisciante riuscir\u00e0 facilmente a prendere il controllo di Walter, e combatter\u00e0 contro l'eroe di Brightwall. Un istante prima di morire, lo ringrazier\u00e0, dicendo finalmente di vedere la luce e come lo ha reso orgoglioso di lui.\nMaggiore Swift.\nMaggiore Swift \u00e8 a capo del forte di Mourningwood, un forte assalito dai piagati. Come tutti i soldati dell'esercito del re, ha giurato fedelt\u00e0 a Logan, ma, non essendo soddisfatto del modo in cui Logan stava governando il regno, si unir\u00e0 all'Eroe di Brightwall dopo la sua clamorosa vittoria contro i piagati. Tuttavia, dopo che Logan scopre che gli sta aizzando i soldati contro, verr\u00e0 arrestato e ucciso pubblicamente al castello di Bowerstone.\nBen Finn.\nBen Finn \u00e8 un soldato al forte di Mournigwood assieme al Maggiore Swift e conobbe Sir Walter, che diventer\u00e0 un grande amico dell'eroe di Brightwall. Nato in una famiglia povera, dimostrera fin da piccolo una buona mira, e, una volta cresciuto, incomincera a viaggiare finch\u00e9 non si arruoler\u00e0 nell'esercito. Potremmo trovare il suo diario sparso per Albion.\nAltri.\nKalin.\nFiglia del deceduto leader della citt\u00e0 di Aurora, prender\u00e0 il suo posto e guidera la sua gente durante il terrore dello Strisciante. Dar\u00e0 una mano nella rivoluzione dell'eroe di Brightwall in cambio della promessa di aiutare Aurora.\nMitologia.\nSkorm.\nNella mitologia di Fable, Skorm \u00e8 il dio delle tenebre e del male, regna sui cuori corrotti. I suoi fedeli si diramano ovunque e comprendono banditi, stregoni malvagi e fanatici. La sua principale cappella si trova a Darkwood, amministrata da pazzi fanatici che chiedono sacrifici umani ai passanti in cambio del favore del dio oscuro. E pare sia proprio nella cappella che venga tenuto il famigerato Arco di Skorm, un artefatto talmente malvagio da corrompere chiunque osi toccarlo. L'Oracolo rivela che in realt\u00e0 Skorm non esiste, visto che l'Oracolo di Snowspire disse che un mercante un giorno trov\u00f2 2 posti unici dalla Volont\u00e0 particolarmente potente: uno di questi, dove la Volont\u00e0 negativa induceva pulsioni violente e emozioni negative a chi si avvicinava, divenne il tempio di Skorm, fondato dallo stesso mercante per guadagnare oro facilmente. In Fable 2, il culto di Skorm \u00e8 scomparso per via di un rituale finito in un massacro dei cultisti. I sopravvissuti sono diventati i membri del tempio delle Ombre.\nAvo.\nDio benigno della Luce venerato dai buoni, il suo tempio si trova a Witchwood. Viene rivelato dall'Oracolo che in realt\u00e0 si tratta probabilmente di un falso Dio come la sua controparte Skorm, inventato da un mercante in cerca di guadagni che trovo due luoghi particolarmente intrisi di Volont\u00e0: nel luogo dove la Volont\u00e0 era benigna e curava le ferite della gente, venne fondato il tempio di Avo, dallo stesso mercante per guadagnare oro facilmente.\nDonando dai 25.000 ai 50.000 oro si pu\u00f2 ottenere un ringiovanimento di 7-11 anni e una potente mazza incantata, il Sentinus.\nCreature.\nBalverini.\nI balverini sono fra i nemici pi\u00f9 letali presenti in tutta la saga di Fable: belve dalla forma vagamente umana, sono dotati di una folta pelliccia scura, occhi gialli e lunghi artigli e zanne, i loro movimenti sono estremamente rapidi e tendono ad attaccare in gruppo. La leggenda narra che in antichit\u00e0 ci fosse una bestia, il Balvorn, che spadroneggiava sulle terre selvatiche uccidendo i viandanti. Un giorno, un esperto cacciatore riusc\u00ec ad ucciderlo dopo un arduo duello ma, sfortunatamente, la creatura lo morse tramutandolo nel primo balverino; da allora, la maledizione del Balvron si \u00e8 tramandata innumerevoli volte: quando una persona viene morsa o ferita da un balverino, nella quasi totalit\u00e0 dei casi finir\u00e0 pian piano con il perdere la sua umanit\u00e0, fino a tramutarsi nella stessa bestia da cui era stato ferito. Con il crescere delle citt\u00e0, i balverini sono stati costretti a migrare sempre pi\u00f9 verso est, e da dominatori delle selve sono stati relegati in foreste sempre pi\u00f9 piccole. Inoltre, con l'avanzare del tempo da bestie ululanti sono diventati subdoli ingannatori, capaci di trasformarsi volontariamente da umano a balverino e viceversa.\nAlcuni di loro, come viene spiegato nel libro \"Fable: l'ordine dei balverini\", hanno fondato un culto dedito allo sterminio della razza umana ed a fare tornare Albion alla sua forma naturale. Fra i balverini esistono dei maschi o femmine alfa, i \"balverini bianchi\": ad originarli sono gli esseri umani morsi da un balverino durante le notti di luna piena, essi si differenziano dai normali balverini per la pelliccia bianca e l'altezza e la forza superiori a quelle di qualsiasi balverino.\nNelle Distese Settentrionali (pi\u00f9 comunemente nella Necropoli) sono inoltre presenti una specie di balverini dalla pelliccia color neve, da non confondere tuttavia con i balverini bianchi.\nPiagati.\nSemplicemente conosciuti come \"non-morti\" nel primo Fable, sono zombie che infestano determinate aree di Albion e che trovano la loro maggiore concentrazione nel cimitero di Lychfield. Sono lenti ed hanno una vulnerabilit\u00e0 al fuoco e all'argento. Ne esistono quattro tipi:\nIn Fable 2 e 3, i piagati subiscono molte modifiche. Innanzitutto, per far s\u00ec che nasca un piagato \u00e8 necessario che un fuoco fatuo (un fantasma) si conficchi nel terreno e rianimi un cadavere. Inoltre, la debolezza all'argento viene annullata, e la velocit\u00e0 di movimento viene aumentata notevolmente. In Fable 2, le armature spariscono per la maggior parte dei tipi di piagati.\nUn piagato degno di nota \u00e8 sicuramente Nostro, un bandito divenuto Eroe in tempi antichi, di cui l'eroe aiuter\u00e0 lo spirito a trovare pace restituendogli la sua armatura, la sua spada ed il suo scudo. Successivamente egli si offrir\u00e0 di cedere la propria anima all'eroe se lui lo sconfigger\u00e0 nella sua forma non-morta.\nHobbe.\nGli Hobbe sono mostriciattoli accomunati dalla bassissima statura, dagli enormi denti aguzzi e dal cervello di un uomo di Neanderthal. La leggenda narra che in origine fossero bambini e che questa loro trasformazione sia dovuta alle ninfe, che sembrano avere su di loro un qualche ascendente. Gli hobbe vivono nelle caverne, la pi\u00f9 grande delle quali \u00e8 rimasta ambiente selvaggio in Fable e Fable 2, per poi essere inglobata nelle fogne di Bowerstone in Fable 3.\nLa maggior parte degli hobbe usa oggetti contundenti in pietra o ferro arrugginito per attaccare, mentre i pi\u00f9 intelligenti riescono addirittura ad usare la magia, e (a partire da Fable 2) anche i fucili. La loro pelle, molto coriacea, li aiuta a difendersi dagli attacchi; sono soliti tendere agguati ai viandanti ignari e quando attaccano lo fanno in grande numero.\nGli hobbe stregoni (riconoscibili dai vestiti o pi\u00f9 generalmente dal bastone magico) sono in grado di evocare hobbe non morti, ustionare il nemico con una palla di fuoco o tenerlo a distanza con un incantesimo spinta. In Fable 3, i guerrieri corpo a corpo pi\u00f9 forti si riconoscono dai vestiti da guardia (con tanto di baffi finti) e dalla grandi asce che brandiscono.\nBanshee.\nSono degli spiriti di donne che sono state maltrattate in vita, e si trasformano in enormi fantasmi con un vestito rosso o bianco e un cappuccio, sotto al quale sono prive di volto. Sono capaci di evocare degli esserini bassi e oscuri chiamati \"Mordicaviglie\" per combattere, oltre che sussurrare frasi per scoraggiare il nemico, dal momento che esse sono capaci di vedere nella sua anima. Compaiono unicamente in Fable 2, e si trovano nella Palude Fantasma, di cui una si tratta di Ms. Ursula, l'ultima insegnante della scuola di Oakvale prima che Reaver la distruggesse.\nEvocatori.\nGli Evocatori sono enormi creature prive di un corpo di carne, anime racchiuse in una corazza dotati di forza e resistenza enormi, in grado di utilizzare potenti fulmini concentrati e armati di una grossa spada. Vengono chiamati \"Evocatori\" per la loro capacit\u00e0 di comparire dal nulla e di evocare degli Orrori per aiutarli in battaglia.\nSecondo la leggenda un accolito della Volont\u00e0 di nome Hallik venne cacciato perch\u00e9 utilizzava la magia nera. Per vendetta, egli cre\u00f2 delle spaventose creature con l'anima dei guerrieri caduti.\nMolti vengono utilizzati da Jack di Spade durante l'ultima battaglia contro l'eroe di Oakvale."}
{"id": "695946", "revid": "767487", "url": "https://it.wikipedia.org/wiki?curid=695946", "title": "4-4-2 - Il gioco pi\u00f9 bello del mondo", "text": "4-4-2 - Il gioco pi\u00f9 bello del mondo \u00e8 una commedia del 2006 prodotta da Paolo Virz\u00ec, composta di 4 episodi inerenti al mondo del calcio.\nTrama.\nLa pellicola percorre quattro storie slegate tra loro, ma accomunate dal tema calcistico.\nMeglio di Maradona.\n\"Diretto da\": Michele Carrillo \"Ospite speciale\": Nino D'Angelo\nIl giovane Antimo \u00e8 un asso del pallone che, dopo aver abbandonato la scuola, vive \"alla giornata\" compiendo piccoli furti e scippi nei quartieri napoletani. Una speranza giunge quando Gaetano Lanzetta (detto o'Mister), allenatore di una squadra del posto, lo convince a mostrare le sue potenzialit\u00e0. Antimo si mette in luce nel corso di una partita cui assiste anche un osservatore della Juventus, che porta immediatamente il ragazzo a Torino. Nel convitto bianconero, l'adolescente - complice anche un temperamento ribelle - fatica ad integrarsi e rispettare la disciplina richiesta; l'ennesimo litigio con il tecnico ne causa il ritorno a casa, non prima di aver sottratto preziosi oggetti dallo spogliatoio dei calciatori.\nLa donna del mister.\n\"Diretto da\": Claudio Cupellini \"Ospite speciale\": Francesca Inaudi\nAlberto \u00e8 il tecnico della squadra femminile della Lazio, tra i cui talenti si distingue Francesca: la ragazza ha per\u00f2 un carattere difficile, che le coster\u00e0 l'esclusione dalla rosa in seguito all'ennesimo episodio di indisciplina. Per vendicarsi del provvedimento di Alberto, la donna inizia a fare la corte a Laura - fidanzata del tecnico - giunta a Roma dalla Puglia per il matrimonio ormai prossimo.\nBalond\u00f2r.\n\"Diretto da\": Francesco Lagi \"Ospite speciale\": Gigio Alberti\nAntonio, un procuratore sportivo, fa giungere in Italia dall'Africa il quindicenne Omar, del quale ha intuito le potenzialit\u00e0 calcistiche. L'invio di una videocassetta con le sue gesta al Milan convince i dirigenti rossoneri a testare Omar in un provino, ma il ragazzo - a causa di una malformazione cardiaca - non supera i test provocando l'ira di Antonio che lo caccia. Pentitosi del suo comportamento, il procuratore parte alla ricerca del giovane che ritrover\u00e0 a giocare in un giardino: scusatosi per l'accaduto, convince Omar a seguirlo.\nIl terzo portiere.\n\"Diretto da\": Roan Johnson \"Ospite speciale\": Valerio Mastandrea\nIl portiere Yuri Barzalli, riserva quasi quarantenne del Pontedera, \u00e8 prossimo al ritiro dall'attivit\u00e0 agonistica con pochi spiragli per il futuro. Deciso a guadagnare qualcosa per sistemarsi prima di concludere la carriera, organizza una combine, insieme ad un altro compagno di squadra, per l'ultima partita di campionato in cui la sua formazione sfida la Savonese per la promozione in Serie B. A pochi minuti dalla fine, col risultato ancora in bianco, il portiere in campo si fa espellere concedendo un rigore agli avversari. Yuri entra per sostituirlo, ma spinto dall'orgoglio, nonch\u00e9 dai tifosi e dalla figlia (anch'essa calciatrice e portiere), si ribella al piano e para il tiro dagli undici metri. Il Pontedera riesce cos\u00ec a vincere la partita nel recupero.\nPer questo scatto d'orgoglio, Yuri viene malmenato dal compagno complice e le banche gli tolgono la casa; come se non bastasse, la propria squadra neo promossa, in seguito ad un dissesto finanziario, fallisce e viene retrocessa.\nUnica consolazione, la figlia \u00e8 orgogliosa del padre.\nColonna sonora.\nCiascun episodio del film presenta una scena in cui dalla radio viene trasmessa la canzone \"Una stanza vuota\", composta da Ennio Morricone ed interpretata da Lisa Gastoni."}
{"id": "695948", "revid": "599013", "url": "https://it.wikipedia.org/wiki?curid=695948", "title": "Bgb", "text": ""}
{"id": "695950", "revid": "287204", "url": "https://it.wikipedia.org/wiki?curid=695950", "title": "Wak Kimi Janaab' Pakal", "text": "Ascesa al trono e regno.\nQuesto re di Palenque ci \u00e8 noto solo grazie ad un vaso inciso di terracotta nero. Non si conoscono ne monumenti ne altri testi associati a questo sovrano. Interessante \u00e8 l'uso, come nome proprio, del giorno \"Wak Kimi\", ovvero \"6 Morte\". Questa usanza, originaria del Tabasco, diventer\u00e0 una moda in tutto il Peten durante l'epiclassico. Il rapido declino di Palenque iniziato durante il suo regno fa pensare ad una fine violenta di questo sovrano."}
{"id": "695955", "revid": "729019", "url": "https://it.wikipedia.org/wiki?curid=695955", "title": "Glaucoma", "text": "I glaucomi sono un gruppo molto diversificato di malattie oculari, accomunate dalla presenza di un danno cronico e progressivo del nervo ottico, con alterazioni caratteristiche dell'aspetto della sua \"testa\" (che si pu\u00f2 osservare con esame del fondo oculare) e dello strato delle fibre nervose retiniche.\nIl glaucoma pu\u00f2 provocare lesioni irreversibili: se non diagnosticato in tempo pu\u00f2 causare gravi danni alla vista e, in alcuni casi, ipovisione o cecit\u00e0. Negli stadi pi\u00f9 avanzati si ha una visione cosiddetta \"tubulare\", poich\u00e9 si \u00e8 persa la visione periferica mentre si vede ancora al centro del campo visivo.\nI meccanismi attraverso i quali si sviluppa un glaucoma sono ancora in parte sconosciuti; ma sono stati individuati numerosi fattori di rischio, che si associano alla malattia, tra cui si segnalano, in particolare, pressione oculare elevata, et\u00e0, familiarit\u00e0, spessore corneale centrale e fattori vascolari.\nGlaucoma ad angolo aperto.\nLa pi\u00f9 frequente forma di glaucoma (detto primario ad angolo aperto) \u00e8 per lo pi\u00f9 asintomatica, ad andamento lento ma inesorabile e viene spesso riscontrata in occasione di una visita oculistica. \u00c8 consigliabile, quindi, misurarsi periodicamente la pressione oculare (tono). Nel glaucoma ad angolo aperto, anche se l'angolo di drenaggio \u00e8 \"aperto\", il fluido passa troppo lentamente attraverso il drenaggio delle trabecole.\nGlaucoma a pressione normale.\nIn realt\u00e0 il glaucoma non si associa sempre ad un aumento della pressione intraoculare: questa forma di glaucoma \u00e8 chiamata glaucoma a bassa pressione o a pressione normale.\nGlaucoma ad angolo chiuso.\nIl glaucoma ad angolo chiuso \u00e8 causato da fattori che tendono a spingere l'iride nell'angolo irido-corneale, bloccando fisicamente il drenaggio dell'umor acqueo e aumentando la pressione intraoculare. Il glaucoma ad angolo chiuso pu\u00f2 presentarsi gradualmente o improvvisamente. Nel caso di presentazione acuta, tipicamente monolaterale, la clinica comprende dolore intenso, arrossamento oculare, pupilla semi-dilatata e edema corneale.\nFattori di rischio.\nPressione oculare elevata.\n\u00c8 il primo tra i fattori di rischio che sono stati individuati. Non esiste un valore di pressione normale in assoluto: il livello pressorio a cui si possono manifestare i danni \u00e8 variabile a seconda dei singoli individui. Tuttavia, generalmente non \u00e8 considerato patologico un valore compreso tra 10 e 21 mmHg; quest'ultimo viene considerato il limite della normalit\u00e0 statistica.\nPrendendo in considerazione popolazioni di soggetti suddivise per valori di pressione oculare, la frequenza del glaucoma aumenta progressivamente nei gruppi di individui con pressioni oculari maggiori.\nChi ha una pressione oculare sempre al di sotto di 18\u00a0mmHg ha un basso rischio di sviluppare un glaucoma. Esistono per\u00f2 glaucomi a pressioni medio-basse pi\u00f9 difficili da controllare.\nLa pressione oculare rimane ancora uno dei fattori di rischio pi\u00f9 importanti, e quello che si pu\u00f2 correggere pi\u00f9 efficacemente con le terapie.\nFamiliarit\u00e0.\nChi ha un parente di primo grado affetto dalla malattia, corre un rischio da 4 a 10 volte maggiore di manifestarla. Sono stati gi\u00e0 individuati alcuni geni sicuramente legati alla comparsa del glaucoma.\nFattori sistemici.\nPazienti affetti da malattie croniche sistemiche come il diabete o ipertensione sistemica hanno pi\u00f9 possibilit\u00e0 di sviluppare il glaucoma.\nDiagnosi.\nLa pressione oculare elevata non giustifica sempre la diagnosi del glaucoma. Esistono infatti molti casi di ipertensione oculare innocua. Lo stato della papilla ottica (testa del nervo ottico) e lo studio del campo visivo potrebbero evidenziare o meno danni al nervo ottico e sciogliere ogni eventuale dubbio. Di conseguenza la mera misurazione della pressione intraoculare eseguita da personale non medico \u00e8 completamente insufficiente a definire una diagnosi certa di tale patologia. Esistono inoltre esami specifici (GDX-OCT e RTA-TALIA) che aiutano a diagnosticare la malattia nelle fasi iniziali, quando la malattia \u00e8 sicuramente pi\u00f9 controllabile e gestibile. L'esame OCT del nervo ottico fornisce informazioni prevalentemente sulla morfologia della papilla ottica, mentre l'esame GDX mostra la funzionalit\u00e0 delle fibre nervose.\nGli esami elettrofunzionali, come i potenziali evocati visivi (PEV) e l'elettroretinogramma (ERG), misurano la risposta di un nervo ottico a uno stimolo sensoriale a differenti frequenze d'onda. Entrambi prevedono una variazione di contrasto e luminanza costante, ottenuta attraverso uno stimolo pattern a scacchi o a griglia sinusoidale, verticale od orizzontale.\nUn altro esame importante \u00e8 la gonioscopia, ovvero lo studio del cosiddetto angolo iridocorneale, quella struttura responsabile del deflusso dell'umore acqueo dall'occhio. La gonioscopia viene eseguita dal medico oculista dopo instillazione di collirio anestetico e mediante lenti apposite (a contatto).\nTerapia.\nLa terapia pu\u00f2 essere medica o chirurgica, come l'intervento al laser o la \"scleroplastica\", ideata dal noto chirurgo russo F\u00ebdorov. La prima \u00e8 la pi\u00f9 diffusa, mentre la seconda \u00e8 tendenzialmente adottata solo per i casi pi\u00f9 gravi ma la trabeculoplastica selettiva (SLT-\"Selective Laser Trabeculoplasty\") d\u00e0 i migliori risultati nei pazienti non ancora sottoposti a trattamento farmacologico Di solito la terapia farmacologica \u00e8 incentrata sulla somministrazione di appositi colliri mentre l'intervento consiste in una trabeculectomia (letteralmente: \"taglio del trabecolato\", che \u00e8 il canale di fuoriuscita dell'umor acqueo). L'utilit\u00e0 della parachirurgica \u00e8 limitata a pochi casi mentre l'SLT \u00e8 indicata in tutti i casi di glaucoma ad angolo aperto.\nLe aree del campo visivo perse a causa dei danni provocati al nervo ottico non possono essere recuperate con nessuna delle tre terapie. La terapia ha funzione esclusivamente conservativa o preventiva nei confronti di un ulteriore danno della visione ed evitare la cecit\u00e0.\nTutte e tre le terapie hanno lo stesso scopo di facilitare il deflusso dell'umor acqueo dove si \u00e8 creata un'ostruzione, rimuovendola se c'\u00e8, oppure nei punti in cui \u00e8 pi\u00f9 conveniente far defluire la produzione in eccesso di umor acqueo.\nLa terapia medica attuale \u00e8 basata essenzialmente sull'uso di colliri che hanno la funzione di ridurre la produzione di umor acqueo o aumentarne l'eliminazione; il capostipite \u00e8 stato la pilocarpina, estratto da una pianta tropicale e noto fin dal 1870. Per circa un secolo \u00e8 rimasto l'unico presidio ma oggi \u00e8 poco usato a causa di alcuni fastidiosi effetti collaterali. Attualmente sono usati maggiormente i betabloccanti, gli inibitori dell'anidrasi carbonica (fra cui l'acetazolamide e la diclofenamide), gli alfa stimolanti e le prostaglandine con il capostipite latanoprost, in commercio dal 1997. In alcuni casi si \u00e8 assistito alla riduzione della pressione oculare con la marijuana e la cocaina, droghe ancora illegali per questo problema.\nL'effetto farmacologico principale della cocaina a livello locale \u00e8 quello di un blando anestetico e vasocostrittore, a livello del sistema nervoso centrale (SNC) \u00e8 quello di bloccare il recupero (reuptake) di dopamina nel terminale presinaptico una volta che questa \u00e8 stata rilasciata dal terminale del neurone nella fessura sinaptica; la rimozione della dopamina dal terminale sinaptico avviene ad opera delle proteine di trasporto che favoriscono l'assorbimento del neurotrasmettitore dall'esterno all'interno del neurone. La marijuana agisce sulla funzionalit\u00e0 delle proteine di trasporto, impedendo il riassorbimento di dopamina all'interno del neurone.\nL'ormone della crescita e l'oncomodulina sono due farmaci in fase di sperimentazione umana che promettono un parziale recupero della visione.\nRita Levi-Montalcini, ricevuto il premio Nobel nel 1986 per la scoperta del Nerve growth factor, verific\u00f2 pi\u00f9 volte che le cellule trattate \"in vitro\" con Ngf ricrescono. Coordinando un gruppo di ricercatori verific\u00f2 nel 2000 la possibilit\u00e0 di rigenerare la cornea, nel 2008 che nei ratti un 25% della cornea trattata con Ngf non necrotizzava per un glaucoma indotto, e nel 2009 le cellule del nervo ottico umano potevano essere rigenerate. Il successo era limitato a due casi di un campione di tre pazienti alle massime dosi di collirio, in fase di glaucoma terminale, praticamente ciechi: uno si \u00e8 stabilizzato, altri due da un campo completamente nero hanno iniziato ad avere ampie zone di vista, verificando che l'Ngf aumenta i filamenti dei nervi (dendriti).\nLa \"High Frequency Deep Sclerotomy \" \u00e8 una tecnica nota dai primi anni 2000 nella cura del glaucoma ad angolo aperto e del glaucoma giovanile. La HFDS (nome scientifico ITT) \u00e8 una tecnica chirurgica \"ab interno\" non invasiva che permette di abbassare la pressione del sangue all'interno dell'occhio per bloccare la malattia e fino a ridurre o eliminare i farmaci utilizzati per il glaucoma.\nLa sclerotomia profonda si esegue se la pressione oculare non \u00e8 superiore ai 25-30 millimetri di mercurio. Negli altri casi, pi\u00f9 gravi ma per fortuna pi\u00f9 rari, \u00e8 indicato solo l'intervento perforante. Esiste anche un altro tipo di intervento chirurgico: la Cliclodiastasi con filo di Supramid ideato da Strampelli che, a differenza dell'intervento perforante, non causa interruzioni del continuum della sclera evitando cos\u00ec la formazione della cosiddetta \"bozza cistica\" ed il rischio di possibili infezioni endooculari. Tuttavia le indicazioni all'intervento per glaucoma, e la scelta dello stesso, sono considerazioni difficili e che devono tenere conto di molte variabili e sono comunque di pertinenza del Chirurgo Oculista.\nEziopatogenesi (Ipotesi).\nIpotesi meccanica:\nIl danno glaucomatoso \u00e8 una diretta conseguenza dell'ipertensione oculare. Si ha una diminuzione del deflusso dell'umor acqueo con conseguente modificazione della lamina cribrosa, blocco del flusso assoplasmatico e danno del soma della cellula gangliare.\nIpotesi meccanico-vascolare:\nL'ipertensione causa la compressione dei piccoli vasi della porzione laminare della testa del nervo ottico e dei vasi coroideali da cui originano scatenando ischemia con sofferenza e distruzione del tessuto nervoso.\nIpotesi danno primitivo neurodegenerativo:\nEsiste anche un'ipotesi inerente ad un danno primitivo neurodegenerativo delle cellule ganglionari, questo vale per il glaucoma ad angolo aperto, soprattutto nei casi dove la pressione non \u00e8 poi cos\u00ec alta. La compromissione si pensa quindi sia dovuta ad un danno iniziale di tipo neurologico come si ha ad esempio nella malattia di Alzheimer.\nNel glaucoma primario per ragioni ancora sconosciute l'aumento del tono oculare \u00e8 provocato da una produzione di umore acqueo superiore al normale oppure pi\u00f9 facilmente dall'ostruzione delle vie di deflusso.\nNei casi in cui il glaucoma fosse provocato invece da affezioni oculari in evoluzione, traumi o prolungata terapia con farmaci cortisonici si parla di glaucoma secondario."}
{"id": "695957", "revid": "287204", "url": "https://it.wikipedia.org/wiki?curid=695957", "title": "Pedro Arias D\u00e1vila", "text": "Biografia.\nNacque a Segovia, citt\u00e0 della Spagna centrale, attorno al 1443. Si distinse in diverse guerre del XV secolo e fu chiamato \"Il Galante\" e \"Il Grande Giostratore\" per la quantit\u00e0 di tornei e giostre a cui prese parte. Nel 1513, fu nominato governatore di Castilla del Oro (che comprendeva gran parte dell'attuale Panama e la costa pacifica della Costa Rica).\nFu il fondatore del primo insediamento della citt\u00e0 di Panama (chiamata attualmente Panama vecchio). Si distinse per il suo temperamento sanguinario e ambizioso e per l'estrema crudelt\u00e0 con cui tratt\u00f2 sia gli indios sia gli spagnoli che erano al suo comando. Per questo fu soprannominato \"Furor domini\" (\"ira di Dio\"). Bartolom\u00e9 de Las Casas, lo definisce \"uno sciagurato governatore, crudelissimo tiranno, spietato e senza alcuna saggezza\", in quanto responsabile dei massacri degli indios sul continente.\nTra i crimini che commise: fece decapitare Vasco N\u00fa\u00f1ez de Balboa, fidanzato di sua figlia Maria de Pe\u00f1alosa, Francisco Hern\u00e1ndez de C\u00f3rdoba, fondatore delle citt\u00e0 di Le\u00f3n, di Granada di Nicaragua e del paese di Bruselas, nei pressi del Golfo di Nicoya, in territorio costaricano.\nA causa delle gravi accuse mosse contro di lui, fu rimosso dal governo di Castilla del Oro, in cui gli succedette Pedro de los R\u00edos y Guti\u00e9rrez de Aguayo, ma, successivamente, fu nominato governatore di tutto il Nicaragua, incarico che esercit\u00f2 fino al 1528. Mor\u00ec a Le\u00f2n (all'epoca nel Vicereame della Nuova Spagna, oggi in Nicaragua) nel 1531."}
{"id": "695958", "revid": "1573940", "url": "https://it.wikipedia.org/wiki?curid=695958", "title": "Eudromia", "text": "Eudromia \u00e8 un genere di uccelli della famiglia dei Tinamidi.\nTassonomia.\nComprende 2 specie:"}
{"id": "695962", "revid": "986213", "url": "https://it.wikipedia.org/wiki?curid=695962", "title": "Alessandro Marzi Medici", "text": "Biografia.\nVenne nominato dopo l'elezione al soglio pontificio del suo predecessore, Alessandro di Ottaviano de' Medici.\nNacque a Firenze da Vincenzo Marzi Medici e da Elisabetta Vespucci, pronipote del navigatore Amerigo Vespucci. Studi\u00f2 diritto canonico diventando dottore \"in utroque iure\" e divenne canonico della Metropolitana fiorentina (1583) e uditore della Nunziatura apostolica in Toscana.\nNel 1596 fu eletto vescovo di Fiesole, dove ottenne una solida esperienza pastorale, celebrando un sinodo diocesano nel 1599. Il 2 luglio 1605 prese possesso della cattedra vescovile di Firenze. La lettera che scrisse al clero e ai fedeli fiorentini dopo la sua elezione ad arcivescovo (datata 7 luglio 1605), suscit\u00f2 simpatia e apprezzamento verso il concittadino diventato capo dell'arcidiocesi. Tenne regolari visite pastorali e sinodi, nel 1619, 1623 e 1627.\nProtesse Ippolito Galantini, fondatore della Congregazione della dottrina cristiana, e ne incoraggi\u00f2 l'apostolato. Scipione Ammirato ne lod\u00f2 l'integrit\u00e0 della vita, la \"soavit\u00e0 e bont\u00e0 dei costumi\" e la \"dotta conversazione\".\nMor\u00ec il 13 agosto 1630.\nGenealogia episcopale.\nLa genealogia episcopale \u00e8:"}
{"id": "695963", "revid": "1529788", "url": "https://it.wikipedia.org/wiki?curid=695963", "title": "Circe", "text": "Circe (: ; in greco \u039a\u03af\u03c1\u03ba\u03b7, \"K\u00ecrk\u0113\") \u00e8 una figura della mitologia greca e compare per la prima volta nell\"Odissea\" (X, 210 e sgg.). \u00c8 figlia del Titano Elios e di Perseide, di conseguenza \u00e8 sorella di Perse, Eete e Pasifae.\nMito.\nCirce compare, come dea, per la prima volta nell\"'Odissea\", quale abitante nell'isola favolosa di Eea.\nFiglia di Elio e della ninfa Perseide, i suoi fratelli sono Eete (re della Colchide e padre di Medea), Pasifae (moglie di Minosse e madre di Fedra) e Perse. Secondo un'altra tradizione \u00e8 figlia del Giorno e della Notte. Stando invece a quanto riporta Euripide nella \"Medea\", quest'ultima viene descritta come figlia dei sovrani della Colchide, ossia Eete e Ecate. Essendo Eete figlio del Sole (e cos\u00ec si spiegherebbe l'etimologia del nome Eete, da \u1f15\u03c9\u03c2 [eos], aurora, sole), dunque Circe sarebbe sorella del re e zia di Medea (mortale).\nOmero colloca l'isola ad Oriente (cfr. XII,3: \u03bd\u1fc6\u03c3\u03cc\u03bd \u03c4' \u0391\u1f30\u03b1\u03af\u03b7\u03bd, \u1f45\u03b8\u03b9 \u03c4' \u1f28\u03bf\u1fe6\u03c2 \u1f20\u03c1\u03b9\u03b3\u03b5\u03bd\u03b5\u03af\u03b7\u03c2/\u03bf\u1f30\u03ba\u03af\u03b1 \u03ba\u03b1\u1f76 \u03c7\u03bf\u03c1\u03bf\u03af \u03b5\u1f30\u03c3\u03b9 \u03ba\u03b1\u1f76 \u1f00\u03bd\u03c4\u03bf\u03bb\u03b1\u1f76 \u1f28\u03b5\u03bb\u03af\u03bf\u03b9\u03bf); la tradizione successiva identificher\u00e0 questa con il promontorio Circeo nel Lazio.\nLa sua dimora \u00e8 in un palazzo circondato da un bosco, abitato da festose bestie selvatiche (Virgilio in \"\u00c6neis\", VII, 19-20, ci dice che queste bestie altro non sono che uomini cos\u00ec ridotti dai sortilegi della dea-maga: \"quos hominum ex facie dea saeva potentibus herbis induerat Circe in voltus ac terga ferarum\") che ella aveva incantato con filtri maligni (\u03c4\u03bf\u1f7a\u03c2 \u03b1\u1f50\u03c4\u1f74 \u03ba\u03b1\u03c4\u03ad\u03b8\u03b5\u03bb\u03be\u03b5\u03bd, \u1f10\u03c0\u03b5\u1f76 \u03ba\u03b1\u03ba\u1f70 \u03c6\u03ac\u03c1\u03bc\u03b1\u03ba\u1fbd \u1f14\u03b4\u03c9\u03ba\u03b5\u03bd, X, 213).\nL'incontro con Ulisse.\nUlisse, dopo aver visitato il paese dei Lestrigoni, giunge all'isola di Eea. L'isola, coperta da fitta vegetazione, sembra disabitata e Ulisse invia in ricognizione parte del suo equipaggio, sotto la guida di Euriloco. In una vallata gli uomini scoprono che all'esterno di un palazzo, dal quale risuona una voce melodiosa, vi sono animali selvatici. Tutti gli uomini, con l'eccezione di Euriloco, entrano nel palazzo e vengono bene accolti dalla padrona, che altro non \u00e8 che Circe. Gli uomini vengono invitati a partecipare a un banchetto ma, non appena assaggiate le vivande, vengono trasformati in maiali, leoni, cani, a seconda del proprio carattere e della propria natura. Subito dopo, Circe li spinge verso le stalle e li rinchiude.\nEuriloco torna velocemente alla nave e racconta a Ulisse quanto accaduto. Il sovrano di Itaca decide di andare da Circe per tentare di salvare i compagni. Dirigendosi verso il palazzo, incontra il dio Ermes, messaggero degli d\u00e8i, con le sembianze di un ragazzo cui spunta la prima barba, che gli svela il segreto per rimanere immune ai suoi incantesimi. Se mischier\u00e0 in ci\u00f2 che Circe gli offre da bere un'erba magica chiamata \"moly\", non subir\u00e0 alcuna trasformazione.\nUlisse raggiunge Circe, la quale gli offre da bere (come aveva fatto con i suoi compagni), ma Ulisse, avendo avuto la precauzione di mescolare il \"moly\" con la bevanda, non si trasforma in porco. Egli minaccia di ucciderla, al che riconosce la propria sconfitta e rid\u00e0 forma umana ai compagni di Ulisse e anche a tutti gli altri tramutati in porci.\nDopo un anno, Ulisse \u00e8 costretto a cedere ai desideri dei suoi compagni, che vogliono tornare a casa; chiede, dunque, a Circe la strada migliore per il ritorno, e la maga gli consiglia di visitare prima gli inferi e di consultare l'ombra dell'indovino Tiresia. Al ritorno dagli inferi, Circe dar\u00e0 ad Ulisse numerosi suggerimenti su come superare al meglio le successive difficolt\u00e0 lungo la strada per Itaca. \nSecondo la tradizione, Circe ebbe un figlio da Ulisse, Telegono.\nCirce: dea o maga?\nLa figura di Circe appare per la prima volta nell'Odissea dove viene chiaramente e ripetutamente indicata come dea. Questa dea, figlia di Elio, il dio Sole e della ninfa oceanina, Perseide, ha il potere di preparare dei potenti \"pharmaka\" con i quali trasforma a sua volont\u00e0 gli uomini in animali. Tale trasformazione non fa perdere agli sventurati il proprio \"noos\" (consapevolezza).\nIl termine e la nozione greca di \"m\u00e1gos\" era del tutto sconosciuto all'autore dell\"'Odissea\" in quanto introdotto secoli dopo da Erodoto per indicare i sacerdoti persiani.\nCon il termine moderno di \"mago\" si indica comunemente un personaggio che esercita la magia, gli incantesimi, che prepara potenti \"pozioni\" magiche, un essere dotato di poteri soprannaturali. Tale termine entra in lingua italiana gi\u00e0 prima del XIV secolo proveniente dal latino \"magus\", a sua volta dal greco antico \"m\u00e1gos\", a sua volta dall'alto persiano \"magu\u0161\". Se l'etimologia \u00e8 chiara e diretta, i significati nell'antichit\u00e0 erano molto diversi da quelli moderni.\n\u00c8 quindi Erodoto che introduce il termine nella lingua greca adattandolo dall'alto persiano e lo fa per descrivere il sacrificio dei Persiani atto a rendere favorevole l'attraversamento dell'esercito di Serse del fiume Strimone. I \"m\u00e1goi\" immolano dei cavalli bianchi, ma Erodoto, descrivendo la bellezza, quindi l'esito positivo del sacrificio da parte dei sacerdoti persiani, utilizza un verbo che non appartiene alla tradizione cultuale greca, \"pharmakeuein\" (cfr. VII, 113). Tale termine nella lingua greca indica piuttosto delle preparazioni rituali che possono avere, come nel caso di medicinali o di veleni, degli effetti opposti. Erodoto ritiene che il rito persiano sia piuttosto una sorta di preparazione \"potente\", certamente con delle connotazioni negative, come parte della loro cultura religiosa \u00e8 agli occhi del greco Erodoto. Allo stesso modo lo storico greco indica le intonazioni sacrificali dei Persiani che richiamando la propria teogonia suonano all'orecchio di Erodoto non come una preghiera rituale quale si riscontra nella pratica cultuale del greco, ma come una \"epode\", un incantesimo.\nSaranno proprio questi termini, \"pharmaka\" ed \"epodai\" collegati da Erodoto ai \"magoi\" a generare nella cultura greca quel malinteso che inventa la nozione di \"magia\" in Grecia.\nPer questa ragione \u00abnell'Odissea Circe non \u00e8 una maga (e in termini greci, non potr\u00e0 esserlo prima del V secolo a.C.)\u00bb ma solo \u00abuna dea terribile, che trasforma arbitrariamente gli uomini in animali\u00bb.\nInfluenza culturale.\nA Circe \u00e8 intitolato il cratere Circe su Teti e 34 Circe, un grande asteroide nella fascia principale.\nNel 2018 la scrittrice americana Madeline Miller racconta nel romanzo \"Circe\" la vita della dea, in una rilettura basata sulle fonti Omeriche, ma con una delineazione del personaggio molto pi\u00f9 \"umana\" e caratterizzata. Il romanzo \u00e8 stato finalista per il Women's Prize for Fiction. Scritto in lingua inglese, \u00e8 stato tradotto in altre sei lingue tra cui l'italiano.\nAll'interno del romanzo sono riprese le ambientazioni dell'Odissea: per esempio, vi sono riferimenti a Scilla e Cariddi situate, secondo il mito, nello stretto di Messina. Il riferimento principale \u00e8 quello all'isola di Eea che si trova, sempre secondo il mito, al sud di Roma nel Mar Tirreno. L'isola \u00e8 infatti il luogo di esilio dove abita la Maga Circe.\nLa storia si apre con la nascita di Circe alla corte del dio Elios suo padre, dove la maga vive fino al giorno del suo esilio. La sua infanzia \u00e8 priva di affetto sia genitoriale che fraterno. Circe, infatti, cerca sempre un modo per rendere orgogliosa la sua famiglia fallendo ogni volta. Quando per\u00f2 scopre i suoi poteri magici, grazie ad una particolare pianta, viene considerata un mostro ed esiliata. Sull'isola di Eea Circe comprende appieno i suoi poteri e quello che \u00e8 in grado di fare. Per esempio, riesce ad evocare dei leoni che le faranno compagnia durante la sua vita sull'isola. Inoltre riesce a preparare delle pozioni magiche, dette \"pharmaka\", con le quali pu\u00f2 tramutare le persone in animali, a seconda della loro personalit\u00e0. Durante la sua vita fa la conoscenza di molte figure maschili, positive, come Ermes che le portava notizie dal mondo esterno, oppure negative, come i pirati che si approfittano della sua ospitalit\u00e0 e le usano violenza."}
{"id": "695969", "revid": "125959781", "url": "https://it.wikipedia.org/wiki?curid=695969", "title": "Giuseppe Galderisi", "text": "I tifosi della lo hanno soprannominato \"Nanu\".\nCaratteristiche tecniche.\nAttaccante rapido e agile, Galderisi \u00e8 stato un cannoniere prolifico e reattivo, doti alle quali aggiungeva la predisposizione al movimento senza palla, la generosit\u00e0 e la tenacia. Era in grado di calciare con potenza e precisione anche dalla distanza e, a dispetto della bassa statura, era abile anche di testa, grazie alla precisione nello stacco e all\u2019elevazione. Inizialmente schierato come seconda punta, si realizz\u00f2 pienamente come centravanti, ruolo che ricopriva alla perfezione per merito della sua rapidit\u00e0, del senso del gol e del suo stile da \"rapace\" d\u2019area.\nFu penalizzato dai frequenti infortuni e da una certa discontinuit\u00e0 durante la militanza in squadre di grande caratura, riuscendo d'altra parte a giocare con un buon rendimento in societ\u00e0 di medio-bassa classifica.\nCarriera.\nGiocatore.\nClub.\nInizi.\nCresciuto a Trecasali, provincia di Parma, gioca nelle giovanili della Vietri-Raito, nel salernitano. A quattordici anni e mezzo \u00e8 acquistato dalla Juventus, entrando nel vivaio torinese.\nJuventus.\nIl 20 agosto 1980 esordisce in prima squadra della Juventus, in occasione della gara di Coppa Italia in casa dell'Udinese (2-2). La prima presenza in Serie A arriva il successivo 9 novembre, con l'ingresso in campo al 60' di Perugia-Juventus (0-0).\nCoi piemontesi gioca altri due campionati: nella stagione 1981-1982, a diciott'anni, anche a causa di un grave infortunio occorso a Bettega, gioca 15 gare da titolare schierato da Giovanni Trapattoni ed \u00e8 autore di 6 gol, tra cui tripletta in Juventus-Milan (3-2); l'anno successivo non trova spazio in squadra, causa la concorrenza di Paolo Rossi e l'arrivo degli stranieri Michel Platini e Zbigniew Boniek. Con la maglia bianconera Galderisi ha vinto due scudetti e una Coppa Italia.\nVerona, Milan, Lazio.\nNel 1983 si trasferisce all'Hellas Verona, siglando 9 reti nell'annata 1983-1984. Nella stagione successiva, 1984-1985, \u00e8 tra gli elementi determinanti per la vittoria dell'unico, storico scudetto della squadra scaligera, all'epoca allenata da Osvaldo Bagnoli, di cui \u00e8 capocannoniere (11 gol in 29 presenze).\nGioca un altro campionato a Verona prima di trasferirsi, per cinque miliardi di lire pi\u00f9 il cartellino di Paolo Rossi, al Milan. Nell'annata 1986-1987 colleziona coi rossoneri 21 presenze e 3 gol in campionato, vincendo un Mundialito per club.\nPer il torneo 1987-1988 scende in Serie B alla Lazio guidata da Eugenio Fascetti, centrando la promozione in Serie A. Nell'annata seguente torna in serie A a Verona segnando 4 gol.\nPadova, Stati Uniti.\nNell'estate del 1989 \u00e8 riscattato dal Milan, che lo cede a campionato iniziato al Padova in Serie B, voluto fortemente dal direttore sportivo Piero Aggradi. Veste la divisa biancoscudata sette stagioni, di cui cinque nella serie cadetta (segnando 14 gol nel 1990-1991, 12 nel 1992-1993, 15 nel 1993-1994). Il ritorno in massima categoria \u00e8 meno prolifico, con il solo gol segnato contro il Brescia nella stagione 1994-95, ma l'attaccante \u00e8 in campo nello spareggio vinto ai rigori col Genoa, valido per la permanenza in Serie A.\nL'anno seguente, a stagione in corso, Galderisi lascia Padova per chiudere la carriera negli Stati Uniti, disputando un campionato a testa con New England Revolution e Tampa Bay Mutiny, in Major League Soccer, e conquistando una Supporters' Shield.\nNazionale.\nSubito dopo la vittoria dello scudetto con il Verona, viene convocato in nazionale dal commissario tecnico Enzo Bearzot ed esordisce il 2 giugno 1985, a 22 anni, entrando al posto di Bruno Giordano all'inizio del secondo tempo della partita amichevole contro il (1-1) disputata allo Stadio Azteca di Citt\u00e0 del Messico.\nGalderisi ottiene la fiducia del CT che lo convoca per il Mondiale 1986, dove viene preferito a Paolo Rossi come spalla di Altobelli in attacco; gioca da titolare tutte e quattro le partite disputate dall'Italia, che viene eliminata dalla negli ottavi di finale.\nIn seguito all'avvicendamento tra Bearzot e Azeglio Vicini non verr\u00e0 pi\u00f9 convocato e concluder\u00e0 la sua esperienza in nazionale con 10 presenze, senza nessun gol.\nAllenatore.\nInizi.\nNel 2001 fonda a Padova la Galderisi Soccer Team, scuola calcio che si occupa della crescita di giovani calciatori fino alla categoria Giovanissimi.\nIn seguito ha allenato Cremonese (Serie C2), Mestre (Serie C2 2001-2002 dalla quinta alla ventisettesima giornata, esordendo nella partita -Mestre, esonerato), (esonerato a novembre dopo la sconfitta 0-3 in casa col Crotone e contestazione della tifoseria), Gubbio (Serie C2, subentrato a 2 mesi dalla fine), Viterbo (serie C2, subentrato a fine dicembre ed esonerato dopo la sconfitta 4-0 con la Lodigiani e penultimo posto in classifica), Sambenedettese (esonerato dopo 8 gare).\nAvellino.\nNel 2006-2007 \u00e8 allenatore dell', in Serie C1. A quattro giornate da fine stagione regolare, con l'Avellino al secondo posto, Galderisi \u00e8 esonerato dal presidente Massimo Pugliese, sostituito da Giovanni Vavassori.\nFoggia, Pescara.\nDa gennaio 2008 sostituisce Salvatore Campilongo sulla panchina del in Serie C1. Porta i pugliesi ai play-off, perdendo in semifinale con la Cremonese, venendo eliminato, restando in Serie C1.\nA giugno 2008 diventa allenatore del in Serie C1 e a marzo seguente \u00e8 esonerato per via della pessima posizione in classifica della squadra adriatica (zona play-out).\nArezzo.\nA novembre 2009 diventa allenatore dell'. Il presidente Piero Mancini esonera Galderisi dopo il pareggio 1-1 col Viareggio, richiamando Leonardo Semplici, esonerato a novembre. Nella sua ultima conferenza stampa, Galderisi ha un alterco con il giornalista Romano Salvi del \"Corriere di Arezzo\".\nBenevento, Triestina, Salernitana.\nA dicembre 2010 diventa allenatore del Benevento subentrando a Agatino Cuttone. Coi sanniti sfiora la promozione in Serie B (persa alle seminfinali play-off con la Juve Stabia), lasciando successivamente l'incarico.\nIl 25 ottobre 2011 diventa allenatore della in Prima Divisione subentrando all'esonerato Gian Cesare Discepoli. Galderisi porta la Triestina al terz'ultimo posto finale in classifica e retrocede in Seconda Divisione dopo i playout persi.\nIl 13 luglio 2012 firma contratto biennale con la Salernitana, in Seconda Divisione. L'esperienza con la squadra della sua citt\u00e0 dura pochi mesi: il 20 settembre, dopo aver raccolto appena un punto in tre gare, ultimo in classifica, \u00e8 esonerato, sostituito da Carlo Perrone.\nOlhanense.\nIl 7 gennaio 2014 diventa allenatore dei portoghesi dell'Olhanense (in quel momento all'ultimo posto in Primeira Liga), con l'obiettivo salvezza. Debutta il 12 gennaio col Vit\u00f3ria Set\u00fabal, vinta dai rossoneri 2-1. A fine stagione, dopo la sconfitta 3-1 col Vit\u00f3ria Set\u00fabal, l'Olhanense \u00e8 all'ultimo posto in campionato retrocedendo in Segunda Liga.\nLucchese.\nIl 18 novembre 2014 diventa allenatore della Lucchese in Lega Pro al posto dell'esonerato Guido Pagliuca. La squadra ottiene una tranquilla salvezza. \nIl 28 maggio 2015 la societ\u00e0 comunica che il suo contratto non sar\u00e0 rinnovato, annunciando quindi la sua partenza dal club toscano.\nIl 9 marzo 2016 torna ad allenare la squadra toscana.\nViene esonerato il 27 marzo 2017, dopo un periodo negativo, che ha visto le \"Pantere\" conquistare sei punti nelle ultime otto partite giocate, culminato con dissidi insanabili con la societ\u00e0.\nRitorno a Gubbio.\nIl 26 novembre 2018 viene chiamato a sostituire l'esonerato Alessandro Sandreani sulla panchina del Gubbio, dove era gi\u00e0 stato all'inizio carriera. Portato il team alla salvezza , fine maggio si separa con il club.\nVis Pesaro.\nIl 18 febbraio 2020 viene nominato nuovo tecnico della ..Rileva l'esonerato Simone Pavan con la squadra al quattordicesimo posto. Ottenuta la salvezza, dopo una sola gara disputata, causa il blocco del campionato per la pandemia Covid, viene confermato per la stagione successiva ma il 3 novembre 2020,dopo una vittoria in campionato e col team al sedicesimo posto, viene esonerato.\nMantova.\nIl 14 dicembre 2021 assume la guida del Mantova, in Serie C, al posto dell'esonerato Maurizio Lauro. Rileva la squadra in zona play-out, al diciasettesimo posto.\nFuori dal campo.\n\u00c8 stato commentatore televisivo per Mediaset, Sky e Rai.\nIl 21 gennaio 2004 \u00e8 colpito da infarto, nel centro di Padova, ed \u00e8 sottoposto ad un intervento in angioplastica.\nIl 1\u00ba aprile 2010 \u00e8 votato dai tifosi del Padova, su iniziativa della societ\u00e0, da \"Calciatore biancoscudato del Secolo\", concorso per stabilire quale giocatore e quale allenatore avessero fatto maggiormente breccia nel cuore dei tifosi padovani.\nStatistiche.\nStatistiche da allenatore.\n\"Statistiche aggiornate al 14 dicembre 2021.\""}
{"id": "695971", "revid": "125675650", "url": "https://it.wikipedia.org/wiki?curid=695971", "title": "Gigio Alberti", "text": "Carriera.\nDalla fine degli anni ottanta in poi partecipa a molte pellicole italiane; a volte come semplice attore (come in \"Sud\" di Gabriele Salvatores), a volte come protagonista in film \"corali\" (come \"Tutti gli uomini del deficiente\" di Paolo Costella e la Gialappa's Band, \"Kamikazen ultima notte a Milano\", \"Marrakech Express\" e \"Mediterraneo\", vincitore del Premio Oscar 1992 come migliore film straniero, sempre di Salvatores).\nPartecipa anche a telefilm e film per la televisione come Zanzibar (nella parte di Aziz, pakistano, extracomunitario non in regola con il permesso di soggiorno), Renzo e Lucia (2004), Cuore di Ghiaccio (2006), i Liceali (2008-2009) e a un episodio de \"L'ispettore Coliandro\" (2009).\nVa ricordata la pluridecennale collaborazione con Lorenzo Loris e il Teatro Out Off di Milano, sfociata negli spettacoli \"Come un toro, pap\u00e0\" di Lorenzo Loris e Gigio Alberti, \"Il ceffo sulle scale\" di Joe Orton, \"Naufragi di Don Chisciotte\" di Massimo Bavastro, \"Zitti tutti!\" di Raffaello Baldini, \"Note di cucina\" di Rodrogo Garcia, \"Terra di nessuno\" di Harold Pinter, \"Aspettando Godot\" di Samuel Beckett, \"Ultimi rimorsi prima dell'oblio\" di Jean-Luc Lagarce, \"Il guardiano\" di Harold Pinter."}
{"id": "695995", "revid": "515394", "url": "https://it.wikipedia.org/wiki?curid=695995", "title": "Giuseppe Abbati", "text": "Biografia.\nFiglio del pittore Vincenzo e di Francesca Romano, segue la famiglia prima a Firenze nel 1842 e poi a Venezia dal 1846 al 1858, dove forma la propria cultura artistica sia sotto la guida del padre, che frequentando dal 1850 al 1853 l'Accademia di Belle Arti di Venezia con i maestri Michelangelo Grigoletti e Francesco Bagnara; qui conosce i pittori Vito D'Ancona e Telemaco Signorini in viaggio di studio.\nNel 1858 la famiglia Abbati \u00e8 nuovamente a Napoli, dove l'anno dopo Giuseppe espone alla mostra del Reale Museo Borbonico il dipinto \"La Cappella di San Tommaso d'Aquino in San Domenico Maggiore\" e conosce i pittori Bernardo Celentano e Domenico Morelli. Nel 1860 si unisce alla Spedizione dei Mille e perde un occhio a Capua nella battaglia del Volturno, rifiutando successivamente la Medaglia al Valore.\nAlla fine di quell'anno si trasferisce a Firenze, frequentando il ritrovo artistico del Caff\u00e8 Michelangiolo insieme con gli artisti macchiaioli della cosiddetta \"Scuola di Pergentina (nota anche come Scuola di Piagentina)\" Telemaco Signorini, Vincenzo Cabianca, Raffaello Sernesi, Odoardo Borrani, Domenico Caligo, Vito D'Ancona, Serafino De Tivoli e il critico, collezionista e mecenate, Diego Martelli; del 1861 \u00e8 il dipinto \"Il chiostro di Santa Croce\", esposto alla Promotrice fiorentina.\nNel 1863 alle Promotrici di Torino e di Firenze espone dipinti eseguiti \"en plein air\", al modo proprio dei macchiaioli nei pressi di Castiglioncello, nella tenuta di Diego Martelli: \"Dintorni di Firenze, L'ora del riposo, Arno presso Firenze, Motivo presso Castiglioncello, Ulivi del Monte alle Croci\"; nel 1864, a Brera, presenta \"Il lattaio di Piagentina\".\nPartecipa nel 1866 alla III Guerra di Indipendenza, arruolandosi volontario bersagliere; viene fatto prigioniero nella battaglia di Custoza e internato in Croazia.\nRientrato a Firenze nel dicembre del 1866, nel 1867 si trasferisce nella tenuta di Diego Martelli a Castelnuovo della Misericordia.\nIl 13 dicembre 1867 viene morsicato dal proprio cane \"Cennino\". Morir\u00e0 39 giorni dopo per idrofobia all'Ospedale di Firenze a soli 32 anni.\nViene sepolto nel Cimitero delle Porte Sante di Firenze.\nI Macchiaioli.\n\u00c8 a Firenze che si sviluppa, fra il 1850 e il 1860, il pi\u00f9 importante movimento artistico dell'Ottocento italiano, quello dei macchiaioli, che si propone di promuovere, contemporaneamente al rinnovamento politico, la cultura pittorica nazionale. La poetica macchiaiola \u00e8 realista, sulle orme di Courbet e della scuola di Barbizon, si oppone al Romanticismo e al Purismo accademico e sostiene che l'immagine del vero \u00e8 un contrasto di macchie di colore e di chiaroscuro e la quantit\u00e0 di luce muta il tono ma non la sostanza dei colori, che sono la luce e l'ombra dell'immagine: gli oggetti rappresentati sono il risultato della sensazione primaria dell'osservatore, che \u00e8 sensazione di luce e di ombra colorata.\nIn queste rappresentazioni si vuole necessariamente escludere tanto l'emozione soggettiva del pittore che, interferendo nel fare artistico, produrrebbe effetti non naturalistici dando luogo, nella storia dell'arte, a una pittura sentimentale, aneddotica, eroica, celebrativa, dunque a una pittura non realistica, quanto la riflessione intellettualistica dell'artista che costruisce immagini fondate \"a priori\" su un disegno prospettico, elaborato nella bottega; la pittura accademica, infatti, prima disegna vari oggetti, che poi connette e colora; per i macchiaioli, invece, il disegno si mostra \"a posteriori\", \u00e8 cio\u00e8 il risultato della connessione delle macchie di colore sul piano della tela.\nIl contributo dell'Abbati sta nell'"}
